
PATROLOGIAE TOMUS CIII.

S. BENEDICTUS ABBAS / SEDULIUS SCOTUS.

TOMUS UNICUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1851


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---uENEUNT MILLE FRANCIS DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR.

PATROLOGIAE TOMUS CIII.


S. BENEDICTUS ABBAS,



SEDULIUS SCOTUS.



TOMUS UNICUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1851


uolume title page
SAECULUM IX.

S. BENEDICTI ABBATIS ANIANENSIS



OPERA OMNIA

IUXTA MEMORATISSIMAS HOLSTENII ET HUGONIS-MENARDI EDITIONES ACCURATISSIME DIGESTA. ACCEDUNT

SEDULII IUNIORIS NATIONE SCOTI



SCRIPTA QUAE SUPERSUNT UNIuERSA,

EX BIBLIOTHECIS PATRUM ET MAII COLLECTIONIBUS HAUSTA. ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. TOMUS UNICUS. uENIT 8 FRANCIS GALLICIS.

EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1851


ELENCHUS AUCTORUM ET OPERUM QUI IN HOC TOMO CIII CONTINENTUR.


SEDULIUS SCOTUS.
Collectanea in omnes B. Pauli Epistolas.	Col.9
Explanatiuncula de breuiariorum et capitulorum canonumque 	
differentia.	271
Liber de rectoribus Christianis.	291
Explanationes in prefationes sancti Hieronymi ad Euangelia.	331



SANCTUS BENEDICTUS ANIANENSIS ABBAS.
Codex regularum.	423
Concordia regularum.	701
Epistole.	1379
Opuscula.	1381
Charte Anianenses.	1419





Main uolume text





ANNO DOMINI DCCCXX.
SEDULIUS SCOTUS.





NOTITIA HISTORICA.



Sedulius iunior, natione Scotus, dubium an is qui an. 721 concilio Romano subscripsit, an alius, quem Hepidamnus monachus Sangallensis in Chronico ad an. 818 clarum fuisse narrat. Incertum etiam episcopus an presbyter fuerit. Eius habemus:

1. Collectaneum siue Explanationem in Epistolas Pauli, in qua Gregorius Magnus, quamuis supresso nomine, citatur. Prodiit Basilee apud Henricum Petri 1528 et 1534, in-8o, nec non in Bibliothecis Patrum.

2. Collectanea in Mattheum sub nomine Sedulii Scoti citat Sirmondus ad Sidonii Apollinaris Epist. IX, 4, in quibus, Labbeo teste, Gregorius, Isidorus, Beda et ipse quoque Sedulius senior allegatur.

3. Commentarii in artem Eutychii, teste Usserio in Bibl. Thuanea fuerunt. Sic quoque Sedulio Commentarii in primam alii secundam artem Donati et in maius uolumen Prisciani tribuuntur.


4. Opus de Regimine principum habuit Goldastus, teste Labbeo. Sedulius de rectoribus Christianis et conuenientibus regulis, quibus est respublica rite gubernanda, Lipsie 1619, in-8o, editus memoratur a Fabricio nostro. Freherus ad Petrum de Andlo de Imperio Romano, II, 16, scribit se an. 1612 hunc librum ad prelum parare. Ex eius libello de Christianis rectoribus, c. 8, octo disticha adducit Nicolaus Cusanus de Concordantia catholica, prefat. libri III in uolumine Sichardii de Iurisdictione imperiali, p. 356.

uide Usserium, Antiq. Eccles. Britannic., c. 16, et Oudinum tomo II, p. 26.

Psalterium Grecum Sedulii cuiusdam Scoti manu scriptum recenset Bern. de Montfaucon, Paleogr. Grec. III, 7, p. 236.





SEDULII SCOTI COLLECTANEA IN OMNES B. PAULI EPISTOLAS.




I. IN EPISTOLAM AD ROMANOS.



CAPUT PRIMUM.

Paulus seruus Iesu Christi, uocatus Apostolus. Sciendum est quod in proemio septiformis diuisio elucescit. Primo namque de seipso loquitur. Secundo, euangelium Dei non parua laude extollit. Tertio, mediatorem Dei et hominum, secundum utramque diuinitatis et humanitatis substantiam, magnis laudum predicat preconiis. Quarto, apostolici gregis electionem demonstrat. Quinto, generalem gentium ad fidem Christi uocationem declarat. Sexto, specialem Romanorum uocationem ostendit. Septimo loco, gratiam et pacem, que sunt dona septiformis Spiritus, Romane Ecclesie a Deo Patre, et Domino Iesu Christo prestari desiderabiliter exoptat. Hac diuisione premissa, nunc ad singulas ipsius  proemii particularitates enucleandas ueniamus. Prima itaque nobis questio de nomine ipsius Pauli uidetur exsurgere: Cur is qui Saulus dictus  est in Actibus apostolorum, nunc Paulus dicatur. Inuenimus in Scripturis diuinis, quorumdam ueterum immutata uocabula: ut ex Abram, uocatus Abraham; ex Sarai, Sara; et ex Iacob, Isrel In Euangeliis quoque ex Simone, Petrus; et filii Zebedei, filii tonitrui nuncupati sunt: sed hec ex precepto Dei facta legimus. Nusquam uero erga Paulum inuenimus tale aliquid gestum. De qua re quibusdam uisum est quod Pauli proconsulis, quem apud Cyprum Christi fidei subiecerat, uocabulum sibi Apostolus sumpserit, quod nec nos quidem usquequaque euacuandum putamus: tamen quia nulla talis in Scripturis diuinis consuetudo deprehenditur, magis ex his que in exemplo nostris sunt, absolutionem queramus. Inuenimus igitur aliquantos binis,  alios autem ternis usos esse nominibus, ut Salomonem, eumdem Idida; Sedechiam, eumdemque Ioachim; Osiam, eumdem et Azariam, aliosque plurimos  binis nominibus uocatos. Sed nec Euangelia hunc morem renuunt: nam Mattheus, sicut Lucas ostendit, et Leui appellatus est. Secundum hanc ergo consuetudinem uidetur nobis et Paulus duplici esse uocabulo: nam et hoc ipsum quod Scriptura dicit: Saulus autem, qui et Paulus , euidenter non ei tunc primum Pauli nomen impositum ostendit, sed ueteris appellationis id fuisse designat. Sed requirendum est hic, cur nomen suum in fronte Epistole posuerit. Ad quod respondendum est causa auctoritatis apostolice hoc esse factum: sicut enim reges nomen suum in principiis epistolarum ponunt, quatenus magis uereantur hi quibus ipse epistole transmittuntur, ita et Paulus apostolus, quia unus ex illis regibus fuerat de quibus Psalmographus dicit:  Dum discernit celestis reges super eam , suum nomen huic epistole, non ignobile decus, prefixit. In Epistola uero que ad Hebreos pretitulatur, quoniam apud Hebreorum ecclesias destructor legis falsa suspicione habebatur, uoluit tacito nomine de figuris legis et ueritate Christi reddere rationem, ne odio nominis fronte prelati, utilitatem excluderet lectionis. Seruus Christi Iesu. Seruum autem Christi Iesu se profitens, a lege exutum ostendit. Requiramus nunc cur seruus dicatur is qui alibi scribit: Non enim accepistis spiritum seruitutis ; itemque in eum modum Saluator ait: Iam non lico uos seruos, sed amicos . Ergo id siue secundum illam humilitatem dictum putemus, quam Dominus docuit dicens: Discite a  me quia mitis sum et humilis corde ; neque per hoc leditur ueritas libertatis in Paulo, dixit enim: Nam cum liber sim ab omnibus, me seruum feci . Seruit ergo Christo, non in spiritu seruitutis, sed in spiritu adoptionis, quia omni libertate nobilior est seruitus Christi; siue quasi imitator eius pronuntiat, qui dixerat: Ego sum in medio uestrum, non sicut discumbens, sed sicut ministrans , et eius qui semetipsum exinaniuit, formam serui accipiens . Quid est autem seruum esse Christi, quam seruum esse uerbi Dei, sapientie, iustitie, ueritatis, et omnino omnium uirtutum que in Christo sunt. Sicut autem scientia que nunc datur, per speculum datur, et in enigmate, et prophetia, ita et cetera dona Spiritus sancti, ut libertas,  que nunc sanctis prestatur, nondum plena libertas est, sed uelut per speculum et in enigmate. Et ideo sancti seruos se esse dicunt, ad comparationem illius libertatis, que facie ad faciem tribuitur. Christi Iesu. Ideo utrumque, id est, Christi et Iesu, quia in utroque est Dominus. Dicendo Christi, contra Marcionem agit, qui ipsum Dominum uerum corpus habere denegat; subiungendo Iesu Iudeorum perfidiam redarguit, qui Iesum negant quod Deus sit. Paulus Grece scribens Grecum nomen anteponit: Mattheus autem Hebraice, Hebraica nomina pretulit, dicens: Liber generationis Iesu Christi.

uocatus Apostolus. Iam prescientia diuina ad hoc uocatus, ut esset apostolus. Item uocatus apostolus  in benedictionibus Beniamin, et in uia Damasci, sicut scriptum est: Saule, Saule, quid me persequeris ? Hoc nomen, quod est uocatus, generale potest uideri, quod pertinet ad omnes qui Christum credunt: Multi sunt uocati, pauci uero electi. uocatus est Iudas, at non erat electus: quia electi separari a Deo non possunt. Grece, [Figure: [Hebrew text] 2Kb] Hebraice, missus Latine dicitur. Nam sicut Grece, Latine nuntii appellantur, ita Grece , Latine missi uocantur: ipsos enim misit euangelizare per uniuersum mundum.

Segregatus in euangelium Dei. , bonum nuntium interpretatur, quo peccatores ad indulgentiam conuocantur. Apostolus autem quo modo in Iudaismo locum doctoris habebat, ut pote Phariseus,  ita a Iudaismi predicatione separatum se dicit in euangelium Dei, ut a lege dissimulans Christum predicaret. Aliter: Segregatus, hoc est, a grege apostolico separatus, ut gentibus predicaret. Sicut in Actibus apostolorum Spiritus sanctus dicit: Segregate mihi Saulum et Barnabam, in opus ad quod elegi eos . Segregatus dicitur in euangelium Dei, sicut alibi ipse de se dicit: Cum autem placuit Deo, qui me segregauit de utero matris mee, ut reuelaret Filium suum in me : ex quo intelligimus, quod iusti separentur a uentre. Ergo et Paulus quidem segregatus in Euangelium dicitur, segregatus a uentre matris sue. Causas in eo et merita quibus in hoc segregari debuerit, uidit ille quem non latet mens: preuidit enim quod abundantius quam ceteri  omnes laboraturus esset in euangelio, quod in siti, et in fame, et in frigore, et in nuditate, in periculis latronum, in periculis fluminum, in periculis maris predicaturus esset euangelium Christi. In euangelium Dei. Unum atque idem est dicere, et euangelium Dei, euangelium Christi, quod ipse Dominus dicit: Ego et Pater unum sumus. Et iterum dicit ad Patrem: Omnia mea tua sunt, et tua mea . Ergo euangelium Patris, euangelium Filii est.

Quod ante promiserat per prophetas suos. Ut probet rectam et integram fidem, et spem esse in Christo, iam prius euangelium eius dicit a Deo promissum, ut Isaias ait: Consummabo super domum Isrel, et super domum Iuda testamentum nouum. Dauid quoque: Dominus, inquit, dabit uerbum euangelizantibus  . Et iterum: In omnem terram exiuit sonus eorum . Item: Faciet Dominus uerbum breuissimum super terram. Utrum simpliciter accipi debeat euangelium per scripturas propheticas repromissum, an discretionem alterius euangelii quod eternum dicit Ioannes in Apocalypsi, quod tunc reuelandum est, cum umbra transierit, et ueritas uenerit , considerato etiam tu qui legis, cui eterno euangelio conuenire uidebuntur etiam illi eterni anni, de quibus Propheta dicit: Et annos eternos in mente habui . Eique adiungi potest et ille liber uite, in quo sanctorum nomina scripta dicuntur; sed et illi libri qui apud Danielem, cum iudicium consedisset, aperti  sunt . uel qui apud Ezechielem prophetam deintus et deforis dicuntur inscripti . Omniaque non atramento, sed Spiritu Dei uiui scripta memorantur. Per prophetas suos. Hoc ad laudem euangelii pertinet: nemo enim rem uilem magnis precursoribus nuntiat. Totus hic locus contra Manicheos facit, ubi dicit quod ante euangelium sit promissum et per prophetas Dei et in sanctis Scripturis, et quod Christus secundum carnem ex Dauid stirpe, id est, Maria uirgine sit creatus, secundum quod predixerat Isaias: Ecce uirgo concipiet in utero, et pariet filium et uocabitur nomen eius Emmanuel . In Scripturis sanctis. Hoc ad cumulum protestationis adiecit, ut maiorem fiduciam credentium faceret, et legem commendaret.  Sancte autem Scripture sunt, quia et uitia damnant, et sacramentum illic unius Dei continetur pro salute humana.

De filio suo. Multi filii gratia, hic natura, cuius etiam secundum carnem natiuitas dissimilis ceteris inuenitur. Qui factus est ei ex semine Dauid. Factus est per Spiritum sanctum secundum carnem. Addendo secundum carnem factus est, secundum uerbi utique substantiam non est factus. Factus est. Non dicit genitus est. Aliud enim est si dixeris, ex semine admisto sanguinem coagulare et generare, et aliud est non permixtione, sed uirtute procreare Ideo factum dicit non genitum, obseruans proprietatem, quia factus est secundum humanitatem, genitus est secundum diuinitatem.  Secundum carnem. Hic synecdoche est, nam carnem pro toto homine posuit. Sed requirendum, quare non secundum animam dixit . Nec intelligunt ideo carnem solam nominatam esse, in eo quod dictum est: uerbum caro factum, quia hominum oculis, propter quos facta est illa susceptio, caro sola potuit apparere, nec semper factum esse ad creationem refertur: scriptum enim est: Domine, refugium factus es nobis . Et: Dominus factus est mihi in salutem (Isai. .

Qui predestinatus est Filius Dei. Filium Dei dicens, Patrem significauit Deum, addito autem Spiritu sanctificationis, ostendit mysterium Trinitatis. Hic ergo qui incarnatus quidem latebat, sic predestinatus est secundum Spiritum sanctificationis  in uirtute ministerii Filii Dei, cum surgit a mortuis, sicut scriptum est: ueritas de terra orta est . Omnis enim ambiguitas diffidentie de resurrectione eius calcata est et compressa, quia predestinatus est. Recte quippe Filius Dei non predestinatus est, secundum id quod uerbum Dei est, Deus apud Deum: quid enim predestinaretur, quod sine initio et sine termino Deus semper eternus est? Illud enim predestinatum est quod nondum fuerat ut sicut in suo tempore fieret, quemadmodum ante omnia tempora predestinatum erat ut fieret. Lege cap. 3 in Enchiridion, ubi non solum bonos in gloriam, sed et impios Deum dicit predestinasse ad penam. Destinatur ille qui est: predestinatur is  qui nondum est. Quare non dixit, prepositus est? Inter predestinationem autem et propositionem hoc interest, quod predestinatio alicuius rei multo ante in mente eius qui destinet, quid futurum sit prefiguret: propositum autem cum uicina sit machinatio, et pene cogitationem sequatur effectus. Qui predestinatus est Filius Dei in uirtute secundum Spiritum sanctificationis ex resurrectione mortuorum Iesu Christi Domini nostri. Tanquam de alio supra diceret: quid est enim Filius Dei predestinatus, ex resurrectione mortuorum Iesu Christi Domini nostri, nisi eiusdem Iesu Christi, qui predestinatus est Filius Dei? Ergo quomodo hic cum audimus, Filius Dei in uirtute Iesu Christi, an ut Filius Dei secundum Spiritum sanctificationis Iesu Christi, aut Filius Dei ex resurrectione  mortuorum Iesu Christi, cum dici potuisset, uisitare in uirtute sua, aut secundum Spiritum sanctificationis sue aut ex resurrectione mortuorum eius, uel mortuorum suorum, non cogimur intelligere aliam personam, sed unam eamdemque, scilicet Filii Dei, Domini nostri Iesu Christi? Ita cum audimus: Fecit Deus hominem ad imaginem Dei, quamuis usitatius dici ad imaginem suam possit, non tamen cogimur aliam personam intelligere in Trinitate, sed ipsam unam eamdemque Trinitatem, qui est unus Deus, ad cuius imaginem factus est homo. Secundum Spiritum sanctificationis. Ut pre omnibus in incorruptibilitatis uirtute resurgeret, et uitam resurrectionis Dei filiis aperiret: de quibus ipse dicit: Qui filii Dei sunt, cum sint filii  resurrectionis. Sanctificationis uero Spiritus dicitur Filius, secundum hoc quod prebet omnibus sanctitatem. Ideo non dixit, ex resurrectione Iesu Christi, sed ex resurrectione mortuorum Iesu Christi, quia resurrectio Christi generalem resurrectionem prebuit. Mortuorum Iesu Christi, non omnium resurgentium, sed ad Christum pertinentium in ipso Christo resurrectionis forma portenditur.

Per quem accepimus gratiam. Remissionem uidelicet peccatorum in baptismo, nec non celestis sapientie, diuersarumque linguarum cognitionem, gratiam nominat. Apostolus uero ad predicationis auctoritatem comitantibus signis pertinet, quia et ipse Christus apostolus dicitur, id est, missus a Patre, quippe qui ad euangelizandum pauperibus  missum se dicit. Ad obediendum fidei in omnibus gentibus. Missos ergo apostolos dicit, ut predicarent fidem omnibus gentibus, ut obedirent et saluarentur, ut donum Dei non iam solis Iudeis, uerum etiam omnibus gentibus concessum uideretur, ad obediendum fidei, non legi. Pro nomine eius. Hoc est, uice nominis eius fungimur, ut ipse ait: Sicut misit me Pater, et ego mitto uos . Et iterum: Qui uos recipit me recipit . Siue pro nomine eius, id est, ad gloriam nominis eius. In quibus et uos uocati estis. Quia scilicet donum Dei omnibus missum est, ut cum audiunt se inter ceteros uocatos, scirent se sub lege agere non debere. Item, in quibus estis et uos uocati: nam et in  uobis, id est, Romanis apostolatum accepimus. uocatis sanctis. Hoc est, sanctis uocatione Dei, non merito facti.

Gratia uobis et pax a Deo Patre, et Domino nostro Iesu Christo. Illud animaduertendum est, quod et in superioribus et in presenti commate eclipses, id est, defectus necessariarum dictionum esse noscuntur. Itaque ut plena constructio constare queat, ipsa uerborum series in ordinem sic disponatur: Ego Paulus seruus Christi Iesu, uocatus Apostolus, et cetera que subsequuntur, postremoque subinferatur: precor uel exopto, multiplicentur gratia uobis et pax a Deo Patre nostro, et Domino Iesu Christo. Gratiam et pacem cum his dicit esse, qui recte credunt: gratia, qua a peccatis absoluti sunt:  pax uero, quia ex impiis reconciliati sunt Creatori-Bene gratiam et pacem connectit, nam uacua prima sine altera; pax enim obseruat gratiam. A Deo Patre nostro. Deum Patrem nostrum dicit propter originem nostram, qui ab ipso creati sumus, et cuius nos filii sumus adoptione. Et Domino Iesu Christo. Christum autem Dominum, quia eius sanguine redempti sumus filii Dei. Gratia dicta est ab ethymologia, gratim enim interpretatur plenitudo, quod significat caritatem, quia plenitudo legis caritas est.

Primum, quidem gratias ago Deo meo. Finita prefatione ante omnia gaudium suum testatur, ut pote gentium Apostolus, quod cum Romani regnent in mundo, subiecerunt se fidei Christiane: nam fama fidei illorum profectus erat multorum, qui uidebant  principes suos factos esse Christianos. Gratias ergo se dicit Deo suo agere duntaxat, quia adhuc illorum non erat plene. Deo meo. Natura Deus omnium est, merito et uoluntate paucorum, ut est Deus Abraham, secundum quod hic suum nominat Deum. Prima uox incipit a gratiarum actione; agit autem Deo gratias per Christum, uelut pontificem magnum: oportet enim scire eum, qui uult offerre sacrificium Deo, quod per manus pontificis debet offerre. Sed et hoc quod dixit: Deo meo, non est otiose accipiendum: non enim uox ista potest esse, nisi sanctorum, quorum Deus dicitur, sicut Deus Abraham, uel Isaac, uel Iacob; non enim potest Deum suum dicere is, cui uenter Deus est, aut cui gloria seculi et pompa mundana, aut potentia rerum caducarum Deus est.  Quidquid unusquisque supra cetera colit, hoc illi Deus est. Sed uideamus quidem pro quo Apostolus gratias agat Deo suo. Quoniam, inquit, fides uestra annuntiatur in uniuerso mundo. Si simpliciter accipiamus, hoc uidetur designare quod multis locis mundi, hoc est, terre, eorum qui Rome sunt fides et religio predicetur. Si uero in hoc loco mundus designatur qui ex celo constat et terra omnibusque que in eis sunt, potest etiam illud intelligi, quod uirtutes de quibus dicitur, quia gaudium habeant super uno peccatore penitentiam agente , multo magis de conuersatione et fide quoque Romanorum letantur, nuntiantibus sibi angelis, qui ascendunt et descendunt ad Filium hominis, et ipsi enim  mirantur de conuersatione gentium, et quod in omnem terram exiuit apostolorum Christi predicatio. Potest tamen et ita intelligi, quod fides ista quam Romani habent, ipsa eademque sit, et non alia, que in uniuerso mundo annuntiatur et creditur, que non solum in terris, sed et in celis predicatur. Deo meo. Blandientis affectus est, quod communem Dominum omnium, gratie magnitudine suum et quasi proprium senserit Deum. Obseruandum sane est, quia ad hoc quod dixit, primum quidem gratias ago, consequens erat ut diceret: Secundo. Sed prediximus de locutionibus minus finitis, nisi forte uideatur in eo reddi, cum dicit: Nolo autem ignorare uos, fratres.

Testis enim mihi est Deus cui seruio in spiritu meo.  In spiritu meo, inquit, non in circumcisione manufacta, neque in neomeniis et sabbato, et discretione escarum, sed in spiritu meo, id est, in mente: quia enim Deus spiritus est, spiritu uel animo debet illi seruiri. In euangelio Filii eius. Hoc est, non in eo quod Moyses seruus tradidit, sed in eo quod dilectissimus Filius docuit.

Quod sine intermissione mentionem uestri faciam in omnibus orationibus meis. Dicit Apostolus: Semper gaudete, sine intermissione orate. Quis autem potest ita semper orare, et sine defectu uel intermissione precibus insistere, ut nec alimentis sumendis, aut dormiendi tempus habeat? Aut ergo dicendum est, eum semper orare et non deficere, qui canonicis orationibus quotidie iuxta ritum ecclesiastice traditionis,  psalmodiis, precibusque consuetis Dominum laudare et rogare non desistit. Et hoc est quod Psalmista dicebat: Benedicam Dominum in omni tempore, semper laus eius in ore meo . Aut certe omnia que iustus secundum Deum gerit et dicit, ad orationem esse reputanda: qui enim iustus est, sine intermissione que iusta sunt agit, per hoc sine intermissione iustus orabit, nec unquam ab oratione cessabit, siue iustus esse desistet.

Obsecrans, si quomodo. Id est, aliqua causa, uel qualibet occasione uel ratione. Itaque uoluntati eius sicut occasio data est, ut coactus appellaret Cesarem, sic dirigetur ex aliqua causa, Deo uolente, ut impleret propositum uoluntatis sue. Denique in  naufragio posito astitit Dominus, dicens: Noli timere, sicut enim testificatus es in Hierosolymis de me, ita et Rome. uideamus autem quod dicit, cui seruio in spiritu meo. Seruire in spiritu, simile mihi uidetur esse, imo et amplius aliquod quam adorare in spiritu; nam adorare quis potest sine affectu, deseruire uero eius est, quem constringit affectus. Deseruit ergo Apostolus Deo non corpore, nec anima, sed meliore sui parte, id est, spiritu. Hec enim tria esse in homine designat ad Thessalonicenses scribens, cum dicit: Ut integrum corpus nostrum, et anima, et spiritus, in die Domini nostri Iesu Christi seruetur. Et Daniel dicit: Laudate, spiritus et anime iustorum, Dominum. Prosperum iter habeam in uoluntate  Dei ueniendi ad uos. Puto quod etiam hoc uult intelligi, quia non semper itineris prosperitas Dei uoluntate perficitur. Denique et Balaam iter habuit prosperum eundi ad Balac, ut malediceret populum Isrel, sed non fuit illa ex uoluntate Dei prosperitas; et multi in rebus seculi prosperis utuntur successibus, et exsultant in prosperitatibus suis, sed non est talis prosperitas ex uoluntate Dei.

Desidero enim uidere uos. Quid est quod cum scriptis illos corrigat et a carnali sensu abstrahat, presentiam suam necessariam dicit? Nisi aliter dicta ad aliud solent rapi, sicut ab hereticis fit, ideo desiderat uidere eos, ut presens doctrinam euangelicam, sensu quo scribit, tradat, ut magis illis proficiat, additis  signis uirtutum que magis auctoritatem dant signis. Cum autem dicit: Ut gratiam uobis spiritualem ministrem. Carnalem illos sensum assecutos significat, quia sub nomine Christi non illa que Christus docuerat fuerant assecuti, sed ea que fuerant Iudeis tradita. Ad confirmandos uos. Hec confirmatio tres personas requirit: adiuuantis Dei, ministrantis apostoli, accipientis populi. Consolari autem se dicit cum illis, si apprehendant spiritualia.

Per eam que inuicem est fidem. Hoc est, ut per communem fidem inuicem consolemur. Quod autem dicit: Ut aliquod tradam uobis donum spirituale, uidetur indicare esse aliquid quod donum quidem sit, non tamen spirituale, ut nuptie, diuitie, et fortitudo  corporis, et forme decor, regnumque terrestre: a Deo enim etiam hec donantur. Beati sunt ergo illi quibus spiritualem gratiam tradere uult Apostolus ad confirmationem fidei, ut ultra paruuli non sint, neque circumferantur omni uento doctrine. Quod cum sit, Paulus et ipse consolationem capit, opus suum firmum et stabile uidens, et illi consolantur, quia apostolice gratie sunt participes.

Nolo autem uos ignorare, fratres, quia sepe proposui uenire ad uos, et prohibitus sum usque adhuc, ut aliquem fructum habeam in uobis, sicut et in ceteris gentibus, Grecis ac barbaris, sapientibus ac insipientibus debitor sum. Itaque quod in me promptum est, et uobis qui Rome estis euangelizare. Est quidem hyperbaton in hoc loco, est et locutionis defectio. Si hyperbaton,  hoc modo reddere possumus: Nolo autem ignorare uos, fratres, quia sepe proposui uenire ad uos, ut aliquem fructum habeam in uobis, sicut et in ceteris gentibus, Grecis et barbaris, sapientibus et insipientibus, et prohibitus sum usque adhuc. Defectio uero elocutionis hoc modo adimplebitur, in eo ubi dicit: Et in ceteris gentibus, Grecis ac barbaris, sapientibus et insipientibus, uidetur deesse, quibus debitor sum: ut sit talis consuetudo [Al., compositio]: Sicut fructum habeo et in ceteris, Grecis et barbaris, sapientibus et insipientibus, quibus debitor sum: ita quod in me est, promptus sum etiam uobis qui Rome estis, euangelizare, et [Al., sed] prohiuitus sum. Siquidem a Deo putetur prohibitus,  ostenditur per hoc id etiam cure Deo fuisse quo unusquisque apostolorum uel debeat ire, uel non debeat. Cur autem prohibitus est? Ideo quia Dominus sciebat imperitos adhuc Romanos, et mittebat Paulum ad alios, ut interim paratiores. Ut aliquem fructum habeam in uobis. Unde uelut multarum diuitiarum cupidus Paulus, congregat fructus ex Grecis, congregat ex barbaris, etc. uerum hos omnes fructus affert Paulus, qui tanquam palmes bonus permanet in uite uera, que est Christus, quem frequentius Pater purgat agricola, et ideo fructum plurimum affert, purgat eum in laboribus, in tribulationibus, in persecutionibus. Sunt enim alii palmites, qui in uite quidem permanent, fructum uero non ferunt, sed sunt aridi, qui dicuntur a Patre in ignem  mitti. Fructum dicit, ministerii sui celestem mercedem. Sicut et in ceteris gentibus. Exemplo ceterarum gentium; promptior enim fit quis ad rem sibi traditam, si illi multos uideat assentire. De Iudeis autem tacuit, quia magister gentium erat. Sicut et in ceteris gentibus: subauditur, habeo. Sapientes autem illos dicit, qui mundanis rationibus eruditi, sapientes uocantur in seculo, dum aut siderum speculatores sunt, aut mensuris, aut numeris, aut arti grammatice student, aut rhetorice, aut musice. Requirendum est quomodo Apostolus Grecis et barbaris, sapientibus et insipientibus debitor est. Quid enim ab ipsis acceperat unde eis debitor fieret? Arbitror diuersis quidem gentibus inde effectum esse debitorem, quia omnium gentium linguis eloqui accepit  gratiam Spiritus sancti. Ergo debitor omnibus illis efficitur, quorum causa accepit a Deo lingue notitiam. Sapientibus autem efficitur debitor, per hoc quod accepit sapientiam in mysterio absconditam, quam perfectis et sapientibus loqueretur. Quo modo autem et insipientibus? In quo patientie gratiam et longanimitatis accepit; summe etenim patientie ferre insipientium motus.

Non enim erubesco super euangelium. Hoc est, sicut quidam doctores erubescebant, qui doctrinam celestem adiunctis miraculis corroborare nequibant. uirtus enim Dei est, etc. Nulla maior uirtus est quam que, deuicta morte, homini perditam reddidit uitam, quamuis incredulis infirmitas uidebatur? Definiens ergo quid sit euangelium, pronuntiat. uirtus  enim Dei est, inquit, in salutem omni credenti. Quod autem dixit quod uirtus Dei est in salutem, uidetur ostendere, quod sit aliqua uirtus Dei que non sit ad salutem, sed ad perditionem: sicut in Psalmis legitur: In uirtute tua disperde illos; uirtus enim in dextera est qua saluamur, ut uirtus in qua disperdit, sinistra dicatur.

Iustitia enim Dei reuelatur in eo, ex fide in fidem. Iustitia Dei est, quia quod promisit, dedit. Iudeo. Credenti quod ei promisit Deus prophetas suos. Iustum Dominus probat ex fide Dei promittentis, in fidem hominis credentis. Iustitia Dei reuelatur. Qui credit ueracem Deum dedisse quod promisit, hoc contra Iudeos loquitur qui negant esse Christum  quem promisit. Sicut scriptum est. In Habacuc uidelicet. Iustus ex fide, id est, non ex operibus legis, uiuit , hoc est, presentem uitam ducit, uel uitam eternam acquirit. Aliter secundum Pil. + Iustitia Dei est. Quod iustum fuerat, ut quo modo Abraham credens ex gentibus, per solam fidem iustificatus est, ita ceteri fidem eius imitantes, saluarentur. Ex fide Abraham: In fidem hominis credentis; siue ex fide Iudei, in fide gentilis: ideo autem ex et in posuit, ut tautologie uitium declinaret. Iustitia Dei in euangelio reuelatur, per id quod ad salutem nullus excipitur uenire, siue Iudeus, siue Grecus, siue barbarus; nam omnibus dicit Saluator: uenite ad me, omnes qui laboratis, et ego reficiam uos : Reuelatur iustitia Dei, que  obtecta prius uelabatur in lege; reuelatur enim in his qui ex fide ueteris Testamenti ad fidem noui Euangelii ueniunt; et cum in Euangelium ueniunt, ex fide legis, in fidem Christi diriguntur. Iustus autem meus ex fide uiuit, id est, ueteris et Noui Testamenti: nam alterum sine altero integritatem uite non habet. Aliter ex fide predicantium, in fidem credentium. Siue ut Augustinus exponit, ex fide uerborum quibus nunc credimus quod nondum uidemus, in fidem rerum, qua in eternum quod nunc credimus, obtinebimus. Quare non homo uel uir ex fide uiuere dixit, ideo ne reprobaret opera dum hucusque fidem et gratiam commendauit, hic uero opus ostenditur, dicens: Iustus est, fide uiuet; quia iustum indicat, bona opera habentem.


Reuelatur enim ira Dei de celo. Sicut in illo qui credit iustitia Dei reuelatur, ut supra memorauit, ita et in eo qui non credit ira Dei reuelatur de celo. Auctoritas celsitudinis hoc loco ostenditur, sic est illud: Pater noster, qui es in celis . Sic: Omne datum optimum et omne donum perfectum desursum est, descendens a Patre luminum . Ita et iusta uindicta, qui ira Dei appellatur, non nisi de superni iudicis throno descendit. Ira Dei uidetur interdum uirtus ipsa que preest penarum ministris, et que supplicia infert peccatoribus, dici. Interdum tentationis afflictio ira Dei nominatur, sicut Iob dicit: Ira Dei in corpore meo? Et quia spiritualia nequitie, aduersum que nobis certamen est, in celestibus esse dicuntur, consequenter in  eos qui ab his separantur ira Dei de celo dicitur iaculari. In omnem impietatem. Id est, Iudeorum et gentium. Impietas, in Deum peccare est: iniquitas, in homines: in Deum ergo et in homines peccant qui ueritatem in iniquitate detinent. Non dixit, quod non habent ueritatem, sed ueritatem quam sciunt, in iniquitate detinent; nam ueritatem nominis Dei in iniustitia indigne materie detinent idolorum. Quia quod notum est Dei. Notitia Dei manifesta est ex fabrica mundi; ut enim Deus, qui natura inuisibilis est, possit sciri, opus factum ab eo est, quod opificem uisibilitate sua manifestaret, ut per certum incertum posset sciri. Quia quod notum est Dei. Id est, quod cognosci de  Deo potest, per coniecturam creature, uerbi gratia, quod sit, et quod iustus sit et omnipotens: ostendens esse aliquid Dei quod notum sit et aliquid eius quod ignotum sit. Ignotum hoc Dei intelligendum est, cum ratio substantie eius uel nature, cuius que sit proprietas, puto quod non solum nos homines, sed et omnem lateat creaturam. Deus enim illis manifestauit. Id est, manifestauit se, dum opus fecit per quod possit agnosci.

Inuisibilia enim ipsius, a creatura mundi, per ea que facta sunt, intellecta perspiciuntur. Hoc est, mysteria obscura sue uirtutis. Sciendum est quod hic inuisibilia que nominat de creaturis, spiritualia alibi dicit; ideoque addidit: Sempiterna quoque uirtus eius ac diuinitas. uirtus est qua instituit que  non erant, quaque omnia regit; diuinitas est, qua replet uniuersa. Non magnificauerunt. Quia nec dignum honorem Deo dederunt. Aut gratias egerunt. Pro eo quod tales facti sunt, ut Deum possent agnoscere, si uellent. Sed euanuerunt in cogitationibus suis. Per cogitationum suarum uanitatem dum formas et imagines corporeas requirunt in Deo, in semetipsis Dei imaginem perdiderunt: quos Anthropomorphitas ecclesiastici uiri solent nominare. Obcecatum est insipiens cor eorum. Recedentes a lumine ueritatis sapientes, quasi qui inuenissent quomodo inuisibilis Deus per simulacrum uisibile coleretur. Stulti facti sunt. Non intelligentes nullam similitudinem habere mortuum immortalis, et corruptibile sempiterni conditoris. Quamuis ad omnes  homines quibus inest naturalis ratio, maxime tamen hec spectant ad sapientes huius mundi, et eos qui philosophi nominantur, quibus precipue creaturas mundi et omnia que in eo facta sunt discutere disciplina est, et per hec que uidentur ea que non uidentur ratione colligere. Et mutauerunt gloriam immortalis Dei. Hoc est, nomen et honorem Dei idolis dederunt; a uiuo enim Deo recedentes, mortuis fauent. Primi enim Babylonii Deum uocauerunt figmentum Belis, hominis mortui, qui principatum dicitur in eis egisse. Coluerunt et serpentem, draconem, quem occidit Daniel, homo Dei, cuius similitudinem habent. Aegyptii colebant quadrupedem, quem dicebant Apim, in similitudinem uacce: quod malum imitatus est Ieroboam; et uolucres,  quia chronica sacra habebant pagani, id est, ut aquila Iouis, graculus et cornix diceretur. Sed breuiter, et omni in unum collecta definitione dicamus: Adorare alium Deum preter Patrem, et Filium, et Spiritum sanctum, impietatis crimen est.

Propter quod tradidit illos Deus in desideria cordis eorum. Isti autem uertentes se a Deo, traditi sunt diabolo. Tradere hoc est permittere, non incitare, aut immittere, ut ea que in desideriis conciperent, explerent in opere. Per hoc quod deserunt, traduntur in desideria cordis sui. Quali iudicio erga diuinitatis usi sunt uenerationem, dum Dei incorruptibilis gloriam, ad fedas et indignas deducunt hominum et animalium formas, tali etiam erga semetipsos utantur  uice, ut rationabiles homines uiuant more irrationabilium belluarum. Item Augustinus in libro de Gratia Dei, et libero Arbitrio. Propterea tradidit illos Deus in desideria cordis eorum. Scriptum est in Prouerbiis Salomonis: Sicut impetus aque sic cor regis in manu Dei: quocunque uoluerit, inclinabit illud. Et in Epistola Pauli ad Romanos: Propterea tradidit illos Deus in desideria, etc. His et talibus testimoniis diuinorum eloquiorum, satis, quantum existimo, manifestatur, operari Deum in cordibus hominum ad inclinandas eorum uoluntates quocunque uoluerit, siue ad bona pro sua immensa misericordia, siue ad mala pro meritis eorum: iudicio autem suo aliquando aperto, aliquando occulto, semper autem iusto. Ac per hoc, quando legitis in diuinis litteris a Deo  seduci homines, aut obtundi, aut obturari corda eorum, nolite dubitare precessisse mala merita eorum, ut iuste paterentur. In immunditia. Que est in turpibus mysteriis, ut contumeliis afficiant corpora sua, dum sibi in sacramentis idolorum cauteria et bustiones infligunt, ut quasi amentes ipsi in se suorum sint uindices delictorum. Qui commutauerunt ueritatem Dei in mendacium. Hoc est, nomen Dei qui uerus est, dederunt his qui non sunt dii, lapidibus scilicet et lignis, atque metallis. Qui simulacrum colit, conuertit ueritatem Dei in mendacium; nam mare ueritas est, hoc est, uera creatura: Neptunus autem mendacium, factum ab homine, conuersa ueritate Dei in mendacium, quia Deus fecit mare, homo autem simulacrum Neptuni. Et coluerunt, et  seruierunt creature potius quam Creatori. Id est, non solum dilexerunt, sed etiam seruierunt. Sed quicunque alicuius creature cupiditate uincitur, ipsi seruit; a quo enim quis superatus est, huius et seruus est. Qui est benedictus in secula. Cui si seruissent, et ipsi fieri benedicti in secula potuissent.

Nam femine eorum immutauerunt naturalem usum, in eum usum qui est contra naturam. Omnia peruerterunt in Deum peruersi; neque enim ordinem nature seruare poterant, qui nature dereliquerant auctorem. Similiter autem et masculi, relicto naturali usu femine. Aliam dare Satanas legem non potest, nisi ut concessa et licita in alium ordinem uertat, ut dum aliter fiunt quam concessa sunt, peccata sint. Exarserunt. Quia effrenata libido modum seruare  non nouit. Et mercedem quam oportuit erroris sui in semetipsis recipientes. Oportuisse non est ueritus dicere Apostolus, ut qui creature potius quam Creatori seruierunt, erroris sui mercedem, non inuiti hec turpia patiendo, sed libenter faciendo, receperunt: iudicio scilicet non alicuius hominis immundissimi quem talia delectarent, sed iustissimi Dei qui tradidit illos in passiones ignominie, ut crimina criminibus uindicarentur, et supplicia peccantium non sint tormenta, sed incrementa uitiorum. Et sicut non probauerunt Deum habere in notitia. Non nescierunt, sed minime probauerunt: ille enim probat Deum habere in notitia, qui semper illum presentem habens, peccare non audet. Tradidit illos Deus in sensum  reprobum. Deus neminem tradit, sed relinquit, nec adiuuat eum qui peccat. Repletos omni iniquitate et malitia. Principales causas ostendit esse omnium uitiorum. Ioannes Metropolitanus hec dicit: Iniquitas est generale nomen omnis peccati ab origine; nam quisquis de equitate nature, uel mandatorum Dei labitur, iniquus dicitur: unde iniquitas dicta est, quasi inequitas: Malitia uero, quasi maior latio: molitur enim, uel magis uult quam necesse est. Fornicatio dicta est, quasi forme necatio, per quam forma bona naturalis anime necatur. Fornicatio autem est a legitimo coniugio foras exire. Impudicitia est peccatum publicum, et perseuerans. Auaritia dicta est quasi ab auro respecta. Auarus dicitur, quasi auidus auri. Inuidia est odium aliene  felicitatis. Homicidium est innocentis occisio. Contentio est, ubi non ratione aliquid, sed animi pertinacia defenditur; ubi non tam ueritas queritur, sed intentio fatigatur. Contentiosus est qui aliquid contra conscientiam suam nititur defensare. Dolus est occulta malitia, blandis sermonibus adornata. Malignitas est malitie opus, dicta a male agendo. Susurrones. Murmuratores non in faciem, sed in aurem loquentes. Deo odibiles. Nihil enim est tam odibile Deo quam idololatre. Contumeliosi sunt, qui ueloces sunt in uerbis iniurie. Superbia est amor aliene excellentie, qui uult supergredi quod est super se. Inuentores malorum. Quia semper superbia excogitat et inuenit mala: sicut auctor superbie per elationem suam inuenit sibi malum quod ante  non fuerat. Elatus autem dicitur, qui se iactat super mensuram suam. Item elati sunt, qui se iactant habere quod non habent. Parentibus non obedientes. ueri parentes sunt qui per semen uerbi generant in lucem et uitam eternam. Insipientes. Incompositos: Inordinatos. Qui a fonte sapientie recesserunt, necesse est ut inordinate ferantur. Sine affectione. Affectio est adimpletio caritatis. Sine misericordia. Quomodo enim aliorum poterunt misereri, qui sibi crudeles sunt.

Tertio inuenimus ab Apostolo positum: Tradidit illos. Et prime quidem traditionis causas addidit: Quia cum cognouissent Deum, non sicut Deum magnificauerunt, etc. Propter quod, inquit, tradidit illos Deus in desideria cordis eorum, etc. Secunde traditionis  causam uidetur premittere, cum dicit: Quia commutauerunt ueritatem Dei in mendacium. Propter hoc, ait, tradidit illos Deus in passiones ignominie: que tamen secunda traditio grauioribus flagitiis uidetur obnoxia: etenim femine, inquit, eorum mutauerunt naturalem usum, etc. Tertie quoque traditionis causas uidetur dare, cum dicit: Et sicut non probauerunt Deum habere in notitia, tradidit illos Deus in reprobum sensum, etc. uerum distinctiones iste causarum, non mihi uidentur congruere satis ad ea que singulis quibusque subiecta sunt crimina. Quomodo enim turpioribus traditur flagitiis is qui creatorem deseruit, magis quam ille qui gloriam incorruptibilis Dei mutauerit in similitudinem  imaginis corruptibilis hominis, et uolucrum, et quadrupedum, et serpentum? Aut quomodo supra utrumque horum, uelut examini cuidam traduntur malorum, hi qui non probauerunt Deum habere in notitia? Magis itaque mihi uidentur omnes he cause que traditionibus singulis proferuntur, in unum coaceruande, et rursum traditionum species in unum, ut uerbi causa ita dicamus: Quod commutauerunt gloriam incorruptibilis Dei in similitudinem imaginis corruptibilis hominis; et, quia commutauerunt ueritatem Dei in mendacium: et, nec probauerunt Deum habere in notitia; propter hec omnia tradidit eos Deus in desideria cordis eorum; et tradidit in passiones ignominie, et tradidit illos Deus in reprobum sensum, ut facerent que non  conueniunt, qui erant repleti omni iniquitate et malitia, et ceteris que scripta sunt malis. In his autem tribus uniuersas impietatis species enumerasse uidetur Apostolus, uel eorum qui idola colunt, uel eorum qui creature deseruiunt potius quam Creatori, siue eorum, qui non probauerunt Deum habere in notitia. In quorum primo titulo promiscue pagani; in alio sapientes eorum et philosophi designantur; puto quod hoc tertio indicentur heretici, uel creatorem Deum negantes, uel diuersas blasphemias in Excelsum loquentes. Certum est autem quod siquidem tradiderit Deus uel in desideria cordis, uel in passiones ignominie, uel in reprobum sensum, continuo in eo qui traditur seges criminum surgat.

Qui cum iustitiam Dei cognorint, non intellexerunt,  hoc est, oculos habent et non uident; non enim intellexerunt tales a Deo, etsi non in presenti, tamen in futuro esse puniendos. Non solum qui faciunt, sed etiam qui consentiunt facientibus. Sunt quidam qui se reos non putant, si non operentur que mala sunt, assentiunt autem facientibus. Assentire autem facientibus est, si cum quis possit reprehendere, taceat: ut audiens fabulas, aduletur; et ita est, ut qui fomitem prebent delictis eorum, dignum est ut pari crimine rei habeantur. Sunt item alii qui non solum faciunt mala, sed etiam consentiunt male facientibus: duplex ergo horum nequitia est; illi enim non tam mali sunt qui faciunt, et facientibus contradicunt.



CAPUT II.

Propter quod inexcusabilis es, o homo omnis qui iudicas. Quoniam facientem maligna et consentientem facientibus morte dignos ostendit, ne forte is qui facit et non consentit facientibus excusari se posse putaret, docet huiuscemodi inexcusabiles esse propterea, quia non consentiendo facientibus, sed magis iudicando illos se in his iudicat, quia hec ipse agit que in illis damnat.

Scimus autem quoniam iudicium Dei est secundum ueritatem. Hic terrorem incutit, ut quem incuriosum illi dicunt, iste malos secundum ueritatem Dei dicat iudicaturum, hoc est seuerissime reddere secundum mensuram uniuscuiusque, non parcere. Si enim tu  peccator peccatorem tui similem iudicas, quanto magis Deus iustus te iudicabit iniustum? Secundum ueritatem. Humanum enim iudicium multis modis corrumpitur, amore, odio, timore, auaritia. Sepe iudicum integritas uiolatur, et contra iustitie regulam interdum misericordia inclinatur. Illud est quod in hoc loco uidetur ostendi quia solius Dei sit secundum ueritatem iudicium. Sunt enim quedam que committuntur opere quidem malo, animo autem non malo: ut si quis, uerbi causa, homicidium non uoluntate commiserit; et alia fiunt opere quidem bono, sed animo non bono: ut si quis misericordiam non pro mandato Dei, sed ut laudetur ab hominibus faciat; alia uero sunt in quibus siue in bono, siue in malo, animus cum opere concordat; et  quia corda hominum nosse solius Dei est, et mentis secreta agnoscere, idcirco ipse solus est qui secundum ueritatem potest habere iudicium.

Existimas autem, o homo. Hoc est, nunquid tibi examen datum est uel potestas iudicandi de malis et stupris, cum eadem agis, et non est qui de te ad presens iudicet? Effugies iudicium Dei. Non utique in futuro euades. An diuitias bonitatis eius, et patientie, et longanimitatis contemnis? Diuitie bonitatis Dei, quibus bona pro malis dat. Patientia uero est, qua peccatores impunitos patienter conuerti tolerat. Longanimitas est, qua longum spatium penitentie dat. Diuitias bonitatis ille agnoscere potest, qui considerat quanta in terris mala quotidie homines gerant, tamen his Deum producentem solem  suum quotidie, et pluuias ministrantem. Sustentatio uero, uel longanimitas, ac patientia in hoc uidetur differre, quod qui infirmitate magis quam proposito delinquunt, sustentari dicuntur: qui uero pertinaci mente uelut insultant in delictis suis, patienter ferri dicendi sunt. Sed sicut omnia in mensura fecit Deus, et pondere et numero, ita etiam patientie eius certa mensura est. Tu autem secundum duritiam, et impenitens cor. Impunitatem sperans peccatorum non solum durat, inconuersibilis et incontrectabilis manens, sed adhuc peccat, securus quod non sit ultio futura. Cor durum in Scripturis dici uidetur, cum mens humana, uelut cera a frigore iniquitatis obstricta, signaculum imaginis diuine non recipit. Thesaurizas tibi iram. Huius uerbi in Scripturis  significantiam triplicem legimus: dicitur enim in Euangelio thesauros esse quosdam in terris, in quo prohibet Dominus thesaurizari; et alios thesauros in celo iubet fideles recondere; et hic nunc Apostolus dicit ire thesauros. Ira autem Dei nichil aliud quam iusta uindicta intelligitur. Crassitudo uero cordis est, ubi subtilis et spiritualis intelligentie non recipitur sensus. Qui reddet unicuique secundum opera sua. Sciendum quod ex Ieremia Apostolus hoc testimonium sumpserit . Illud quod in Ezechiele scriptum est, huic sententie uidetur aduersari; dicit enim: Cum auertit se iustus a iustitia sua, et fecerit iniquitatem secundum omnes iniquitates quas fecit iniquus, omnes iustitie eius quas fecerit non commemorabuntur  in lapsu eius, quo lapsus est: sed in peccatis qui peccauit, in ipsis morietur . In quo uidetur latenter huiusmodi inseruisse intellectum, ut si forte non secundum omnes iniquitates quas fecit iniquus, fecerit iustus, non omnes iustitie eius de memoria auferantur. His quidem qui secundum patientiam boni operis gloriam, et honorem, et incorruptionem querunt, uitam eternam. Boni operis merces per patientiam exspectatur, quod in presenti uita non redditur; per fidem enim ambulamus, et non per speciem: patientiam autem boni operis in illis esse certum est, qui agones et certamina perferunt. Gloriam. Decus forme qua sancti fulgebunt sicut sol. Honorem. Filiorum Dei, quo nichil est maius, per quem etiam angelos iudicabunt  . Incorruptionem. uite scilicet perpetue. Signanter autem addidit incorruptionem, propter indiscretionem secularis glorie atque honoris, qui corruptibilis est.

His autem qui ex contentione sunt. Subaudi, erit. In diuinis Scripturis egritudines anime numerantur, sed unus ex ceteris languor est, et anime quidem pessimus. Contentio anime intelligenda est, per quam omne opus prauum geritur, per quam hereses nascuntur, per quam schismata et omnia scandala que in ecclesiis fiunt: dum uidelicet qui apud semetipsos prudentes sunt, et in conspectu suo sapientes, quidquid libuerit pro lege defendunt. Diffidunt. Hoc est, non credunt, uel non obediunt, ut Origenes ait. ueritati. Id est, doctrine euangelice.  Credunt autem iniquitati. Hoc est, idololatrie. Ipse cruciatus, qui ex predicta conscientia anime incutitur, ira appellatur; indignatio enim ipsius ire tumor quidam est, et per singula queque commotio, ut si, uerbi gratia, aliquod pessimum uulnus iram ponamus, huius autem tumor et distentio indignatio uulneris appellatur. Tribulatio uero, quam subsequitur angustia, non est similis putanda illi tribulationi, de qua dicit Apostolus: Quia tribulatio patientiam operatur : illa enim talis tribulatio angustiam non habet subsequentem. In omnem animam. Anima pro toto homine dicitur, sicut in Genesi legimus Iacob cum septuaginta ex sex animabus Aegyptum introisse. Gloria autem, etc. Hic contraria superioribus opponuntur: nam gloria contra  iram, honor est contra indignationem, et quod supra incorruptionem, hic pacem appellat. Sciendum est quod triplex diuisio in his sententiis Apostoli claret. Nam ueri Christiani cum bonis operibus in primo ordine ponuntur, ubi dicit: His qui secundum patientiam boni operis, etc. In secundo uero loco, incredulos et impios absque bonis operibus ex utroque, siue ex Iudaico, siue ex gentili populo posuit, dicens: His autem qui ex contentione, etc. Tertio autem loco incredulos, cum bonis tamen operibus, ex Gentibus, uel Iudeis collocauit, dicens: Gloria autem et honor et pax, etc. Potest enim fieri ut ex his qui in lege sunt, si quis persuasione quidem communi Christo non credit, operetur tamen quod  bonum est, iustitiam diligat, misericordiam teneat, caritatem et continentiam seruet, modestiam lenitatemque custodiat, atque omne opus bonum operetur, hic etiam si uitam non habeat eternam, qui credens soli Deo uero, non credit filio eius Iesu Christo quem misit, tamen gloria operum eius, et honor et pax poterit non perire. Sed et Grecus, id est, gentilis, qui cum legem non habeat, ipse sibi est lex, ostendens opus legis in corde suo, iste licet alienus uideatur a uita eterna, qui non crediderit Christo, et intrare non possit in regna celorum, qui renatus non est ex aqua et Spiritu sancto, uidetur tamen quod per hec que dicuntur ab Apostolo, bonorum operum gloriam, et honorem, et pacem perdere penitus non possit. Dubitari igitur non puto,  quod is qui pro malo opere condemnari meruisset, idem si operatus est opus bonum, remuneratione boni operis dignus habetur. uides enim dicentem Apostolum: Quia omnes non stare oportet ante tribunal Christi, ut reportet unusquisque propria corporis sui, prout gessit, siue bonum, siue malum. Iudeo primum et Greco. Semper Iudeum anteponit prerogatiua patrum, ut aut coronetur prius, aut damnetur, qui credens propter Abraham honorificatior est, diffidens peius tractandus est, qui donum promissum patribus refugauit. uel Iudeo primum dixit, quia prius credita sunt eis eloquia Dei; Grecum quoque subiunxit, propter sapientiam Grecis traditam. Ira est, non ei qui iudicat, sed ei qui iudicatur, dum sit reus. Irasci enim dicitur Deus, ut uindicaturus credatur.  Nam Dei natura ab his passionibus immunis est, et ut non solum irasci, sed et uindicare credatur, adiecit, et indignatio. Angustie uero sunt, quibus sententia constrictus tribulabitur in pena. Quicunque enim sine lege peccauerunt. Requirendum est utrum de sola Moysi lege intelligendum sit, an de lege Christi, uel etiam de quacunque humana lege, sub qua unumquemque mortalium uiuere contingit, quo secundum ipsam iudicari possit qui in ea peccat; an qui extra solam Moysi legem, etiamsi aliqua lege uiuat, uelut extra legem positus, cum peccauerit pereat. Nam ipse apostolus Paulus, cum dicit his qui sine lege erant, se tanquam sine lege esse , ostendit se in lege quidem Moysi non esse, esse tamen  in lege Christi. Per legem iudicabuntur. Utique qui in lege Christi est, per legem Christi, et qui in lege Moysi per legem Moysi iudicabitur, ut pereat. Neque qui sub lege Christi est, quamuis etiam subditus legi Moysi uideatur, iudicari tamen secundum eam putandus est, cur non sit circumcisus, uel cur sabbatum non seruet: quod et si iuxta Moysi legem putandus est iudicari, secundum hoc quod lex spiritualis est iudicabitur. Hi peribunt et iudicabuntur. Unum uoluit intelligi, quia qui perit, per iudicium Dei perit, et qui iudicatur, peccator perit.

Cum enim gentes que legem non habent, naturaliter ea que legis sunt faciunt, eiusmodi legem non habentes, ipsi sibi sunt lex. Ne quis forte diceret: Legem gentes  non habent, ad quam formam poterunt iudicari? Qui ostendunt opus legis scriptum in cordibus suis. Certum est quod gentes que legem non habent, naturaliter que legis sunt facere, non pro sabbatis, uel neomeniis dicuntur, uel sacrificiis que in lege scripta sunt: Non enim hec lex in cordibus gentium dicitur esse scripta; sed hoc est quod naturaliter sentire possunt, uerbi gratia, ne homicidium, ne adulterium faciant, ne furentur, ne falsum testimonium dicant, ut honorent patrem et matrem, et horum similia. Fortassis et quod Deus unus Creator sit omnium, scriptum in cordibus gentium; magis tamen mihi uidentur hec, que in corde scripta esse dicuntur, euangelicis legibus conuenire, ubi cuncta ad naturalem referuntur equitatem: quid enim naturalibus  sensibus proximius, quam ut que nolunt sibi fieri homines, hec ne faciant aliis? Legi uero Moysi concordare lex naturalis secundum spiritum, non secundum litteram potest: hec autem lex scripta est, non atramento, sed Spiritu Dei uiui. In cordibus. Sciendum est autem rationalem anime uirtutem cor solere nominari. Opus legis est fides, quia quod mandat lex ultro facit, ut credat in Christum. Testimonium ipsis reddente conscientia eorum, et inter se inuicem cogitationibus accusantibus, aut etiam defendentibus. Quod ad presentis uite cogitationes pertinere uidetur, cum quid faciendum, uel non faciendum sit, diutina deliberatione cogitamus, et inuicem se cogitationibus accusantibus, quia cogitationes nostre erunt in die iudicii ante oculos nostros, tanquam  quedam historie cognoscende, sicut scriptum est: Arguam te, et statuam illum contra faciem tuam. Sed notandum est quod hoc in loco schema, quod dicitur, elucet, per quam speciem diuersa tempora pro aliis temporibus ponuntur; nam participia presentis temporis pro futuri temporis participiis posuit, dicens: Cogitationibus accusantibus, aut etiam defendentibus, pro accusaturis ac defensuris.

In die cum iudicabit Dominus occulta hominum. Due cogitationes in homine se accusabunt inuicem, bona et mala: bona accusat malam, quia contradixit ueritati; mala iterum accusat bonam, quia non secuta est ut sensit. Rectum iudicium Dei quis dubitet, ubi accusatores et defensores adhibentur, et conscientie testes? Sed sciendum quod non utique  ille cogitationes que tunc nascentur, uel accusabunt animam, uel defendent, sed iste que nunc sunt in nobis; cum enim, siue bona, siue mala cogitamus, uelut in ceteris, ita in corde nostro tam bonarum quam malarum cogitationum note quedam et signa relinquentur, que in occulto nunc pectoris posita, in illa die reuelari dicuntur, a nullo alio, nisi ab eo qui solus potest occulta hominum scire: quorum signorum causas non latere Deum, etiam nostra conscientia testabitur; quod iudicium secundum euangelium Pauli, hoc est, quod Paulus annuntiat per Iesum Christum fiet: Pater enim neminem iudicat, sed omne iudicium dedit Filio. Quod autem erat apostoli Pauli euangelium, hoc etiam ceterorum  apostolorum, et omnium fidelium dispensatorum tanti sacramenti. Non omnes illi euangelium conscripserunt, sed tamen omnes euangelium predicauerunt; narratores quippe dictorum, factorum, passionis resurrectionisque Christi, proprie dicti sunt euangeliste.

Si autem tu Iudeus cognominaris. Hinc conuertitur ad Iudeos, docens opere, non nomine tantum debere esse Iudeum, eumque esse uerum, cuius occulta sint bona. Notandum est quod non dixit: Si tu Iudeus es; sed Iudeus cognominaris, quia non idem est esse Iudeum, et cognominari Iudeum: quia uere ille est Iudeus, qui in occulto circumcisus est circumcisione cordis; qui spiritu, non littera legem custodit; cuius laus non ab hominibus, sed ex Deo  est. Et requiescis in lege. Id est, securus es in lege. Et gloriaris in Deo. Gloriaris te solum nosse Deum, eiusque agnoscere uoluntatem. Et probus que utiliora sunt. Ita ut non solum que sint bona scias, uerum etiam que sint meliora et utiliora discernas. Confidis teipsum esse ducem cecorum. Quorum obscuratum est lumen in tenebris ignorantie. Insipientium eruditorem. Erudientem rudes, qui sapientiam non habent. Magistrum infantium. Id est, paruulorum, etate uel sensu. Habentem formam scientie. Ad quam semper respiciens errare non possis. Qui ergo doces alium, teipsum non doces. Similiter et gentibus dixerat: Qui enim alium iudicas, teipsum condemnas. Qui in lege quiescis, o Iudee, cur transgrederis legem? Qui gloriaris in Deo,  quare inhonoras Deum, dum testimonium eius quod dedit Filio suo, non recipis? Ipse enim dixit: Hic est Filius meus dilectus . Qui nosti uoluntatem eius, quare non obtemperas uoluntati? Qui probas utiliora, quare inutilia sectaris? Dux cecorum, quomodo uiam non uides rectam? si enim uideres per ipsam utique ambulares. Si lumen es aliorum, quare non abiicis opera tenebrarum? Eruditor insipientium, ut quid timorem Domini, qui est initium sapientie, reliquisti? Magister infantium, quomodo puer es sensu? Qui habes formam scientie, et ueritatis in lege, quare nec ipse sequeris, nec alios pessimo exemplo perimis? Et qui predicas non furandum, tu aduentum et presentiam Christi, qui in uniuerso mundo effulsit, furaris. Mecaris.  Non est autem una mecha; nam totum quod debet Deo anima, si alicui preter Deum reddiderit, mechatur. Qui negas mechandum. Tam graue adulterium committis, ut adulterum sensum littere introducas ad synagogam, et collocas eam cum legis littera que foris est, cum scriptum de ea legas: Quia omnis gloria filie regis intrinsecus. Qui abominaris idola, sacrilegium committis. uerum Dei templum, quod est Christus iehsu, uiolans; soluistis enim templum quod in tribus diebus resuscitandum est his qui credunt. Sed et qui ex lege et prophetis sermonem Christum pronuntiantem furatur, et occultat ne populus audiat, et credat, sacrilegium committit, et uere templum Dei uiolat; item quoque hic qui  cognominatur Iudeus, et gloriatur in littera legis Moysi, preuaricator legis arguitur cum non credit Christo. Sacrilegium est quod proprie in Deum committitur, quasi sacrosancti uiolatio. Per istos ergo tales qui dicuntur Iudei et non sunt, nomen Dei blasphematur inter gentes, non solum pro operibus eorum pessimis, sed et propter humilem et deiectam intelligentiam quam habent in lege et prophetis: ridicula etiam in ipsis gentibus fiunt, cum legis litteram sequentes dicunt: Ne tetigeris, ne gustaueris, ne contaminaueris.

Nomen enim Dei per uos blasphematur inter gentes. Hoc ideo dixit Isaias, quia nomen Dei blasphematur inter gentes, non solum pro operibus eorum pessimis, sed quando Iudeos pro obnoxiis suis tradendos  non aduertebant, sed idolis suis dabant glorias, quasi qui Iudeorum Deum uicissent in Iudeis; et tempore apostolorum Dei nomen blasphemabatur in Christo, quia credentibus gentibus Iudei suadere nitebantur Christum non dicendum Deum, ut blasphemia gentium ab Iudeis auctoribus sit profecta. Sicut scriptum est. Preposterato ordine ante posuit testimonium quam diceret scriptum: ita enim dicentis sermo dilapsus est, ut quod ex propria intentione dicebat, eodem sensu scriptum in propheta reperiret. Sciendum est hec apostolum per ironiam dicere ad Iudeos; neque enim uere requiescit in lege, et gloriatur in Deo, et probat utiliora hec que enumerat. Possunt tamen hec eadem hereticis aptari; ipsi enim Christiani nominantur, et nonnulli  eorum, lege instructi, doctores se esse cecorum et magistros infantium se esse profitentur, probantes utiliora que latere ab ecclesiasticis dicunt. Sed isti quoniam furantur uerba et intellectum eorum peruersa expositione usurpant, adulterum fidei sensum ad sponsam Ecclesiam Christi in regios thalamos inducunt. Recte ad eos dicitur: Qui predicas non furandum, furaris; qui dicis non mechandum, mecaris; et qui abominaris idola, sacrilegium committis, pretiosa uasa de templo Dei, id est, uere fidei margaritas de Scripturis sanctis furantes. Per quos et nomen Dei blasphematur inter gentes, dum casta et honesta Ecclesie Dei dogmata corruptis ac turpibus maculant heretice prauitatis erroribus.

Circumcisio quidem prodest, si legem custodias. In  Genesi scriptum primo de circumcisione mandatum, cum responsa darentur ad Abraham, hoc modo: Et dixit Dominus ad Abraham: Tu autem testamentum meum seruabis, et omne genus tuum post te in generationes tuas; et hoc est testamentum quod disposui inter me et uos: Circumcidetur omne masculinum uestrum, et circumcidetis carnem preputii uestri, et erit in signo testamenti inter me et uos; et puer octauo die circumcidetur in uobis; omnis masculus in generationibus uestris, uernaculus et pecunia emptus, ab omnibus filiis alienigenarum, et qui non est ex semine tuo, circumcidetur: et erit testamentum meum super carnem uestram. Masculus, qui non fuerit circumcisus in carne preputii sui die octaua, exterminabitur  ille de genere suo, quia testamentum Dei dissipauit . Non nos tamen latere debet quod in aliis exemplaribus non habemus positum, octaua die. Item in Leuitico scriptum est: Et locutus est Dominus ad Moysen dicens: Loquere filiis Isrel, et dices ad eos: Mulier quecunque susceperit semen, et pepererit masculum, immunda erit septem diebus secundum dies purgationis eius immunda erit, et die octaua circumcidetur caro preputii eius, et triginta diebus sedebit in sanguine suo immunda. Nec dubitari de hoc potest quod non solum semen Abrahe et uernaculus seruus domi genitus, precepto gentis illius, et pecunia emptus ab alienigenis circumcidebatur, sed quicunque cum Iudeis iudaice pascha fecerat, circumcidi debebat. Hactenus nobis de circumcisione  carnali pro uiribus dictum sit. Age iam secundum eam que dicit quia lex spiritualis est, quid etiam allegoricis legibus de ea sentiendum sit uideamus. Circumcisio quidem prodest, si legem obserues: si autem preuaricator legis sis, etc. Circumcisio est ex genitali membro, per quod successio humani generis et carnalis propago ministratur, amputare aliquam partem: per hoc ergo iudicari figuraliter reor, amputandum esse ab anima, si qua illi ex consortio carnis adheret impuritas, si qui eam libidinis malesuade sensus obtexit. Quid autem esset absurdi, si ad discretionem ceterarum gentium, populus qui sub lege Dei instituebatur, proprium aliquod gestaret insigne. Et si necessaria uisa est partis alicuius amputatio, quid tam conueniens fuit,  quam eam inuenire que uidebatur obscena, et illa auferre, quorum diminutio nichil ad officium corporis impediret? Quod uero quidam dicunt, quia si necessaria non erat pars illa membri, fieri a creatore non debuit: si autem necessaria facta est, non debet auferri, interrogemus eos et nos, si necessariam dicunt filiorum procreationem. Necessariam sine dubio respondebunt. Erunt ergo culpabiles, qui continentie et uirginitatis obtentu, necessaria nature non ministrant, et erunt cogendi ad nuptias omnes qui secundum Euangelii leges semetipsos castrauerunt propter regnum Dei. In summa uero dicendum est, quod sicut multa necessaria erant baptismata ante baptismum Christi; et multe purificationes, antequam purificatio per Spiritum sanctum  fieret; et multe hostie, antequam una hostia, agnus immaculatus, semetipsum patri offerret hostiam Christus: ita etiam multis circumcisionibus opus fuit, usquequo una in Christo circumcisio omnibus traderetur; et multorum sanguinis effusio precessit, usquequo per unius sanguinem omnium redemptio fieret. Quod autem octaua die circumcisio dabatur, illud designari arbitror quod presenti quidem seculo septimana deputata est. Octauus autem dies futuri seculi mysterium tenet; illorum ergo est circumcisio spiritualis, qui futuro seculo militant in quo neque nubent, neque nubentur, et quorum in terris ambulantium in celis est conuersatio. Sciendum est secundum allegoriam duo genera esse circumcisionum:  cordis circumcisio est, nichil sordidum, nichil indignum sentire de fide; carnis circumcisio est, nichil immundum, nichil contaminatum in opere gestisque committere, secundum Ezechielem qui dicit: Omnis filius alienigena incircumcisus corde, et incircumcisus carne, non intrabit in sancta mea . Ieremias ait: Ecce circumcise sunt aures uestre , hoc est, ne recipiant obtrectationem. Hoc autem modo et incircumcisus labiis dicitur, qui non circumciderit blasphemiam, scurrilitatem, turpiloquium de ore suo, qui non posuerit custodiam ori suo, et ostium circumstantie labiis suis, qui non etiam a uerbo otioso circumciderit os suum. Incircumcisus preputio carnis sue dicitur is qui erga naturalem coitum immoderatius et intemperantius  effluit. iehsu filius Naue, ex precepto Domini filios Isrel secundo circumcidisse cultris saxeis memoratur, quod utique quantum ad litteram spectat, impossibile factu uidetur; semel enim circumcisus in carne preputii, quid inuenire possit secundo circumcisio quod auferret? Sed hanc difficultatem melius quidam explanat dicens: uerum de circumcisione quia sermo est libet inquirere quare Moyses ipse, qui legem circumcisionis patribus a Deo datam et sibi toties inculcatam refert, toto ducatus sui tempore neminem circumcidi uoluerit, preter unum solummodo filium suum Gersam, quem mater Sephora arrepta petra acutissima, ne a Domino feriretur, circumcidit? Si omnes qui in eremo nati sunt a Iosue circumcidendos reliquerit, morem  uidelicet diuinitus imperatum, quadringentis et sex annis obseruatum, annis quadraginta continuis intermittens, nequaquam hoc frustra, sed magno mysterio hoc factum crediderim. Moyses enim circumcisionem predicat, sed Iosue perficit. Quia lex per Moysen data est, gratia autem et ueritas per Iesum Christum facta est, nichilque proderit littera iubens, nisi adfuerit gratia iuuans. Omnibus itaque nostris gratia Saluatoris uitiis tunc in nobis completur, quod in Iesu Naue scriptum est: Hodie a uobis abstulit opprobrium Aegypti. Opprobria namque Aegypti secum fert is qui in Ecclesia positus et sub Iesu duce militans, Aegyptios mores et motus animi barbaros non amputat. Circumcisio quidem prodest, si legem obserues. Que sit circumcisio quam prodesse  dicit, uel que lex custodiatur? Hec, ut opinor, est circumcisio quam prodesse dicit Apostolus, si legem littere, cuius et circumcisionem [circumcisio est] in carne, non recipit, sed legem spiritus, secundum quam circumciditur corde. Littera enim occidit, spiritus autem uiuificat , quia et lex Dei non refertur atramento scripta, sed digito Dei, qui est spiritus eius, et non in tabulis lapideis, sed in tabulis cordis. uerum potest nobis obiici, quod si ista circumcisio non alia intelligitur quam animi purgatio et abiectio uitiorum, quomodo addit adhuc, ita prodesse huiusmodi circumcisionem, si legem custodias, cum hec ipsa circumcisio, nisi ex legis obseruantia fieri non uideatur? Sed intuere, ne forte  abscindere uitia et cessare a malis circumcisionem significet: agereque que bona sunt et efficere que perfecta sunt, custodire sit legem; neque enim in eo perfectio est si cessetur a malo, sed in eo si agantur bona, iuxta Psalmographum, qui ait: Declina a malo, et fac bonum . uerum considera si possit hoc in loco et ille intellectus admitti, ut dicatur etiam post aduentum Christi carnalis circumcisio, que ex lege obseruabatur, prodesse aliquid custodientibus legem, secundum hoc quod initio fidei nostre adhuc a credentibus obseruabatur, ut in Actibus apostolorum docetur, uel Petrus in discretione ciborum, uel Paulus in sacrificiis purgationis fecisse. Sed illud attendendum est quod ad Galatas scribens, ait: Si circumcidamini, Christus  uobis nichil proderit . Quod ita est intelligendum, quod nichil prodest circumcisio his qui ex ea putant aliquid iustificationis assumi, prodest autem his qui putant sibi ad Christum ueniendum non esse si eis circumcidere filios uitaretur. Erant enim nonnulli in initiis qui circumcisionem uelut insigne uernaculum gentis sue nimio amore seruarent, et impediri uidebantur a fide, si hoc eis uitaretur quo carere non poterant. Circumcisio quidem prodest. Potest dici e contra: Si prodest, cur pretermittitur? Sed prodest, si legem custodias; tenenda igitur circumcisio est, et ut possit prodesse, seruanda est lex. Circumcisionem pro genere posuit Abraham, quia ex Abraham circumcisio: hoc enim ait, ut doceat tunc prodesse generi Abraham, si lex seruetur,  id est, si in Christo credatur, qui promissus est Abrahe: si autem quis non credit in Christum, transgressor est legis.

Si autem preuaricator legis sis, circumcisio tua preputium facta est. Hoc est, gentili similis factus es, non credens in eum qui signo circumcisionis filius promissus est Abrahe. Illud obseruandum est, quod cum dixisset, circumcisio quidem prodest, si legem custodias, non addit: Si autem non custodias, sicut consequens uideatur; sed ait: Si autem preuaricator sis legis. In quo aliud ostendit esse non custodire legem, aliud preuaricari legem, nam et Paulus ipse non semper legem custodit, nunquam tamen preuaricator est legis. Custodit ergo legem is qui secundum litteram custodit; et is preuaricatur eam,  qui spiritalem eius non tenet sensum. Si, ergo inquit, preuaricator sis legis, non agendo que bona sunt, circumcisio tua preputium facta est, dum et hoc tibi, quod abstinere a malo uisus es, opera fidei et iustitie non agenti, ad infidelitatem reputatur. Neque enim possibile est alicui carnalem circumcisionem rursus in preputium uerti, cum utique abscisa caro preputii ultra redire non possit. Dignum est ergo et euidenter intelligitur, quod continentia mali operis que per circumcisionem significatur, si opera fidei non habeat, ad immunditiam reputetur.

Si igitur preputium iustitias legis custodiat, nonne preputium illius in circumcisionem reputabitur? Iustitia moralis loco est legis. Lex enim generale uocabulum:  iustitia uero legis pars est. Continet enim lex iustitias, et iudicia, et mandata, et iustificationes, aliasque quam plurimas species. Et bene addit legem perficiens: ille enim qui secundum litteram uiuit, custodire dicitur legem; iste autem qui secundum spiritum, perficere: custodit autem legem carnalis Iudeus, perficit autem spiritualis, et qui in occulto Iudeus est. Et iudicabit te, que ex natura est. Credens gentilis, duce natura in Christum, condemnabit Iudeum, cui lex promiserat Christum, et aduentum Dei credere noluit. Qui per litteram et circumcisionem preuaricator legis es. Siue dum littere circumcisionem sectaris, circumcisionem spiritus accipere dedignaris: siue non sequendo quod lex dixit, hoc est, ut Christo credens ueram circumcisionem  acciperes cordis, de qua scriptum in lege: In nouissimis diebus circumcidet Deus cor tuum, et seminis tui, ad Dominum Deum tuum amandum . Et iterum: Circumcidite uos Deo uestro . Et Ieremias: Circumcidite preputium cordis uestri . Item Moyses ait: Circumcidetis duritiam cordis uestri. Circumcidere cor, sublata nebula ignorantie, agnoscere est auctorem. Quod autem in tali membro circumcidebantur, hec causa est prima, ne aliud membrum aut debile fieret, aut turpe, quod publice uideretur; item propter gratie promissionem, in qua erat per castitatem placendum. Cui laus non ex hominibus. Hoc est, qui non possunt inspicere spiritualem circumcisionem. Quid ergo amplius Iudeo? uidetur sermo apostolicus in  dialecticam incurrisse rationem; neque hoc mirandum: nam, ut beatus Hieronymus ait, quidquid in seculo dogmatum peruersorum est, quidquid ad terrenam scientiam pertinet, et putatur esse robustum, hoc dialectica arte subuertitur, et instar incendii in cineres fauillasque dissoluitur, ut probetur nichili, quod putabatur esse fortissimum. Est autem dialectica cognomento logica, que disputationibus subtilissimis ac breuibus, uera sequestrat a falsis, cuius discipline ueracissimis disputationibus sepe Apostolus proponit, assumit, confirmat atque concludit, que species proprie artis dialectice atque rhetorice sunt. Sed dicit aliquis: Nec partes ipse syllogismorum, nec nomina schematum, nec alia huiuscemodi ullatenus inueniuntur in Apostolo. Inueniuntur  plane, non efflatione uerborum, sed in uirtute sensuum. Sicut enim uina in uitibus, messes in semine, frondes in radicibus, nucleos contemplamur in nucibus, sic et de profundissima abysso, deliciosus piscis attingitur, qui ante captionem suam humanis oculis non apparet. Merito ergo dicimus esse, quod nichilominus in uirtute sentimus.



CAPUT III.

Quid ergo amplius Iudeo est? Quantum igitur datur intelligi, in hac apostolica dissertione due species principaliter eminent, que Grece et , Latine percunctatio et responsio appellantur: quidem in eo quod proponit, dicens: Quid ergo Iudeo amplius est, aut que utilitas circumcisionis?  Dehinc tertio loco obiectionem, que ab aduersario precedenti responsioni obiici poterat, per peusin proponit, perque apocrisin mira breuitate refutat, dicens: Absit. Cuius breuissime responsionis, inuincibilem confirmationem subintulit, dicens: Est enim Deus uerax, omnis autem homo mendax. Sed ut ipsa confirmatio robustissima uideretur, Dauidicam subiunxit sententiam, sicut scriptum est: Ut iustificeris in sermonibus tuis . Et hec quidem quantum ad ordinem sententiarum. Apostolice disputationis profundius interiores medullas perscrutanti, non in prolatione uerborum, sed in uirtute sensuum duo principalia syllogismorum genera, cathegoricus uidelicet, atque hypotheticus syllogismus, quasi duo deliciosi pisces, sponte sese  mentis obtutibus offerunt. Itaque cathegoricum syllogismum hoc modo conteximus: Omnis ueracis fidem nullius incredulitas euacuabit; Deus autem uerax est: Dei igitur fidem nullius incredulitas euacuabit. uel hoc modo: Absit, ut omnis ueracis fidem aliquorum incredulitas euacuet; Deus autem uerax est: absit itaque ut Dei fidem aliquorum incredulitas euacuet. Item hypothetici syllogismi nexilitas hoc ordine contexatur: Si Deus uerax est, aliquorum incredulitas fidem Dei non euacuabit. Non est itaque dubitandum quod in apostolicis dictis, uelut in profundissima abysso disputatorie discipline, tales suauissimi pisces tranare non desinant, quos amatores sapientie gratissime mentis hamo capiunt. O mirabilis profunditas! O mellea fluenta,  Hybleo nectare dulciora! O nouum saporem ex paradisiacis fontibus celestis Hierosolyme terrigenis allatum! O lac paruulorum, solidum sapientium cibum, medelam egrorum, mensamque refertam omni copia bonorum! His pregustatis, nunc ad singula exponenda recurramus

In hoc Paulus uelut arbiter quidam inter Iudeos residens et Grecos, id est, inter eos qui de gentibus credunt, siue de promissionibus memorat, siue de penis, ad utrumque populum diuidit uerbum. uerbi gratia, cum dicit: His autem qui ex contentione sunt, qui diffidunt ueritati; credentibus autem iniquitati, ira, et indignatio, tribulatio, et angustia, in omnem animam hominis operantis malum, Iudei primum et Greci. De  promissionibus uero subiungit: Gloria autem et honor et pax, omni operanti bonum, Iudeo primum et Greco. Rursus de gentibus dicere uidetur: Quicunque enim sine lege peccauerunt, sine lege peribunt. Et iterum de circumcisis: Et quicunque in lege peccauerunt, per legem iudicabuntur. Rursus uero gentes eleuans, dicit: Cum enim gentes, que legem non habent, naturaliter que legis sunt faciunt, huiusmodi legem non habentes ipsi sibi sunt lex, qui ostendunt opus legis scriptum in cordibus, etc. Et ne uideatur nimius esse in increpationibus Iudeorum dicit: Circumcisio prodest, si legem custodiat. Sed iterum ne erigat eos qui nimium in circumcisione gloriantur: addidit: Si autem preuaricator legis, circumcisio tua  preputium facta est. Ut autem paululum eorum qui ex gentibus credunt, animos alleuaret, subiungit: Si autem preputium iustitias legis custodiat, nonne preputium illius in circumcisionem reputabitur? Atque gentes, si legem perfectius seruarent, meliores effici Iudeis, dicit: Et iudicabit id quod ex natura est preputium, legem perficiens, te, qui per litteram et circumcisionem preuaricator legis es. uerum quoniam sciebat multas in lege et prophetis repromissiones, que ad Iudeos fieri uidentur, ne possent desperare gentes, tanquam qui nichil in conscriptis repromissionibus habeant, docet eos quod secundum mysticam rationem etiam ipsi Iudei sint, et habeant circumcisionem: ideo dicit: Non enim qui in manifesto Iudeus est, etc. Rursum uelut querelis eorum  qui ex circumcisione sunt, occurrens, proponit sibi ipsi hec que in presenti capitulo continentur, dicens: Quid ergo amplius est Iudeo? Si ergo, inquit, is qui in manifesto Iudeus est, et que manifeste in carne est circumcisio, non reputabitur, sed qui in occulto Iudeus est: et circumcisio cordis, que fit spiritu, ipsa est uera circumcisio, dices mihi, quid amplius est in his Iudeus, qui hac appellatione censentur? uel que in corruptibili circumcisione habetur utilitas? ac ut uideatur inter utrumque populum iustus arbiter residere, pronuntiat quid amplius habeat Iudeus, et ea que in carne est circumcisio: dicit eos habere amplius multum per omnem modum. Quid autem multo sit amplius, subiungitur. Primo igitur, quia credita sunt illis eloquia Dei. Quid hoc? nonne  et gentibus nunc creduntur eloquia? Sed illis, ait, primo sunt credita. Require tamen quid est quod dicitur, primum eis credita sunt eloquia Dei, utrumne de litteris hoc dicat et libris, an de sensu intelligentie legis? Considerandum est quia non dixit: litteras esse creditas, sed eloquia Dei: uia uobis datur intelligendi, quia his qui legunt, et non intelligunt, et non credunt, littera sola sit credita, illa de qua dicit Apostolus: Littera occidit. Eloquia autem illis sunt credita, qui intelligentes, et credentes his que Moyses scripsit, credunt, et Christo, sicut Dominus dixit: Quia si crederetis Moysi, crederetis forsitan et mihi . An et ipsis, qui ex gentibus ueniunt ad Christum, est ubi habeant aliquod amplius? Audi Dominum dicentem ad centurionem ex gentibus  credentem: Amen dico uobis, nec in Isrel tantam fidem inueni . uide ergo ubi uenitur ad fidem, quanto amplius habeant gentes? Quanquam sunt, que ad honorem et meritum pertinent seminis Abrahe: hoc tamen solum aperte memorat Apostolus, quia maxime laudis eorum, est, ut legem, per quam discerent rectum a peruerso distinguere, digni iudicarentur accipere.

Quid enim, si quidam eorum non crediderunt, nunquid incredulitas eorum fidem Dei euacuabit? Non, inquit, quia quidam eorum credere noluerunt que promisit Deus filiis Abrahe, idcirco preiudicabitur ceteris Iudeis credentibus ne digni iudicentur accipere quod promisit Deus. Absit. Quippe cum sic facta  est promissio, ut credentibus proficeret. Ubi Apostolus infit, absit, ibi breuiter commendatur ueritas. Fidem Dei. Hoc est, fidem promissorum Abrahe, cui dictum est: Quia in semine tuo benedicentur omnes tribus terre . Est enim Deus uerax, omnis autem homo mendax, sicut scriptum est. Quia ergo omni homo mendax, propterea Iudeorum quidam, ut homines mendaces, non crediderunt. Fiat autem Deus uerax. Ita enim in Grecis exemplaribus inuenitur. Omnis homo mendax. Igitur Paulus et Dauid, qui homines erant, mendaces fuerunt, falsumque erit quod dixerunt? Hos ergo ad quos sermo Dei fit Dominus in Euangelio non homines, sed deos pronuntiat. Quia ergo et ad Dauid, tanquam prophetam, et ad Paulum, tanquam apostolum sermo Dei factus  est, sine dubio non erant homines, sed dii. Quomodo autem dicit, tibi soli peccaui, cum utique et in ipsum Uriam peccauit, et in propinquos eius, sed et in ipsam Bersabee, atque omnem domum eius, cum intulisset maculam, uidelicet adulterii? Ideo tibi soli peccaui, et malum coram te feci, quia ceteri omnes, ut pote animales homines, me qui spiritualis sum, etiam si erraui, diiudicare non possunt, quia spiritualis iudicat omnia, ipse a nemine iudicatur . Sed quia addit Paulus spiritualis, et dicit: Qui autem iudicat me, Dominus est, hoc sciens et Dauid, quia solus Dominus est, qui spiritualem diiudicat, idcirco dicit: Tibi soli peccaui, a quo solo possum diiudicari: Nam humana dies diiudicare non potest spiritualem. Sed quod sequitur ad hunc respicit sensum.  Ut iustificeris in sermonibus tuis, et uincas cum iudicaris. Iudicatur namque Deus in disputationibus sapientium, dum alii hoc modo, alii alio modo, et diuerse sentiunt de Deo. Ipse ergo uincit eos qui de se iudicant, cum errantibus cunctis de se, quomodo uel qualiter credendus ac uenerandus sit, reuelat ipse sententiam. Est enim Deus uerax. In Iob huius est exemplum: Deus itaque est uerax, apud quem quod factum est immutabile perseuerat, sicut dicit: Ego sum, et non immutor: Hominis est enim falli, quem tempora et cause faciunt esse mutabilem, per id quod presentiam Dei non habeat. Omnem autem hominem mendacem dicit, et uerum dicit; natura enim, que fallitur, non absurde dicitur mendax. Aliquando itaque studio, aliquando errore mendax dicitur.  Ut iustificeris in sermonibus tuis. Deum iustum in promissis et uerbis suis propheticus sermo testatur, nec aliquorum perfidia fidem eius minui, sed dando uincere, quod perfidi non credentes negant eum daturum. Dabit ergo quod iudicatur non daturus, ut uincat, faciendo quod negatur facturus. Aliter tibi soli peccaui, cogitando uidelicet flagitiosum facinus perpetrare. Tibi itaque peruerse cogitando soli peccaui, qui solus secretas hominum cogitationes nosti. Sequitur: Et malum coram te feci. Duplex facinus in opere perpetrando, adulterium scilicet atque homicidium. In quo notandum quod non ait: Et malum coram te solo feci: quippe cum illud adulterium, et homicidium, etiam coram hominibus factum  est. Hoc testimonium pars aduersa ita proposuit, quasi dixerit Dauid: Propterea ego peccaui ut tu iustus appareas me iudicando. Sed uerus sensus sic se habet: quia promiserat se Deus sine personarum acceptione in peccantibus uindicare, quidam eius patientiam mendacium iudicabant. Cum iudicatur ergo, uincit, quando eorum facta punit, in quibus nemo putauerat uindicari. Si enim iniustitia nostra iustitiam Dei commendat, quid dicemus? uenientem e latere questionem, more suo proponit et soluit. Aliquando etiam ad coherentem disputationem transit, et iuxta morem suum, quidquid alius obiicere potest, antequam obiiciatur, edisserit. Quidam enim superiorem prophetie sententiam ita peruerse interpretabantur, quasi Dauid dixerit: Propterea ego  peccaui ut tua, o Deus, iustitia, dum mee iniquitati collata fuerit, magis clarescat. Ad gloriam itaque iustitie tue mea proficit iniustitia. Quem sensum Apostolus arte dialectica subuertit. Iniustus uidebitur Deus, qui iram hominibus inferat, cum per hominum iniustitiam suam [iustitiam] uideat approbari.

Si nostra. Hoc est hominum iniustitia. Iustitiam Dei commendat. Non utique pena digni homines uidebuntur, per quos iustitia Dei probabilior uidetur et clarior. Ubi mihi hypothetici syllogismi formula elucescit, ut sit ita ordinata nexilitas syllogismi: Si iniustitia nostra iustitiam Dei commendat, iniquus est Deus qui infert iram. Absit autem ut iniquus sit Deus qui infert iram; non igitur iniustitia nostra Dei iustitiam commendat, hoc est, quasi indigeret  Deus nostra iniustitia: non quod ipsi hoc dicerent sed quod ex illorum peruersitate consequenter infertur. Secundum hominem dico. Ut iniquus Deus dicatur, non secundum Deum neque secundum Dei sapientiam illud dicitur, sed secundum hominem; et secundum hoc quod dicitur: Omnis homo mendax. Absit autem, inquit, ut hoc ita recipiamus, iniquum uideri Deum qui infert iram aduersum homines: quomodo enim iustus putabitur, qui iudicat mundum, cum ipso nomine iudicis ostendatur nichil sine iudicio facere? Ubi enim iudicium est, constat esse iustitiam. A iustitia namque et iudex et iudicium nominantur. Item: Si autem iniquitas nostra Dei iustitiam commendat, quid dicemus? Hoc iuxta sensum prophete Dauid subiecit Apostolus: Dauid  enim quando peccauerat causa Urie Cethei, sciens quod promissio peccantibus dari non potest, exorat ut iustificatio uerborum Dei uincat iudicium, quo iudicantur ii qui peccant, et penitentem reformat sanctificans, ut det eis quod iustis se daturum promisit. Ac propter hoc subiecit: Si enim iniustitia nostra iustitiam Dei commendat, quid dicemus? Id est, si quia nos peccatores sumus, Deus iustificatur, iniquus erit si uindicet: Absit, ait, secundum hominem dico, hoc est, hic sensus homini conuenit, non Deo: quia non cadit in Deum ut iniquus sit, sed in hominem: nam si iniustitia nostra ei proficeret, sine dubio iniquus esset si damnaret peccantes: quia iniustitia nostra Deum facit iniustum, si peccantibus  nobis det quod promisit sanctis, dicens: Quia quamuis peccatores sumus, reformamur tamen per penitentiam, ut non iam peccatores, sed abluti promissionem accipere mereamur. Non ergo hic sensus est in uerbis prophete Dauid, cum dicit: Tibi soli peccaui, etc. Quia malorum hominum praua interpretatione asseritur, ut peccata hominum, et mali actus Dei iustificationi proficiant, et per mala nostra illum iustum ostendant. Sed hoc absit: non enim uult nos peccare: ideoque iustus est si infert iram. Sequitur. Alioqui. Hoc est, quod si aliter, id est, si iniquitas a Deo non abest. Quomodo iudicabit Deus hunc mundum. In hoc loco, mundum, homines qui in hoc mundo sunt, dicit. Iterum mihi syllogistica connexio in hoc loco arridet, sic: Si, Deus iniquus est, non iudicabit  hunc mundum: atqui Deus iudicabit hunc mundum non igitur Deus iniquus est. Si enim ueritas Dei in meo mendacio abundauit in gloriam ipsius, quid adhuc et ego tanquam peccator iudicor? Item hypothetici syllogismi formula hac in parte resplendet, ut sit hoc modo nexillis ratiocinatio: Si ueritas Dei in meo mendacio abundauit in gloriam ipsius, quid adhuc ego tanquam peccator iudicor: atqui ego tanquam peccator iudicor, non itaque ueritas Dei in meo mendacio abundauit in gloriam ipsius. Sed in superficie apostolice assertionis enthymemata, hoc est, imperfecti syllogismi apparent: in profunditate uero sensuum plena uis syllogismorum latet: sic enim uina in uitibus, nucleos contemplamur in nucibus. Et non, sicut blasphemamur. Utquid me ita  Deus iudicat quasi peccantem, et non potius me iudicat quasi ad gloriam ipsius recte agentem? Sicut quidam aiunt nos dicere. Quod quanto maiora mala faciamus, tanto maiora bona recipiemus hoc est, unde questionem sibi fecit Apostolus: a peruersis enim hoc opponebatur, quasi hic esset sensus predicantium remissionem peccatorum, ut facerent mala, et uenirent bona: hoc est, peccarent, ut remittendo illis Deus uideretur bonus, secundum quod supradictum est, quod blasphemiam appellat. Hoc autem fortassis ideo dicebant quia non intellexerunt quod Apostolus dicebat: Ubi abundauit peccatum, superabundauit gratia. Quorum damnatio iusta est. Horum qui emulatione inuidi istud de nobis interpretantur, damnatio iusta est. Quid ergo amplius precellimus  eos? Adheret ista sententia superiori, qua ait: Quid ergo amplius est Iudeo? Nos itaque qui sumus Iudei peccatores, in quo amplius precellimus gentes? quamuis nobis sint credita eloquia Dei, quibus preuaricatores legis esse conuincimur: Non enim ipsa saluant, sed reos conuincunt. Ergo reddita ratione quod lex contempta non prosit, et quod carnalis circumcisionis prerogatiua, multis operibus freta, uana sit, quasi interrogat quid amplius habeat Iudeus ex cuius persona respondetur. Multum per omnem modum. Nam si ipsius Apostoli sensus est, multum per omnem modum, quomodo postea contrauenit dicens: Si autem iniquitas nostra Dei iustitiam commendat, quid dicemus? Postremo, quomodo Iudeos nichil amplius  habere confirmat, si hic multum habere commemorat? Causati enim sumus. Hoc est, certis causis ostendimus. In hac Epistola Paulus uelut arbiter quidam inter Iudeos et gentes residet. Probauit ergo, Grecos quidem, id est gentiles, esse sub peccato cum ait: Dicentes enim se sapientes, stulti facti sunt, et mutauerunt gloriam incorruptibilis Dei, etc. Iudeos uero, cum dicit: Si autem tu Iudeus cognominaris, et requiescis in lege, etc. Sicut scriptum est quia non est iustus quisquam, etc. Hi octo uersus neque apud Hebreos, neque apud quemquam reperiuntur interpretum, neque apud ipsos qui LXX editionem habent uulgatam: et queritur a quibusdam cur Apostolus ad Romanos horum facit memoriam; nescientibus de diuersis Scripturarum locis, et maxime  Psalmorum hos esse textus, et apostolum Paulum in diuinis Scripturis eruditissimum, quod uolebat exprimere, hinc inde singulos uel binos uersiculos texuisse: sicut omnis pene ad Romanos Epistola de ueteri structa est Instrumento, sic et hoc testimonium de Psalmis et Isaia contextum est. Nam duo primi uersus: Sepulcrum patens est guttur eorum: Linguis suis dolose agebant quinti psalmi sunt. Illud autem quod sequitur: uenenum aspidum sub labiis eorum, CXXXIX psalmi est. Rursumque quod dicitur: Quorum os maledictione et amaritudine plenum est, de nono psalmo sumptum est. Tres autem uersiculos qui sequuntur: ueloces pedes eorum, usque, non cognouerunt, in Isaia propheta reperi. Ultimus autem uersus, id est octauus, Non est timor Dei ante oculos  eorum, in XXXu psalmi principio est. Illud etiam necessario ducimus admonendum, quod in nonnullis exemplaribus ea que subsequuntur, ex integro inueniuntur posita. In Grecis autem pene omnibus non amplius in XIII psalmo quam usque ad illum uersiculum scriptum est: Non est qui faciat bonum, non est usque ad unum. Sed quod dixit Apostolus, quia non est iustus quisquam, non est intelligens, non est requirens Deum, non eisdem sermonibus inuenietur in psalmo, sed alii permutantur, alii assumuntur, alii relinquuntur, diligentius puto inchoari apostolicam auctoritatem, ut cum Scripture testimoniis utendum fuerit, sensum magis ex ea quam uerba capiamus: hoc etenim in Euangeliis factum frequenter inuenies. In tertio decimo igitur psalmo ita scriptum  est: Dominus de celo prospexit super filios hominum, ut uideret si est intelligens, aut requirens Deum. Et uidetur idem sensus seruari etiam in eo quod Apostolus posuit: Non est intelligens, non est requirens Deum. Et quod dixerit: Non est iustus quisquam, puto, ex eo sumpserit ubi scriptum est: Non est qui faciat bonum, non est usque ad unum. In quo etiam si sermo uidetur conuerti, sensus tamen unus seruatur. Non est iustus quisquam. Ac si diceret: Non est qui faciat bonum, qui idem sensus est, licet dissimilia uerba sint. Explanari autem potest quod dixit: Non est iustus quisquam, uel quod ait: Non iustificabitur in conspectu eius omnis uiuens, quia donec quis uiuit in corpore isto, plene iustificari  non potest: sed cum exierit de corpore, et de uite huius agone discesserit. Unde Ecclesiastes ait : Et laudaui omnes defunctos qui mortui sunt magis quam uiuos qui adhuc uiuunt, sed melior super utrosque qui nondum natus est, quia quicunque minor est in regno Dei, maior est eo, qui in corpore est.

Non est intelligens, non est requirens Deum. Quia non intelligit, non requirit; siue ideo non intelligit, quia non requirit, Deus autem queritur, cum eius uoluntas inquiritur. Omnes declinauerunt. Non dicitur declinasse, nisi is qui aliquando in uia recta stetit, nature rationalis opus a Deo factum est, sed qui ab hac ad leuum peccati iter detorsit, merito nunc dicitur declinasse, sicut Adam de  paradisi uia recta ad prauas semitas declinauit. Simul. Hoc est Iudei et gentes. Inutiles. Qui inutilia sectantur. Non est qui faciat bonum. Si non est qui faciat bonum, quomodo inferius arguit plebem suam deuorantes, et inopum consilium considerantes, plebs enim Dei non erat, si bonum non faciebat. Non est enim qui faciat bonum, hoc est perfectum et integrum bonum. Si autem requiramus qui sit uere bonus, is qui dicit: Ego sum Pastor bonus . Usque ad unum. uel cum ipso uno potest intelligi, ut nullus hominum excipiatur, uel preter unum, ut accipiatur Dominus Christus, sicut dicimus: Iste ager usque ad mare est, non utique simul computamus et mare. Sepulcrum patens est guttur eorum. Patens autem sepulcrum dicuntur hi qui immunditias  suas in propatulo habent. uel sepulcrum patens est guttur eorum, hoc est, fetore doctrine et adulationis sue contaminans et interficiens audientes. Ideo enim sepulcrum diligenter clauditur, ne adhuc uiuentibus exhalationis sue generet pestem. Linguis suis dolose agebant. Dolus est, cum aliud quis lingua loquitur et aliud corde uolutat. uenenum aspidum. Sicut morsu serpentis uenenum corpus interimit, ita morsus uerbi uenenati fraude animum necat: bene addidit aspidum, quia horum serpentium pessimum fertur esse uenenum. Sub labiis eorum. Hoc est, in corde. Quorum os maledictione et amaritudine plenum est. Non est unius generis maledictio, quidquid enim malo uoto dicitur, maledictum appellatur. Amaritudo est contraria dulcedini uerborum Dei, maledictioni amaritudo  coniungitur, quia ex iracundie felle depromitur: per iracundiam enim ac furorem ad maledicendum lingua compellitur. ueloces pedes eorum. Hoc est, impigri ad malum et ad homicidia perpetranda. Pedes hoc loco illos intellige, de quibus dicit Propheta: Mei autem pene moti sunt pedes . Hoc est consilium quo agimus iter uite. Ad effundendum sanguinem. Sicut homicida dicitur ille qui corpus ab anima separat, per quam uiuificatur; ita etiam uerissime uiuus ille homicida dicendus est, qui animam a uera uita separat, quod est Deus. Contritio et infelicitas in uiis eorum. Illam dicit contritionem, qua peccatores conterere iugum Domini dicuntur, et proiicere a ceruicibus suis. Infelicitas, qua  miser homo effectus est, etiam infelix, qui cum in honore esset non intellexit, comparatus est iumentis, et similis factus est illis. Et uiam pacis non cognouerunt, non est timor Dei ante oculos eorum. In timore Dei omnia conclusit; qui si Dei timorem semper ante oculos habuissent, non utique deliquissent: neque enim audet seruus peccare presente domino; neque quia dicit: Omnes declinauerunt, totam penitus plebem significat, sed hanc partem plebis in qua omnes mali se condiderant: semper enim duo populi sunt in una plebe. Scimus autem quoniam quecunque lex loquitur, his qui in lege sunt, loquitur. Ne dicerent Iudei hec in psalmo de gentibus tantum dicta, ostendit que in lege dicta sunt, his qui in lege sunt, dici. Queritur sane quomodo Iudei dixerint  non esse Deum, ut in fronte ipsius psalmi legitur: Dixit insipiens in corde suo, Non est Deus , non utique uerbo, sed opere: nam quem confitentur se nosse, factis autem negant. Illud autem attendendum quia psalmi sint supplementum legis: idcirco psalmorum testimoniis, quasi auctoritate legali, ad eos confutandos utitur. Ut omne os obstruatur. Non solum gentium, sed et Iudeorum, dum non habent unde se glorientur. Et subditus fiat omnis mundus Deo. Dum omnes indigent misericordia Dei, tam Iudei, quam Greci. Aut subditus sit omnis mundus Deo, humili scilicet confessione peccatorum. Quia non iustificabitur ex operibus legis omnis caro coram ipso. Opera legis, dicit circumcisionem, et sabbatum, et ceteras ceremonias, que non tam ad iustitiam,  quam ad carnis letitiam pertinebant: quia per fidem decreuit Deus iustificare homines, non per legem: si qui enim in ueteri lege iusti erant, non nisi per gratiam iustificati sunt. Omnem carnem, omnem hominem dixit, ut est illud: Et uidebit omnis caro salutare Dei . Sed et hoc quod addidit, coram ipso, non otiose accipiendum, quia aliud est iustificari coram Deo, aliud coram hominibus, hoc est, ad comparationem aliorum hominum, potest qui emendatius uixerit, iustus uideri; ad comparationem autem Dei, non solum homo non iustificabitur, sed sicut Iob dicit: Stelle autem non sunt munde coram ipso , que utique coram nobis munde sunt, hoc est, ad comparationem hominum munde habentur. Per legem enim cognitio peccati. Non remissio,  nec ablatio peccatorum, sed cognitio. Ideo enim per legem quid sit peccatum agnoscitur, quia in obliuionem ierat lex nature: ante autem legem, leuiora queque non cognoscebantur esse peccata, id est, que aliis non nocebant, ut concupiscentia, et ebrietas, et cetera huiusmodi. Sollicite satis hec legenda sunt, ut neque lex ab apostolis improbata uideatur, neque eorum liberum arbitrium sit ablatum. Itaque quatuor istos gradus hominis distinguamus: ante legem, sub lege, sub gratia, sub pace. Ante legem, sequitur concupiscentiam carnis; sub lege, trahitur ab ea; sub gratia, nec sequimur eam, nec trahimur ab ea; in pace, nulla est concupiscentia carnis. Ante ergo legem non pugnamus, quia  non solum concupiscimus et peccamus, sed etiam approbamus peccata: in lege pugnamus publice, sed uincimur; in gratia pugnamus et uincimus; in pace nulla pugna erit. Ioseph in carcerem missus est, licet per calumniam, et pincerna, et pastor Pharaonis causa peccati in carcere trusi sunt, quomodo ergo latebant peccata? Triplex quidem est lex, ita ut prima pars de sacramento diuinitatis Dei sit; secunda autem que congruit legi naturali, que interdicit: tertia uero lex factorum, id est, sabbata, neomenie, circumcisio, etc. Hec est ergo lex naturalis, que per Moysen partim roborata est, partim auctoritatem accepit in uitiis cohibendis: itaque lex Moysi peccatum quidem cognitum fecit, non quod lateret, sicut dixi, sed ostendit peccata que fiunt, non impune  futura apud Deum, hoc ergo est quod lex ostendit. Origenes ait de lege: Sicut ipse iustitia est, ex quo omnes iusti fiunt, et ueritas, et uita, ex qua omnes uiuunt; ita et ipse lex est, ex qua omnes in lege sunt: ueniet ergo ad iudicium, non tanquam qui in lege sit, sed tanquam qui lex sit. Querendum utrum iusti sub lege sint; ad quod respondendum: Sicut iusti Deo subditi sunt, sicutque Deus lex est, ita quoque sancti legi sunt subiecti: ceteri uero Mosaice legi non subduntur, nam et Apostolus ait: Non est iusto lex posita. Nunc autem sine lege iustitia Dei manifesta est. Iustitia Dei est sanctificatio per fidem, et remissio peccatorum. Sine lege. Sabbati scilicet, et circumcisionis, et neomenie, et uindicte: non tamen sine sacramento diuinitatis Dei, quippe cum  iustitia Dei de sacramento Dei sit. Testificati per legem et prophetas. Ideo hoc addidit ne indulgentia peccatorum contra legem uideatur, quippe que olim in lege promissa est futura esse per aduentum Saluatoris. Ideo autem iustitia Dei dicta est, que uidetur esse misericordia, quia de promissione habet originem: et promissio Dei, cum redditur iustitia, Dei dicitur. Iustitia autem Dei per fidem Iesu Christi in omnes et super omnes qui credunt in eum. In omnes Iudeos et Grecos, quantum ad interiores ipsorum animas pertinet. Et super omnes, hoc est, super corpora lauacro sacro baptismatis. Aliter, in omnes Iudeos, et super omnes, id est, gentes et gentiles populos. Requirendum sane quare in superioribus dixerit Apostolus, Per legem enim manifestatio peccati,  nunc sine lege iustitia Dei cognita est. Ad quod dicendum, quia omne quod manifestatur lux est. Peccatum, quia lux non est, non manifestatur, sed agnoscitur: idcirco et in superioribus agnitionem peccati aptius dixerit. Omnes enim peccauerunt. Supple originaliter in Adam, et proprie uoluntatis preuaricantia. Et egent gloria Dei. Id est, gratia Dei, qui non habent suam gloriam, quia creati sunt. Iustificati gratis. Hoc est, sine ullis operibus precedentibus, per baptismum gratis peccata donauit. Per redemptionem. Qua nos redemit suo sanguine de morte, qui per peccatum uenditi fueramus, licet sumus nostris alienati ab eo delictis. Christus autem nos redemit, offerens se pro nobis: permisit enim se [morti],  nesciente diabolo; sed quia uirtutem eius [superare] non potuit, omnes quos tenebat, simul cum eo dimisit. Quem proposuit. Id est, disposuit Deus propitium se futurum esse humano generi, si credant in sanguine eius se esse liberandos. Ad ostensionem iustitie sue. Hoc est, ut promissum suum palam faceret, quo nos a peccatis liberaret, sicut ante promiserat; quod cum impleuit, iustum se ostendit.

Propositum propitiatorem Deum. Propterea passus est Christus, ut propositum Dei sedaret, quo tandem punire decreuerat peccatores. Aliter sciens Deus propositum uoluntatis sue, quo censuit peccatoribus subuenire, tam his qui sunt apud superos, quam his qui inferno detinebantur, utrosque diutissime exspectauit, euacuans sententiam qua iustum uidetur omnes  damnari, ut ostenderet nobis quod olim decreuerat humanum genus liberare per Christum. In sustentatione. Ad hoc spectans ut tandem nos liberaret. In hoc tempore. Gratie uidelicet Noui Testamenti. Sustentatio Dei est, ubi peccator non statim ut peccat, sed secundum quod ibidem dixit Apostolus, per patientiam Dei adducitur ad penitentiam. Bene uidelicet addit, in hoc tempore, presentis enim seculi tempore, in sustentatione Dei, est iustitia Dei; futuri uero, in retributione. Certum est in omnibus pene locis, Apostoli sensum ex legis et prophetarum manare thesauris. Inquiramus ergo ubi appellationem propitiatorii inuenerit, et unde hoc nomen assumpserit. Memini in Exodo loquentem Dominum ad Moysen, et precipientem que oporteret eum facere,  primo quidem mandare arcam, et uectes eius, atque annulos per arce latera fieri. Post hec Facies, inquit, propitiatorium ex auro puro, duobus cubitis et semis longitudinem eius, et unum cubitum et semis latitudinem eius, et facies duo cherubin aurea intertornata, et superpones ea per singula latera propitiatorii, et facies ut duo cherubin sint ex duobus lateribus eius, extendentia alas suas, et obumbrantia super propitiatorium, et facies contra se super propitiatorium; et impones propitiatorium super arcam, et in arcam mittes testimonia que dabo, et innotescam tibi; inde et loquar ad te desursum super propitiatorium inter medium duorum cherubin, que sunt super arcam testamenti, secundum omnia que precipiam tibi ad filios Isrel . Euidenter apparet quod  nomen propitiatorii Apostolus in his locis inuentum, in suis nunc litteris posuit. Potest autem arca testamenti, sancta eius caro, in qua beata hec anima collocatur, intelligi, habens in se testimonia Dei, que intelliguntur Christi. Sed et quod latitudo eius unum et dimidium cubitum habere memoratur, propheta quidem admirande ac singularis uocationis describitur, non tamen ex toto in dualem numerum, qui interdum etiam pro immundis ponitur, corruisse: quamuis enim carnem nature susciperet, ex incontaminata tamen uirgine assumpsit, et casta sancti Spiritus operatione: propterea ergo Apostolus de mediatore disserens, euidenter distinctione signauit, dicens: Mediator Dei et hominum, homo Christus  iehsu, quo scilicet mediatorem non ad deitatem Christi, sed humanitatem referendum doceret. Longitudo ergo eius ponitur et latitudo: longitudo illud significat, quod tendit ad Deum Trinitatique sociatur; latitudo, quod inter homines, qui latam spatiosamque uiam incedere solent, conuersatur: et ideo mediatoris recte nomine nuncupatur, quia, ut dixi, anima hec sancta, media quedam fuit inter diuinitatem Trinitatis et fragilitatem humanitatis: cherubim plenitudo scientiarum, sicut de Christo dicit Apostolus: In quo sunt omnes thesauri sapientie et scientie. Sed et illud obserua quod non dixit, Cherub unum ex latere dextro, et Cherub aliud ex latere sinistro; sed ait, Cherub unum ex latere hoc, et Cherub aliud ex latere altero, ut ostenderet in illo propitiatorio, hoc est in  anima Christi, sinistrum nichil fuisse: facies quoque contra se inuicem, super hanc beatam animam: Cherubim uero habere dicitur, per quod consors ei, et consonum a Filio Dei et Spiritu sancto sensus diuinitatis infunditur. Quem proposuit Deus, etc. Magis de anima Iesu quam de Deitate dictum sentitur: proposuit enim intelligitur, quasi prius posuit, hoc est, priusquam esset: quod enim est, ponitur; quod nondum est, proponitur: non ergo conuenit de eo qui semper erat, id est, de uerbo Dei dici, quod propositus erat, sed de anima eius.

Ubi est ergo gloriatio tua? Reddita ratione, ad Iudeos loquitur qui agunt sub lege, quod sine causa gloriantur, blandientes sibi de lege, propterea quod sint genus Abrahe, aut quod precepta Dei receperunt  per Moysen. Ubi est ergo gloriatio tua, in qua gloriabaris te operibus meruisse iustitiam? per quam legem, subaudis, . Exclusa est. Exclusa est gloriatio Iudaica, non per legem operum, sed per legem fidei, que est in Christo. Ubi est ergo gloriatio tua? tanquam interrogantis sermone dixerat Apostolus, et ad hec ipse respondet: Exclusa est. Et rursum quasi ipse interroget, ait: Per quam legem? Operum? et respondet sibi ipsi:

Non, sed per legem fidei. In presenti loco duarum legum facit iterum mentionem, et dicit legem operum, et legem fidei. Considera etiam ipse qui legis, utrum ad legem Moysi, et legem naturalem sermo hic debeat inclinari, ad legem littere, et ad legem spiritus: gloriationem uero talem dicit, qualis erat  illa Pharisei, dicentis: Deus, gratias tibi ago, quia non sum sicut ceteri homines, raptores, iniusti, adulteri, sicut publicanus iste. Hec fortassis uere dixit, sed secundum Domini sententiam, morbo iactantie corruptus, non descendit iustificatus e templo. Talis ergo gloriatio, que ueniebat ex operibus legis, excluditur, que non habet humilitatem crucis Christi, in qua gloriatur, qui dicit: Mihi autem absit gloriari, nisi in cruce Domini nostri Iesu Christi, per quem mihi mundus crucifixus est, et ego mundo. Arbitramur enim iustificari hominem per fidem, etc. Sine quibus operibus legis Apostolus iustificari hominem per fidem dixisse credendus est? scilicet circumcisionis, et sabbati, et ceterorum huiusmodi, non  absque iustitie operibus, de quibus beatus Iacobus dixit: Fides sine operibus mortua est: Hic autem de illo dicit, quia ad Christum ueniens, sola, cum credit, fide saluatur. Addendo autem, sine operibus legis, ostendit esse etiam gratie opera, sine quibus mortua est fides. Quomodo iustificatur homo sine operibus legis? Credit aliquis, percipit fidei sacramenta, et mortuus est: defuit illi operandi tempus, plane dicimus iustificatum, credentem in eum qui iustificat impium: ergo iste iustificatus, et operatus non est. Impletur sententia Apostoli, dicentis: Arbitramur iustificari hominem per fidem sine operibus legis, ut latro, qui cum Christo crucifixus credidit, et iustificatus est. Potest ergo homo iustificari ex fide sine operibus legis, cum fides per dilectionem operetur  in corde, etiamsi foris non exit in opere. Fortassis autem hec aliquis audiens, resoluatur, et bene agendi negligentiam accipiat: siquidem ad iustificandum sola fides sufficiat. Ad quem dicemus, quia post iustificationem si iniuste quis agat, sine dubio iustificationis gratiam spreuit, neque enim ob hoc quis accipit ueniam peccatorum, ut rursum sibi putet peccandi licentiam datam: indulgentia namque non futurorum, sed preteritorum criminum datur. Quoniam quidem unus Deus, etc. Id est, Iudeos credentes per preputium, gentes uero iustificatas per fidem Christi significat, id ipsum est ex fide, et per fidem: sed Scripturarum mos hic est ut in eisdem causis malit mutare quam repetere sermonem, sicut in Dauide scriptum est: Propter Abraham seruum  tuum, et Isaac dilectum a te .Non mihi uidetur superflua omnino haberi ista prepositionis nunc commutatio: inuenimus enim ab eo in aliis locis differentiam distinctionis huius esse necessario obseruatam, sicut de Deo loquitur: Quoniam ex ipso, et per ipsum, et in ipso facta sunt omnia. Et non solum apostolus Paulus harum distinctionum obseruantias tenet, sed et Ioannes, qui cum de uerbo Dei dicat: Quod omnia per ipsum facta sunt , uitam non ipsum, sed in ipso factam esse testatur dicens: Quod factum est in ipso uita est. Et quod ait, ex ipso, primo creationis omnium, et hoc ipsum quod que sunt ex Deo esse ceperunt, significantiam dedit. Per ipsum, quod ea que prius facta fuerant, reguntur et dispensantur per eum, a quo subsistendi  initium trahunt. In ipso, quod hi qui iam correcti et emendati sunt, in ipsius perfectione consistunt. Potest et in presenti loco talis quedam obseruari differentia, ut circumcisio, que uelut loco primo et ordine iustificatur, ex fide, et non per fidem iustificata memoretur; preputium uero, quod secundo loco ad iustificationem trahitur, non ex fide, sed per fidem iustificatur. Puto in ea differentia designari quod scriptum est: Sicut enim mulier ex uiro, ita et uir per mulierem ; primo etenim loco uir est, ex quo descendere mulier dicitur, et non per uirum; secundo uero loco per mulierem uir, quia ministrare quodam modo uideatur mulier auctori uiro, et ideo per mulierem uir  dicitur nasci, et non ex muliere. Legem ergo destruimus per fidem? Legem ergo, que circumcidi precepit, superfluam iudicamus? Absit. Imo stare facimus uerum esse quod dixit, legem legi, Testamentum Testamento, circumcisionem circumcisioni, successuram. Quomodo uero se legem confirmare pronuntiat, qui in superioribus dixit quia non iustificabitur omnis caro ex operibus legis? Et Saluator in Euangelio dixit: quia Moyses de me scripsit. Qui ergo non credit Christo, legem destruit? legemque confirmat, qui credit in Christum. Sed non est pretereundum quod contraria sibi scribere uidetur Apostolus cum in presenti quidem dicit non destruere se legem, sed confirmare: in secunda uero ad Corinthios ita scribit: Quod si ministerium mortis in  litteris formatum in lapidibus, factum est in gloria, ita ut non possent filii Isrel in faciem Moysi respicere, propter gloriam uultus eius que destruitur, quomodo non magis ministerium spiritus erit in gloria? etc. . Non est idem quod dixit, legem destruimus, et lex destruitur. Paulus ergo in presenti loco hoc pronuntiat, quod legem ipse non destruat: nam etsi destruitur lex per eam, que supereminet gloriam, non per Paulum, neque per alium aliquem sanctorum destruitur. Unde et ipse Dominus dicebat: Non ueni soluere legem, sed adimplere . Nullus ergo sanctorum, neque Dominus ipse destruit legem, sed gloria eius temporalis et preteriens, a gloria eterna et permanente destruitur ac superatur. Nam ex comparatione maioris glorie,  que in Christo est, obtegi et obscurari eam gloriam, que in lege est, dicit.



CAPUT Iu.

Quid ergo inuenisse dicemus Abraham patrem nostrum secundum carnem? Reuocat illos ad caput circumcisionis, ut quod ab initio constiterit, id habeatur in toto. Illud pretereundum minime uidetur quod patrem nostrum secundum carnem uocauit Abraham: gentium etenim pater Abraham secundum fidem, non secundum carnem uidetur. Si enim Abraham ex operibus legis iustificatus est, habet gloriam, sed non apud Deum. Hoc proposuit sibi: nam Abraham ex fide iustificatus est, quod nulli dubium est; sed quod qui legem seruant, siue Moysi, siue nature, iustificantur ad presens, nec rei fiunt presenti  iudicio. Ideo ait: si Abraham ex operibus legis iustificatus est, non apud Deum habet gloriam: quod qui fecerit legem uiuet in ea, id est, non morietur ut reus, nec tamen meritum ex hoc habebit apud Deum. Quare meritum apud Deum habet Abraham, sed fidei causa. Cum superius duas proposuerat leges, quarum unam operum, aliam fidei appellauit, per quam legem fidei excludi glorificationem dicit eorum qui in legis operibus gloriantur, et pronuntiauerit fide iustificari hominem sine operibus legis, consequenter nunc, ut hec de Scripturis asserantur, Abrahe producit exemplum, et dicit: Quia Abraham si ex operibus legis iustificatus est, habet gloriam, sed non apud Deum: quod quidem sine arte  dialectica disserit: nam si is qui ex operibus non habet gloriam apud Deum: Abraham autem constat habere gloriam apud Deum, non ergo Abraham ex operibus legis iustificatus est. Per omnem itaque hunc textum Apostolus hoc uidetur dicere quod due quedam sint iustificationes, quarum unam ex operibus nominat, aliam uero ex fide; et aliam quidem que ex operibus est, dicit habere quidem gloriam, sed in semetipsa, non apud Deum: ut pote apud inspicientem corda hominum, et scientem qui credit in occulto, et qui non credit. Et ideo merito apud solum Deum habet gloriam, qui affectum fidei eius peruidet in occultis.

Quid enim Scriptura dicit? Ac si diceret, Interrogemus Scripturam. Credidit Abraham Deo. Hic  sermo ex Genesi sumitur, ubi non Abraham, sed Abram dicit ad Deum: Quoniam non dedisti mihi semen, hic uernaculus meus hereditabit me. Et dixit Dominus ad eum: Respice ad celum, et numera stellas, si potueris dinumerare eas, et ait ad eum: Sic erit semen tuum. Et credidit Abraham Deo, et reputatum est ei ad iustitiam . Ei autem qui operatur merces secundum gratiam. Quia non illi gratis donatur iustificatio, sed merces redditur operum pristinorum. Et uero qui non operatur. Conuertentem impium per solam fidem iustificat Deus, non per opera bona, que non habuit prius, alioquin per impietatis opera fuerat puniendus. Hoc dicit quia sine operibus legis credenti impio in Christum, reputatur fides eius ad iustitiam, sicut  Abrahe: et hoc iustum est. Credere autem non [a 1Kb] uoluntatis est: neque enim potest cogi ad id quod manifestum non est, sed inuitatur. Quamobrem assentientibus premiis afficiendus est, sicut et Abraham, qui quod non uidit, credidit.

Secundum propositum gratie Dei. Id est, quo gratis proposuit per solam fidem dimittere peccata. Sicut Dauid dicit, Beatitudo hominis, etc. Beatitudinem hominis, remissionem peccatorum per fidem appellat: magna beatitudo est, sine labore legis et penitentie, Dei gratiam sola fide promereri. Initium iustificari a Deo, fides est qui [que] credit in iustificantem, et hec fides cum iustificata fuerit, tanquam radix imbre suscepto heret in anime solo, ut cum per legem Dei excoli ceperit, rursum in  eam surgunt rami, qui fructus operum ferant. Non ergo ex operibus radix iustitie, sed ex radice iustitie fructus operum crescit: illa scilicet radice iustitie, cui Deus acceptam fert iustitiam sine operibus. Beati quorum remisse sunt iniquitates. Quod remittitur, non tenetur, et quod tegitur, non apparet, et idcirco minime imputatur. uide si potest iste ordo in anima una eademque intelligi, ut quia initium est conuersionis anime, mala derelinquere, propter hoc iniquitatum remissionem mereatur accipere. Cum autem ceperit bona facere, uelut singula queque que precesserant mala bonis recentibus obtegens, et abundantiorem bonorum numerum  introducens, quam prius fuerat malorum, tegere peccata dicatur. Ubi uero iam ad perfectum uenerit, ita ut omnis radix de ea malitie penitus amputetur, ibi iam summa perfecte beatitudinis promittatur, cum nullum possit Dominus imputare peccatum. Iniquitas sane a peccato hanc habet differentiam, quod iniquitas in his dicitur que contra legem committuntur: unde et Grecus sermo appellat iniquitatem, hoc est, quod committitur contra legem: peccatum uero etiam illud, si contra quod natura docet, et conscientia arguit, delinquatur. Beatitudo ergo hec. Id est, remissio peccatorum per fidem. In circumcisione manet tantum, an etiam in preputio? Ac si aperte diceret: In utrisque manet, quia tribus legibus hec beatitudo ascribitur,  uult istam beatitudinem tribus temporibus designare, nature, circumcisionis, Christianitatis. Dicimus enim. Hoc est, sensu legis loquimur. Reputata est fides Abrahe ad iustitiam. Omnes enim confitemur et consentimus, ut quod ratio de Abraham inuenerit, hoc de ceteris obseruemus. Ab origine incipit, ut omnem tergiuersationem cauillationis excludat, que quia a capite excluditur, non habet unde incipiat facere questionem. Quomodo ergo deputata est, in circumcisione, an in preputio? Hoc est, uideamus utrum circumcisio ex iustitia, an iustitia ex circumcisione sit nata. Et signum accepit circumcisionis. Ne dicerent ergo, Superflue circumcisus est, signum ait esse iustitie, non augmentum.

Signaculum accepit iustitie. Illius quam preputii  fides meruit: tam enim perfecta fuit et pretiosa, ut signaculum mereretur: semper enim res plena signatur. Siue ut ostenderet quia iustus et fidelis esset, qui dolorem sibi mandato Dei non dubitauit inferre, non putans esse superfluum, quod a scientiarum Domino iubebatur: sicut nec parricidium credidit impium, quod fons preceperat pietatis. Profundam in his Pauli sapientiam contemplamur: fortassis enim aliquibus eumdem sermonem dicere uideretur, id est, signum et signaculum: sed mihi uterque sermo multam inter se uidetur habere differentiam. Signum namque dicitur, cum per hoc quod uidetur, aliud aliquid indicatur: sicuti, uerbi gratia, de ipso Domino in Euangelio dicitur: Ecce hic positus est in ruinam, et in resurrectionem multorum,  et in signum cui contradicetur : contradicebatur enim, in quo Christus uenerat, quia aliud in eo uidebatur, et aliud intelligebatur. Caro cernebatur, et Deus credebatur. Sic ergo accepit Abraham signum, et quod esset signum in consequentibus dicit: circumcisionis, inquit, et ostendit quia carnalis tunc illa circumcisio, signum erat spiritualis circumcisionis, que non in carne suscipitur, sed in corde. Quod uero dixit, signaculum, ita intelligendum puto: signaculum dicitur quod alicui rei seruande pro tempore custodie ponitur: quomodo alius, nisi ipse qui impressit, debeat resignare. Per istud enim signaculum, ut exponit  Apostolus, iustitia fidei, quam in preputio positus Abraham accipere meruit, iudicatur et pater esse multarum gentium. Et ut adhuc apertius de signo et signaculo disseramus, cum signum sit, ut diximus, ubi indicatur aliquid per hoc quod uidetur; signaculum uero, ubi clauditur aliquid et non patet: potest etiam ita intelligi quod mysteria in lege et patriarchis adumbrantur, huiusmodique erant, que et signis indicanda essent, consignaculis obseruanda. Quod ergo signis indicanda erant, in his qui credebant ex gentibus, signum accepisse dicitur Abraham. Quod uero his ex circumcisione non erant credituri, obseruanda erant et obtegenda, signaculum accepisse dicitur, quod signaculum utique illo in tempore designabitur, cum in nouissimis  diebus postquam plenitudo gentium introierit, omnis Isrel saluus fiet: idcirco ante Abraham iustificatur in fide, dum adhuc circumcisus esset, et postea circumciditur, ut ostenderetur primo pater futurus multarum gentium, et postea eorum qui ex circumcisione credituri sunt: neque enim hi qui secundum carnem nascuntur ex Abraham, filii Abraham dicendi sunt, nisi fidem et opera Abraham habeant: efficitur ergo utriusque generis pater. Non enim per legem promissio. Quia promissio que facta est Abraham, non ex Moysi lege constiterat: ante enim quam Moyses legislator existeret, Dominus Abrahe dixit: Benedicentur in te omnes tribus terre, hoc est, heredem factum esse totius mundi. Ut heres esset mundi. Siue ut in semine eius, quod est Christus,  benedicerentur omnes gentes, que sunt date illi in hereditatem a Patre: siue ut cum eo recumbant gentes in regno celorum. Si enim qui ex lege heredes sunt. Si illi soli, ut uos uultis, circumcisi heredes sunt, non impleuit Deus promissum Abrahe, ut pater esset multarum gentium: et si ita est, iam uidebitur Deo sine causa credidisse. Illud etiam sciendum quod sicut non ex lege Moysi promissio facta est ad Abraham, ita nec per legem nature, sed per legem fidei iustificari promeruit. Quamuis enim lex nature de bono et malo testimonium reddat, secundum iudicium conscientie, tamen legi fidei non potest exequari, qua Deo credidit Abraham, et iustificari meruit, atque amicus Dei appellari. Lex enim iram operatur. Ut penitus ostendat  non posset iustificari hominem per legem, sed, sicut ante ponit, per fidem. Non ira ergo lex est, sed iram operatur peccanti, id est penam non agnoscit, sed uindicat: pena uero per iram generatur, ira autem nascitur ex peccato. uel: Lex enim iram operatur, quia lex non donat peccata, sed damnat; et ideo non potes omnes gentes filios Abraham facere, qui secundum quod omnes sub peccato inuenti sunt, omnes erant utique puniendi: fides autem, dimissis per gratiam peccatis, omnes credentes filios efficit Abrahe. Ubi enim non est lex, nec preuaricatio. Hoc est, sublatis reis de potestate legis, data uenia, preuaricatio nulla est: iustificati enim sunt qui per preuaricationem legis fuerant peccatores; cessat  enim lex factorum, id est, obseruatio sabbatorum, neomeniarum, circumcisionis, escarum discretio, animalis mortui sanguis, mustele obseruatio. Non omnem preuaricationem generaliter in hoc loco annuntiat appellatam, sed eius qui in lege positus deliquerit, ut grauius delictum uideatur eius qui per legem prohibitus peccat, quam eius qui nulla lege fuerit commonitus. Ideo autem ex fide. Subauditur, heredes sunt. Ut secundum gratiam firma sit promissio. Firma esse non potest omni homini ex omni gente promissio, nisi fuerit ex fide, quia origo promissionis ex fide est, non ex lege, quia qui sub lege sunt, rei sunt: promissio autem reis dari non potest. Quia patrem multarum gentium posui te. Hoc est, non tantum unius generis Isrelis. Ante  Deum. Recte attendit ex sua interpretatione Apostolus ante Deum. Cui credidisti. Hoc est, pater positus est multarum gentium, ante Deum cui credidit. Aliter, ut unum Deum doceat omnium, loquitur ad gentiles, Abraham iustificatum esse ante Deum, in quem gentes credunt, ut sit talis sensus, cui credidisti, o gentilis popule: qui uiuificat mortuos, hic mortuos ad generandum ducit, ut presenti cause conueniat. Hoc dicto ad fidem Abrahe gentes inuitat, qui cum esset in preputio, credens Deo iustificatus est cum sua coniuge: cum enim essent senes ambo, reuixerunt ita, ut non diffideret habiturum se ex Sara filium, quam sterilem sciebat, in qua iam fluxus muliebrium nature defecerat. Et uocauit ea. Id est, uiscera muliebria, que non sunt  fecunda scilicet. Tanquam ea. Hoc est, uiscera. Que sunt. Partu uidelicet fecunda, ut Cethura fuit: quamuis in principio creandi uocauerat que non erant, et statim esse ceperunt, tamen hic quia iam non erant, eis tempora generandi uocauit.

Qui contra spem in spem credidit. Contra spem nature erat ut centum annorum homo ex muliere eque iam fessa, que etiam in iuuentute sterilis fuisset, semen suum sicut stellas celi et arenam maris crederet esse futurum. Cum non spem habet generandi Abraham, credit Deo, sperans contra spem generare se, sciens omnia posse Deum. Item secundum alios. Qui uiuificat mortuos. Id est peccatores, qui secundum interiorem hominem mortui sunt.

Et uocauit ea. Hoc est, genera gentium, ut sint in  fide. Tanquam ea que sunt. Id est, tanquam patriarchas, et prophetas, et apostolos, qui sunt in fide perfecta, constituit.

Non considerauit corpus suum emortuum. Nihil nature considerat fides, quia omnipotentem nouit eum qui dixit. Queritur quomodo Abraham emortuo corpore de Cethura filios genuerit, qui de Sara ante non potuit. Idcirco ergo de Sara non genuit, quia uetusta erat et sterilis: in illa uero quasi in iuuene cursu nature facile potuit generare. Sic solui solet et ista questio: Quod de Cethura postea genuit Abraham filios, quia donum gignendi quod a Domino accepit, etiam post obitum Sare uxoris mansit. Item Ambrosius: Non considerauit corpus  suum emortuum: hortatur gentes ad hanc fidei firmitatem, ut Dei promissionem et gratiam sine aliqua ambiguitate suscipiant, securi exemplo Abrahe. Quomodo is uidebitur emortui corporis, qui multo senior effectus quam tunc erat, et uxorem accipere, et sex liberos procreare possit? Itaque dicamus Abraham non infirmitatis emortuum, sed secundum illam uirtutem sanctorum, fuit in illo mortificatio etiam membrorum, nam non incitabatur luxuria, non urebatur libidine: hoc idem erat et in Sara, quia defecerant muliebria. Non erat in illa lasciuia mulieris, aut incontinentie solutio, neque in usum libidinis precipitabantur inuiti. Sed et tu si mortificas membra tua, que sunt super terram: si abiecto omni feruore libidinis, emortuum corpus serues,  et nullis obnoxium uitiis, potes generare Isaac, quod est gaudium. Et hic est primus fructus spiritus, potest semen tuum et opera ascendere in celum, et efficere opera lucis, et stellarum fulgori splendorique conferri, ut cum dies resurrectionis adfuerit, tanquam stella differas in claritate. Amplius adhuc dico, potes, si tam purus mente, tam sanctus corpore, tam immaculatus actibus fueris, etiam ipsum generare Christum, secundum illum qui dicebat: Filioli mei quos iterum parturio, donec formetur Christus in uobis ; et sicut ipse Dominus dicit: Qui fecerit uoluntatem Patris mei, qui in celis est, hic est meus frater, soror et mater.

Non hesit diffidentia. Nec de senectute possibilitatis nec de magnitudine promissionis dubitauit:  nec enim fides habet meritum, cum humana ratio probet experimentum.

Dans gloriam Deo. Tanquam de percepto dono gratias agens. Non est autem scriptum propter ipsum tantum. Hoc est, non ut eius fidem solam sciremus, sed ut eius quasi patris imitemur exemplum, quia si nos ita credamus Deo ut ille credidit, etiam nobis reputabitur fides ad iustitiam. Hoc modo competenter uidebitur habita comparatio fidei Abraham, et eorum qui credunt in eum. Qui suscitauit Iesum Christum. Quia quod ille futurum credidit, sicut de eo Dominus dicit: Quia Abraham pater uester exsultauit, ut uideret diem meum, et uidit, et gauisus est , a nobis creditur factum. Qui traditus est propter delicta nostra. Ut ostendat quod ea pro quibus Christus  traditus est, etiam nos abhorrere debemus et abiicere: quomodo enim alienum nobis et inimicum ducitur omne peccatum, pro quo Redemptor noster traditus memoratur in mortem? Resurrexit propter iustificationem nostram. Iustificat Christus eos tantummodo, qui nouam uitam exemplo resurrectionis ipsius susceperunt, et uetusta iniustitie atque iniquitatis indumenta, uelut causam mortis, abiiciunt.



CAPUT u.

Iustificati igitur ex fide pacem habemus ad Deum, per Dominum nostrum Iesum Christum. Pertractata causa, quia nemo eorum ex operibus iustificatus sit, sed omnes ex fide, quod exemplo Abraham probat, pacem habere eos hortatur ad Deum. Tunc magis in  pacem Dei uenimus, quando aduersus diabolum persistimus, et quando aduersum carnis uitia dimicamus. Et quia Dominus iehsu huius gratie minister est, per ipsum pacificati sumus Deo.

Per quem accessum habemus per fidem in gratiam istam. Hoc est, per quem accesserimus prope, qui eramus longe. Quomodo accessum habeamus per Dominum nostrum Iesum Christum, ipse Saluator ait: Ego sum ostium, nemo uenit ad Patrem, nisi per me . Sed uideamus quale est ostium, ut sciamus quales esse debeant qui intrant per ipsum, et accessum habent ad gratiam. Istud ostium ueritas est: et si ostium ueritas, non possunt introire mendaces. Et rursum: istud ostium iustitia est, et per ostium iustitie non ingrediuntur iniusti. Istud ostium  dicit: Discite a me, quia mitis sum, et humilis corde . Per ostium ergo humilitatis et mansuetudinis, nec iracundus ingreditur, nec superbus.

In qua stamus. Ideo dixit stantes, quia iacuimus prius. Et gloriamur in spe glorie filiorum Dei. Gloriamur nos sperare gloriam filiorum Dei, qua iusti fulgebunt sicut sol in regno Patris eorum , et erunt sicut angeli Dei in celo. Mouet me cur non dixerit se gloriari in gloria Dei, sed in spe glorie Dei, in quo deesse quidem aliquid elocutionis uidetur, ita ut subaudiri debeat, in spe uidende glorie Dei. Non solum autem hoc, sed et gloriamur in tribulationibus. Non solum in glorie spe, sed etiam in saluberrimis tribulationibus gloriamur, in magnitudinem premiorum sperantes, sicut Iacobus ait:  Omne gaudium existimate, cum in tentationes uarias incideritis . Unde et optare debemus aliquid pati pro nomine Domini, ut acquiramus de tribulatione finienda premium infinitum: considerato enim premio, nullum possumus condignum estimare laborem. Habemus ergo unde gloriemur: magna enim gloria est de imis ad summa crescere, et de nichilo ad maxima peruenire, de limo ad celum, et de seruitute ad regnum: si tamen omni seculi gloria et iucunditate contempta, in illo solo, quod nobis promittitur, gloriemur: et si hoc feceris, tale est, quale si quis, nummo plumbeo contempto, gemmam regiam consequatur. Quanquam nec sic sit digna comparatio, quia his quamuis pretium distet, manet utrisque comparatio: ibi uero incorruptibilibus corruptibilia,  et eternis caduca comparantur: Scientes quod tribulatio patientiam operatur. Hoc est, tribulationem patientiam operari, si tribulatio ipsa motum non patiatur infirmitatis, aut dubitationis.

Patientia enim probationem. Quia patientia si talis fuerit, qualem dixit, firma uidebitur probatio, unde Salomon ait: uasa figuli probat fornax, et homines iustos tentatio .

Probatio autem spem. Spes uero quia probatur, uidetur nec immerito dici: dignus enim scitur accepturus remunerationem in regno Dei. Tribulatio sanctorum proprie est, impiorum uero et iniustorum flagella appellantur: Denique in psalmo sic dicit. Multe tribulationes iustorum . De istis  autem ait: Multa flagella peccatorum . Spes autem non confundit. Spes futurorum omnem confusionem expellit, unde probatur non habere fidem, qui in preceptis confunditur. Spes non confundit, dum stulti nos et hebetes a perfidis iudicamur.

Quia caritas Dei diffusa est in cordibus nostris per Spiritum sanctum, qui datus est nobis. Magnitudo beneficiorum excitat in se magnitudinem caritatis, que confundi et timere non nouit. Illud considerandum mihi uidetur, utrumne hic caritatem illam dicat, qua nos diligamus Deum, an illam qua diligimur, diffusam esse per Spiritum sanctum in cordibus nostris: et siquidem illa caritas, qua Deum diligamus intelligitur, sermo iste assertione non indiget: si  uero diffusa Dei caritas in cordibus nostris ista potius intelligenda sit, qua diligimur a Deo, certum est quod uelut summum et maximum donum sancti Spiritus caritatem sonat, quo uelut munere prius suscepto, per hoc ipsum diligere possimus Deum, quod diligimur a Deo, per Spiritum sanctum qui datus est nobis. Quomodo nos diligat Deus, ex hoc cognoscimus, quia non solum nobis per Filii sui mortem peccata dimisit, sed et Spiritum sanctum nobis dedit, qui iam ostendat gloriam futurorum. Utquid enim Christus, adhuc cum infirmi essemus, secundum tempus pro impiis mortuus est? Utquid indebite pro nobis mortuus est, nisi ut manifestaret suam caritatem? cum adhuc peccatorum et scelerum languoribus premeremur. Secundum tempus. Siue quia  in ultimo mundi tempore passus est, siue ad tridui tempus, ut predicatur, mortuus est. Ad tempus enim mortuus est, qui tertia die resurrexit a mortuis. Apud homines mori uisus est, cum apud inferos uiuus inferni claustra confringeret potestate uirtutis sue.

uix enim pro iusto quis moritur. Idcirco admiranda est passio Saluatoris pro impiis, cum uix pro iusto quis moritur. Forte audeat quis mori pro iusto. Aut forte non audeat, quia ambigue dicendum est. Sed ut hoc facilius intelligatur, cogitemus fieri posse, uerbi gratia, ut aliquis piissimus filius pro carissimo proque bono genitore, seu fratre, uel amico quolibet uitam suam affectu caritatis morti obiiciat: pro impio uero, proque inimico, nullus animam suam  tradit, nisi ille solus qui est fons summe caritatis, bonus autem ipse est, quia et iustus, dicit enim alibi: Mandatum iustum, et sanctum, et bonum. Commendat autem suam caritatem Deus in nobis. Hoc est, dum inimicis beneuolus est, et mittit eum qui saluos faciet eos, cum utique non merentur. In sanguine ipsius. Id est, non in brutorum animalium sanguine secundum ueterem legem. Si enim cum inimici essemus reconciliati sumus Deo per mortem Filii eius, multo magis reconciliati salui erimus in uita ipsius. Si per mortem Christi saluati sumus Deo, quanto magis in eius uita glorificabimur, si eam fuerimus imitati, qui si ut reconciliaret nos sibi Deus, Filium morti tradidit, quanto magis reconciliatos  saluos faciet in uita ipsius, cum resurrexit a mortuis! quia sicut mors eius a diabolo nos eripuit, ita uita de die iudicii eterna morte nos liberabit: item pro persecutoribus Filium mori permisit, quid faciet pro iustificatis, nisi seruet eos ab ira uentura? Non solum autem hoc. Id est, non solum nobis per Christum diuine glorie, sicut dicit Ioannes apostolus: Nondum apparuit quid erimus, scimus quoniam cum apparuerit, similes ei erimus . Per quem nunc reconciliationem accepimus. Ut qui sequentes Adam, discesseramus a Deo, per Christum reconciliemur Deo. Reconciliatio autem Dei est, cum eius ira finitur, Nam quemadmodum per unum hominem in hunc mundum intrauit peccatum, etc. Cum supra aperuisset arcana secreta mysterii, quod cum inimici essemus  Deo per mortem Filii eius reconciliati sumus: nunc et causas cur inimici fuerimus, uel cur morte Filii Dei indiguerit ista reconciliatio, consequenter exponit, ut intuentes quanta nobis prestiterit Deus, et Dominus iehsu, imo et quanta pro nobis pertulerit, radicata erga eum fide, et inseparabili caritate teneamur. Hic cum dixerit, Sicut per unum hominem peccatum in hunc mundum intrauit, et per peccatum mors, et ita in omnes homines pertransiuit, cur non retulit ut diceret, uerbi gratia, Ita et per unum hominem iustitia intrauit in hunc mundum, et per iustitiam uita, et sic in omnes homines uita pertransiit, in quo omnes uiuificati sunt? Hoc enim uidebatur propositi eloquii sensus expetere. Tamen propter negligentiores quosque, ne forte resolui possent, si  audirent quod sicut mors in omnes homines per peccatum, ita et in omnes pertransiuit uita per Christum, considerauit palam hec et publice non debere dici: simul et ostendens illud quod etiam per hominem Christum, iustitia introiuit in hunc mundum, hoc est, in terrenos homines, et per iustitiam uita, et pertransiuit in omnes homines, tamen non in presenti statim contingere, nec otiosis accidere, sed his qui multo tempore pulsant que clausa sunt, et considerant que abscondita sunt. Sed huic Origenis expositioni occurrit illud quod alibi Apostolus ait: Sicut in Adam omnes moriuntur, ita et in Christo omnes uiuificantur ; nam ibi et publice hanc Saluatoris gratiam, siue preco gratie manifestissime predicat. Nec propter negligentiores quosque immensitatem  gratie uoce defectiua reticet. Mihi itaque uidetur quod in hoc apostolico eloquio nullus defectus inest, sed analogica quedam similitudo elucescit. Cum itaque superius nos inimicos Deo fuisse dixerat, nunc modum et causam ipsius inimicitie ostendit, dicens: nam quemadmodum per unum hominem in hunc mundum peccatum introiuit, paucos uidelicet primitus homines mordens, et per peccatum mors: sequitur analogica similitudo, et ita in omnes homines pertransiisse. In quo notandum, quod ibi et coniunctio uacat, sicut in multis locis, et in apostolicis dictis hoc sepe comperies. + Disputamus per quem in mundum introiuit peccatum, ubi si requiratur exemplum imitationis, diabolus inuenitur: si  contagium generationis, Adam. Proinde dicens Apostolus: Per unum hominem peccatum intrauit in mundum, non imitationem, sed generationem uolebat intelligi: sicut enim a muliere initium peccati fuit, sic et initium generationis a uiro est: prior enim uir seminat, ut femina pariat. Ideo per unum hominem peccatum in hunc mundum intrauit, et per peccatum mors, et ita in omnes homines pertransiit. Utrum peccatum, an mors, an utrumque per omnes homines pertransiisse dictum sit uidetur ambiguum. Sed quod horum sit, res ipsa tam aperta demonstrat: nam si non pertransisset peccatum, non omnis homo cum lege peccati, que in membris, nasceretur: si mors non pertransisset, non omnes homines quantum ad istam conditionem mortalium pertinet morerentur.  In quo. Hoc est, in Adam. Omnes peccauerunt. Quia omnes originali peccato infantes, immunes esse non possunt, nisi ab eius reatu per Christi baptismum resoluantur. Manifestum est in Adam omnes peccasse, ipse enim per peccatum corruptus, omnes quos generauit nati sunt sub peccato. Usque enim ad legem peccatum in hoc mundo fuit. Hoc dictum est, non quia deinceps in nemine fuit, sed quia non poterat per litteram legis auferri quod solo poterat spiritu gratie. Peccatum autem non deputabatur cum lex non esset. Quasi ante legem peccatum non fuerit, nec reputatum fuerit, antequam lex daretur Moysi, cum legamus et Cain et Lamech reputatum esse peccatum. Et ne per singulos immoremur, in tantum pro peccatis hominum exacerbatum esse Deum, ut  diluuium mundo introduceret. Et rursum Sodomitas igneus imber et sulphurea flamma uastauerat. Quomodo in uindictis talibus negabitur reputatum fuisse peccatum? Putabant se homines apud Deum impune peccare, sed non apud homines. Nec enim naturalis lex penitus obtorpuerat: quia non ignorabant quia quod sibi nolebant fieri, aliis facere non debebant. Non ergo lex naturalis apud Deum reos facere putabatur: ignorabatur enim Deus, qui iudicaturus genus humanum, ac per hoc non imputabatur peccatum, quasi peccatum esset apud Deum, incuriosum Deum asserentes. At ubi lex data est per Moysen, manifestum est curare Deum res humanas, et non impune futurum his, qui male facientes in presenti euadunt. Quippe cum Sodoma et Gomorrha per ignem iudicate  sint perire, quod obliuio quidem texerat, Moyses autem ut confirmaret Deum iudicem fore, scribendo manifestauit. Lex autem naturalis tres partes habet, cuius prima hec est, ut agnitus honoretur Creator, nec eius claritas et maiestas alicui de creaturis deputetur. Secunda pars est moralis, hoc est, ut bene uiuatur, modestia gubernante. Tertia uero pars eius est docibilis, ut creatoris Dei, et exemplum mortis ceteris tradatur. Sed regnauit mors ab Adam usque ad Moysen. Quoniam non imputabatur peccatum antequam lex daretur, ipsa usurpationis impunitate regnabat mors, id est, diabolus: omnes enim suos uidebat esse, quia qui facit peccatum seruus est peccati: impune enim peccare putantes, magis delinquebant.  Quo facto gaudebat Satanas, quod causa Ade relictum a Deo hominem in possessione haberet. Usque ad Moysen. Nam lege data cepit non regnare: ceperunt enim scire homines creatorem Deum iudicaturum genus humanum, et paulatim ab eius dominio recedere. Aliter, regnauit mors ab Adam usque ad Moysen, nouum Moysen, atque celestem, non susceptorem Testamenti unius, sed auctorem Testamentorum duorum: non famulantem uni legi, sed utrique dominantem: non qui ueteres iugo seruos genuit, sed qui gratia nos liberos procreauit. Regnauit ab Adam usque ad Moysen. Quia nec lex per Moysen potuit regnum mortis auferre ab Adam usque ad Moysen, non super omnes, sed in eos qui peccauerunt in similitudinem preuaricationis Ade. Nam  introiuit quidem mors in mundum, et in omnes pertransiuit, non tamen in omnes regnauit. Aliud est enim pertransire, et aliud regnare: peccatum etenim pertransit etiam in iustos, et leui quadam eos contagione perstringit, in preuaricationibus uero, id est, quia se tota mente ac deuotione deficiunt, regnum tenet, et omni potestate dominatur. Si uero, ut in nonnullis exemplaribus inuenitur, etiam in eos qui non peccauerunt in similitudinem Ade, mors ista, que in inferno animas detinebat, regnasse dicatur, intelligimus et sanctos quoque sub istam mortem, etiamsi non peccandi, sed certe moriendi lege decidisse. Christum uero idcirco in infernum descendisse non solum ut ipse non teneretur a morte, sed eos qui ibi non tam preuaricationis, ut diximus, crimine  quam moriendi ditione habebantur absolueret. Infantes sunt qui non peccauerunt in similitudinem preuaricationis Ade, quia non habent actuale, sed originale.

Qui est forma futuri. Siue ideo forma fuit Christi, quia sicut Adam sine coitu a Deo factus est, ita ille ex uirgine et Spiritu sancto processit: et sicut ex latere Adam Eua facta est, ita sponsa Ecclesia ex latere Saluatoris formata est. Siue, ut quidam dicunt, qui est forma futuri, uidens requiri posse e contrario, hoc est, sicut ille peccati caput, ita et iste iustitie. Sed non sicut delictum, ita et donum. Cum superius dixisset Apostolus de Adam, qui est forma futuri, uidens requiri posse, quod si Adam forma Christi, ergo et in eo quo peccauit, necesse est ut formam Christi habeat: hoc autem de Christo uidebatur  absurdum, continuo subiungit: Sed non sicut delictum, ita et donum: et incipit ex hoc sermone ueluti semetipsum explanare, quomodo dixerit formam Christi esse Adam, nec sine arte profunda dicendi Apostolus formam Christi esse Adam posuit, que sit per genus similis, forma et specie contraria. Per genus namque similis forma in eo, quod sicut ab uno Adam in plures homines diffunditur. Species uero contraria, quod ex Adam preuaricatione certa peccatores constituti sunt multi, Christi uero obedientia iusti constituuntur multi.

Multo magis gratia Dei, et donum in gratia unius hominis Iesu Christi, in plures abundauit. Ex his asserit, completa esse, que defuisse in prioribus uidebantur:  nam multum interest, quod ibi in omnes homines dixit pertransisse peccatum: hic uero donum et gratiam Iesu Christi in plures abundasse, cum et omnes homines plures intelliguntur, et plures multos intelligi non uidetur absurdum, maxime cum in sequentibus dicat apertius: Sicut per unius delictum omnes homines in condemnationem, sic et per unius iustitiam omnes homines in iustificationem uite. Et ut euidentius ostenderet, omnes homines, et multos homines idem esse, addit his: Sicut enim per inobedientiam unius peccatores constituti sunt multi, sic et per unius obedientiam iusti constituentur multi; quod superius omnes homines dixerat, hic eodem sensu multos nominauit. Si enim ob unius delictum multi mortui sunt, etc. Ut intelligatur, non  magis in multos, cum iniqui magis multi sint qui damnabuntur, sed magis abundauit: quia in his qui per Christum redimuntur temporaliter, ualet forma mortis ex Adam. In eternum autem ualebit uite forma per Christum. Quamuis ergo, inquit, Adam futuri forma sit, e contrario tamen plus prestat Christus eis qui regenerati sunt, quam eis nocuerat ille generatis. Sed non sicut delictum, ita et donum: quia mors quidem unius delicto regnauit per unum. Qui autem abundantiam gratie et doni iustificationem accipiunt, non solum ultra non regnat in eis mors, quod et ipsum utique non parue esset gratie, sed et alia duo eis feruntur bona: unum, quod pro morte in eis regnat iehsu Christus; aliud, quod etiam ipsi regnabunt per unum Iesum Christum.  Cum ergo necessario hec in eos eueniunt, id est, ut regnum mortis effugiant et pro morte regnet in eis Christus: imo ut cum eo ipsi regnent in uita, manifestum est quoniam non sit delictum ita ut donum. uolens autem Apostolus ostendere quanto maiora per Christum anima recipit, quam amiserat per Adam, frequentat istos sermones, ut dicat multo magis et abundantiam gratie, et doni, et iustitie, et regnabunt per unum Iesum Christum gratia Dei, que pertinet ad remissionem peccatorum per baptismum: donum abundantia donationis Spiritus sancti, quia multa sunt ipsius dona. Nam iudicium quidem ex uno in condemnationem: gratia autem ex multis delictis in iustificationem. Ex uno ergo quid nisi delicto? quia sequitur: Gratia autem ex multis  delictis in iustificationem; quomodo ex uno delicto in condemnationem? nisi quia fuit ad condemnationem etiam unum originale peccatum, quod in omnes homines pertransiit. Gratia uero ideo ex multis delictis in iustificationem, quia non solum illud soluit quod originaliter trahitur, sed etiam cetera que in utroque homine motu proprie uoluntatis adduntur. Igitur sicut per unius delictum omnes homines in condemnationem, subaudis, peruenerunt: nullus enim hominum, nisi per Adam, trahitur ad damnationem, de qua per lauacrum regenerationis homines liberantur, et nullus hominum ab hac damnatione, nisi per Christum liberatur: ideoque ex utraque parte dicti sunt omnes. Sicut enim per inobedientiam  unius hominis peccatores constituti sunt multi, ita et per unius obeditionem iusti constituentur multi. Sicut exemplo inobedientie Ade peccauerunt multi, ita et Christi obedientie iustificantur multi. Grande ergo crimen inobedientie est, quod tantos occidit. Lex autem subintrauit, ut abundaret peccatum. Ne dicerent Iudei: Sed nobis peccata dimisit. Non, inquit, uenit peccata dimittere, sed demonstrare delicta, et dum scienter peccatur, cepit abundare delictum: ac si diceret, Ut uideo, lex peccata non abstulit, sed adiecit, non tamen suo uitio, sed illorum. Subintrauit autem, hoc est, subito intrauit, et ita contigit, ut abundaret delictum: quia inimicus plus exarsit, uidens hominis curam habere Deum, ut illum etiam per legem reum faceret, ne Deo aspici  mereretur. Aliter: ut abundaret delictum; nam abundantius et perniciosius est, quando ab sciente et preuaricante peccatur. Nam prohibente lege uiolentius peccatur, quam si nulla lege prohibita committantur. Lex autem subintrauit, lex scilicet membrorum, repugnans legi mentis. Ipsa ergo subintrauit legi nature, ut abundaret delictum. Ubi autem abundauit delictum, superabundauit et gratia. Sicut ait Saluator: Cui plus dimittitur, amplius diligit . Manifesta est enim quantitas peccati, ut sciretur gratie magnitudo. Est autem grandis superabundantia, quod ubi peccatum fuit et mors, ibi nunc est gratia, et iustitia, et uita eterna. Superabundauit gratia. Donum Dei omnium peccata contexit, ut diaboli inuidiam nichil profecisse doceat.  Superabundauit ergo gratia, quia peccatum ad tempus regnauit, gratia autem in eternum: Dei enim est regnum gratia regnante, sicut diaboli regnum erat peccato regnante.



CAPUT uI.

Quid ergo dicemus? manebimus in peccato, ut gratia abundet? Quoniam superius dixerat, quia ubi abundauit peccatum, superabundauit gratia. Nascentem ex hoc questionem nunc sibi ipse proponit: Ergo peccandum est, ut gratia plus abundet? Sed absolutionem citam questionis ostendit, cum dicit: Absit. Et continuo rationem subiecit, mortuos dicens peccato eos, in quibus abundauit gratia.

Nam qui mortui sumus peccato, quomodo amplius uiuemus in eo? uult tam firmum esse baptizatum,  tamque perfectum, quasi qui peccare non possit. Superueniente gratia Dei per Christum, et in nobis per fidem lauacro spirituali regnante, cepimus uiuere Deo, mortui autem peccato, qui est diabolus. Sicut Deo uiuere dicitur is qui secundum uoluntatem Dei uiuit, ita et peccato uiuere dicitur is qui secundum uoluntatem peccati, id est diaboli, uiuit.

An ignoratis, fratres, quia quicunque baptizati sumus in Christo Iesu, in mortem ipsius baptizati sumus? Obserua diligentius ordinem dictorum et consequentiam: comparat enim mortem, que per Adam erat, uite que per Christum est, et dicit: Non sicut delictum, ita et donum. Et item post hec ait legem subintrauisse, ut abundaret peccatum: abundante  uero peccato, superabundasse gratiam. Et in his soluit quod uidebatur esse contrarium, et dicit: Qui enim mortui sumus peccato, quomodo uiuemus in eo? uolens rebus ipsis ostendere quid sit mortuum esse peccato, dicens: An ignoratis, fratres, etc.; docens per hec, quia si quis prius peccato sit mortuus, is necessario in baptismo consepultus est Christo. Si uero non ante quis moritur peccato, non potest sepeliri cum Christo: nemo enim uiuens aliquando sepelitur. Quod si non sepelitur cum Christo, nec legitime baptizatur. Et intuere diligentius adhuc consequentiam mystici ordinis; morere prius peccato, ut possis cum Christo sepeliri: mortuo enim sepultura debetur. Si enim uiuis adhuc peccato, consepeliri non potes Christo, nec in nouo eius sepulcro  collocari, quia uetus homo tuus uiuit, et non potest in nouitate ambulare, in Christo Iesu, id est, in nomine Iesu Christi. In morte ipsius baptizati sumus. Hoc est in similitudinem mortis eius. Cur Apostolus de baptismo nunc loquens, et de Iesu dixerit, consepulti sumus per baptismum, et nunquam dixit, Christo conbaptizati sumus? cum utique non haberetur legitimum baptisma, nisi sub nomine Trinitatis. Sed intuere prudentiam Pauli: quandoquidem in presenti loco non tam baptismi rationem quam mortis Christi discutere cupiebat, ad cuius similitudinem etiam nos suaderet mori debere peccato, et consepeliri Christo. Et non erat utique conueniens ut ubi de morte dicebat, uel Patrem nominaret, uel Spiritum sanctum. uerbum caro factum  est, et merito ubi caro est, ibi de morte tractatur. Si mortui sumus peccato et consepulti sumus Christo, et consurreximus cum eo, necessario uidebitur secundum hanc formam ostendi, quomodo etiam cum ipso tres dies et tres noctes in corde terre fuerimus sepulti, et uide si possimus tres dies consepulti Christo facere. Cum plenam Trinitatis confessionem capimus: lux enim Pater, et in lumine eius, qui est Filius, lumen uidemus Spiritum sanctum. Faciamus autem et tres noctes, cum tenebrarum ignorantia, Patrem una cum mendacio, quod ex eo natum est calcamus. Sed et tertio loco spiritum erroris destruimus, qui inspirat pseudoprophetis, ut dicant: Hec dicit Dominus, cum Dominus non misit. Sicut Christus triduana morte sepulcro conditus  fuit, ita et nos intra aque, id est, intra cognite nature sue trina mersione dispositi, dum descendimus, sepelimur; dum emergimus, suscitamur. uides quid distet inter aque interque Spiritus sancti operationem, per quam deduci uidemus in tumulum, per spiritum preparari probamus ad regnum, ita et nos in nouitate uite ambulemus. Nouitas autem uite est ubi ueterem hominem cum actibus eius deposuimus, et induimus nouum hominem, qui secundum Deum creatus est, et qui renouatur in agnitionem Dei, secundum imaginem eius, qui creauit eum . Sicut autem uetus semper ueterascit, et de die in diem semper uetustior efficitur, ita et nouus hic semper innouatur, et quotidie, si dici potest,  ipsa nouitas innouanda est, ut nunquam sit quando hec innouatio non augescat. Baptismum itaque resurrectionis pignus est et imago, et ideo per aquam celebratur: ut sicut aqua sordes abluit, ita et nos per baptismum ab omni peccato spiritaliter purgatos et innouatos credamus. Si enim complantati facti sumus similitudini mortis eius. Quid est complantari similitudini mortis Christi? quo uelut plantam alicuius ostendit mortem Christi, cui nos complantatos uult nunc esse ex succo radicis eius: radix quippe succrescens producat ramos iustitie, et fructus afferat uite. Quod si uis de Scripturis agnoscere que sit ista planta cui complantati esse debemus, et cuius generis arbor, audi quid de sapientia scribitur: Arbor, inquit, uite est omnibus sperantibus in se, et  qui confidunt in ea tanquam in Domino: Christus ergo uirtus Dei, et Dei sapientia, ipse est arbor uite, cui complantari debemus, et nouo quodam atque amabili dono, mors illius nobis uite arbor efficitur. Omnis planta hiemis tempore mortem, resurrectionem ueris exspectat: si ergo et nos in Christi morte complantati sumus, in hieme seculi eius et presentis uite, etiam ad futurum uer inueniemur fructus iustitie ex ipsius radice proferentes. Simul et resurrectionis erimus. Duplex intelligitur resurrectio, una, mente et proposito ac fide cum Christo a terrenis resurgimus, ut celestia cogitemus; altera, que generalis omnium erit in carne resurrectio. uel: Si enim complantati, etc., id est, si in baptismo omnia uitia deposuimus, resurgentes in nouitate, et de cetero  non peccemus, simul et resurrectionis illius similes erimus, in corporis scilicet gloria, non in diuinitatis natura. Scientes quia uetus homo noster simul crucifixus est. uetus homo noster intelligendus est uita prior quam duximus in peccatis, cuius finem et interitum facimus, ubi recipimus in nobis fidem crucis Christi, per quam ita destruitur corpus peccati, ut membra nostra, que seruiebant peccato, ultra ei non seruiant, sed Deo. Simul crucifixus est. Scilicet Deo. Per baptismum cum Christo te crucifixum intellige, qui membrum de corpore eius factus es, et ille quidem innoxium corpus appendit, ut noxium suspendas a uitiis: in quo mysterio Moyses serpentem eneum in deserto suspendit . Ut destruatur corpus peccati. Ut destruatur corpus  nostrum a seruitute peccati, ut fiat mancipium iustitie, quod solebat esse peccati: Omnis enim qui facit peccatum, seruus est peccati. Corpus est peccati. Id est, iniquitas, cuius caput diabolus, cuius membra enumerat Apostolus esse super terram: Que sunt fornicatio, auaritia, contentio, ira, dolus. Item secundum Ambrosium: uetus homo noster, malos actus crucifixos dicit, id est, mortuos. In cruce autem auctor peccati, id est, diabolus destructus est: qui enim mortuus est, iustificatus est a peccato, hoc est, alienus est a peccato, mortuus enim omnino non peccat: ita et qui natus de Deo est, non peccat; crucifixus enim, omnibus membris dolore occupatis, peccare uix poterit. Si autem mortui sumus cum Christo.  Presenti sermone Apostolus conclusionem omnium facit que in superioribus astruxerat, et dicit: Si autem mortui sumus cum Christo, per hec scilicet, que superius ostendit. Credimus et conuiuemus ei. Non dixit, et conuiximus ei, sicut dixit mortui sumus, sed conuiuemus, ut ostendat quia in presenti mors operatur, uita autem operatur in futuro, tunc scilicet cum Christus manifestus fuerit, qui est uita nostra, abscondita in Deo. Unde consequenter intelligitur quod sicut mortui non sumus, non conuiuemus, quia huius non sumus membra. Scientes quod Christus surgens a mortuis, iam non moritur. Securitatem de resurrectione Saluatoris ostendit, ad quam sic uenire continget, si melioris uite fuerit emulatio: siue iam non potestis iterum baptizari, quia  Christus non potest iterum pro uobis crucifigi, sicut dicit ad Hebreos. Impossibile est, qui semel sunt illuminati, etc. . Quibus non penitentiam negat, sed iterationem baptismi diffitetur. Qui enim mortuus est peccato. Quia ipse peccata nostra portauit, et pro nobis doluit, ne de cetero peccaremus: nec Christus iterum passurus erit, nec mors dominabitur in eum. Quod autem uiuit, uiuit Deo. uiuere autem Deo, ita intelligendum est, quasi expleto eo quod in forma Dei positus, exinaniuit semetipsum, formam serui accepit, et factus est obediens Patri usque ad mortem , rursum permaneat in forma Dei atque equalis Patri. Ita et uos estimate uos mortuos quidem esse peccato. Non sine causa autem dixit, existimate uos mortuos esse peccato, quod  melius quidem in Greco habetur: Cogitate uos mortuos esse peccato [a 48Kb] . Res enim de qua sermo est, in cogitatione consistit, quia huiusmodi mors non in effectu, sed in cogitatione habenda est: qui enim cogitet uel existimet apud semetipsum mortuum se esse peccato, uerbi gratia, si concupiscentia mulieris trahat, si argenti, si auri, si predii cupiditas pulset, et ponam in corde meo quod mortuus sim cum Christo, et de morte cogitem, exstinguitur continuo concupiscentia, et effugatur peccatum. Sed et hoc quod addit, uiuentes autem Deo in Christo Iesu, non mihi uidetur otiosum: simile enim puto esse uiuentes Deo in sapientia, in pace, in iustitia, in sanctificatione, que omnia Christus est. In his ergo uiuere Deo, hoc est, in Christo Iesu. Non regnet ergo peccatum  in uestro mortali corpore. Mortale corpus est ex causa preuaricationis Ade, ex fide autem Christi forte creditur in mortale, si non regnet peccatum.

Sed neque exhibeatis membra uestra arma iniquitatis peccato. Id est, diabolo: unumquodque membrum, si officium suum in malos usus uerterit, arma iniquitatis efficitur, ad iustitiam expugnandam.

Sed exhibete uos Deo tanquam ex mortuis uiuentes. Peccato scilicet mortui, et iustitie uiuentes. Et membra uestra arma iustitie Deo. Ut oculus, qui ante uidebat ad concupiscendum, nunc uideat nudum ad uestiendum, sic de reliquis membris. Non estis sub lege. Non uos uincet peccatum, non enim estis paruuli,  sed perfecti, quasi pedagogus puero dicat: Noli facere uitium sermonis, non enim adhuc audis grammaticum, sed oratorem. Si non peccemus, non sumus sub lege, sed sub gratia. Si autem peccemus, uertimur sub lege, et incipiet nostri dominari peccatum, quia qui facit peccatum, seruus est peccati. Quid ergo? peccabimus, quoniam non sumus sub lege? Ne dicerent, Ergo cessante uindicta legis impune peccabimus. Absit. Quia si peccatis, sub gratia non eritis, sed quasi sub lege, uel sub dominatione peccati. An nescitis, cui exhibetis uos seruos ad obediendum? Nunc ne aliud profitentes, aliud faciamus, et conserui Dei dicamur, gestis autem zabuli inueniamur, premonet et denuntiat eius nos seruos esse, cuius uoluntatem operibus sectamur: nam hoc  Deus accusat, dicens: Plebs hec labiis me honorat, cor autem eorum longe est a me . uidetur parum integra elocutio, quia ait: Serui estis eius cui obedistis, siue peccati in mortem, siue obeditioni: iustitie per obedientiam, cum ratio poposcerit dici, serui estis eius cui obedistis, siue peccati, siue iustitie. Sed in eo qui per initium sermonis sponte profitetur, arte compositionis requirere superfluum puto, cum sensus habeatur euidentior: hoc autem est quod in hoc loco Apostolus docet, quia unusquisque in manu sua habet et in arbitrii potestate, ut aut peccati seruus sit aut iustitie; sed omnes qui faciunt peccatum, serui sunt peccati. Ad hoc respicit, quamuis non adiecerit: Et omnis qui facit iustitiam, seruus est iustitie; quod fortassis putet  alius idcirco subrelictum, ut cum sequentibus quasi debeat intelligi, mihi tamen consulte uidetur non additum; neque enim dici conueniebat, quia omnis qui facit iustitiam, seruus est iustitie, ut omnis qui facit peccatum, seruus est peccati. Nam et Deus ipse facit iustitiam, et non idcirco seruus iustitie dici potest; nam et ipse diabolus sine dubio peccati seruus est, quippe qui descendit a seruitute iustitie. Gratias autem Deo, quia fuistis serui peccati. Unde uereor ne forte plures simus qui uideamur suscepisse doctrinam, iustitie uideamur obedire, corde uero obediamus peccato. Mouet me etiam hoc quod non dixit, obedientes ex corde, in quam traditi estis, sed formam doctrine posuit, nec puto quod unum esse senserit Apostolus doctrinam et formam  doctrine, quod minus esse sciuerit formam quam ipsam doctrinam. Et nunc quidem in presenti uita dum in corpore sumus, formam doctrine habemus, non ipsam doctrinam, sicut alibi dicit: uidemus nunc per speculum in enigmate . Ipsa autem doctrina sit de qua dicitur: Tunc autem uidebimus facie ad faciem. Unde et in presenti uita puto quod formam et umbram uirtutum tenere possimus, ipsas uero uirtutes tunc, cum uenerint illa que perfecta sunt. Et ob hoc Ieremias fortassis in Lamentationibus dicit: Spiritus uultus nostri Christus Dominus, cui dixit: in umbra eius uiuemus in gentibus. Quod si Christus est iustitia, et sapientia, et  ueritas, amatores eius uidebimur. Liberati autem a peccato. Quis est qui liberet a peccato? sine dubio agnitio ueritatis: sic enim dicebat iehsu ad Iudeos qui crediderant ei: Si credideritis uerbo meo, agnoscetis ueritatem, et ueritas liberabit uos. Humanum dico propter infirmitatem carnis uestre. Hoc est, humanum dico, quia nondum ad plenum potestis audire diuinum: cum enim multo magis debeatis seruire iustitie quam peccato, cui ante seruistis, ego tamen concedo infirmitati uestre ut tantum iustitie seruiatis; siue ita humana ratione digna loquor, quod omnes mecum sentire possunt et nullus abnuere. Pudorem quemdam per hec incutit Apostolus auditoribus, ut hoc saltem obsequi debeant iustitie et sanctificationi, quod prius immunditie  iniquitatique detulerant. Quid ergo tam humanum, quid tam leue, quid tam sine onere, et quod nulla possit prorsus infirmitas excusare? Sicut, inquit, exhibuistis membra uestra seruire iniquitati. Multo enim amplius et multo intentius honoranda iustitia est: si ergo, inquit, humane et communiter ago, eadem postulo, similia requiro. Dudum requirebant pedes uestri demonum templa, nunc currant ad ecclesiam Dei; protendebantur prius manus ut aliena raperent, nunc ut propria largiantur protendantur, circumspiciant pauperes, debiles, egenos, ad miserandum; aures delectabantur auditu uano, uel bonorum derogationibus, nunc conuertantur ad audiendum uerbum Dei, ad explanationem legis, et ad capiendam sapientie disciplinam; lingua, que  conuiciis et maledictis, et turpiloquiis consueta est, conuertatur nunc ad benedicendum Deum in omni tempore, sermonem sanum proferat et honestum, ut det gratiam audientibus et ueritatem loquatur cum proximo suo. Sed quid opus est hec singula persequi, cum pateat etiam uniuscuiusque membri ministerium, quod exhibuit uitiis, aptare uirtutibus, et actum quem exhibuit immunditie, nunc ad sanctitatem et castitatem conuertere? Itaque et nunc exhibete membra uestra seruire iustitie in sanctificatione. uidetur hic sane iustitiam nominasse pro omnibus simul uirtutibus, sicut e contrario iniquitatem pro omnibus simul uitiis posuisse. Cum enim serui essetis peccati, liberi fuistis iustitie. Hoc est, in nullo seruientes ei, ita et nunc liberi estote ab omni peccato.  Quilibet a Deo est, seruus peccati est. Sane notandum est esse et libertatem culpabilem, et laudabilem seruitutem: nam liberum esse iustitie crimen est, seruum uero esse laudabile est. Liberi a iustitia non sunt, nisi arbitrio uoluntatis; liberi autem non sunt a peccato, nisi gratia Saluatoris; unde liberos a iustitia dixit, a peccato autem non liberos, sed liberatos, ne sibi hoc tribuerent. Quem ergo fructum habuistis in his, in quibus nunc erubescitis? Nullus sine dubio fructus est in ea re que per penitentiam erubescitur, et cuius etiam recordatio uerecunda est. Quadriformis autem uarietas in omni iniquitate atque iustitia uidetur inesse: semen scilicet, arbor, finis, fructus; semen est bona siue mala cogitatio;  arbor, bona uel mala uoluntas; fructus, opera iustitie uel iniustitie, uel iustificatio, uel immunditia; finis uero est mors, seu uita eterna. Non est omittendum quod fructus quidem eos, pro quibus nunc erubescimus, in quo sint noluit nominare. Eorum uero fructum qui liberati sunt a peccato, et serui facti sunt Deo, dicit esse in sanctificationem: bonorum enim frequentius quam malorum habenda memoria est. Nam finis eorum mors est. Finem dixit exitum uite et actuum, cui aut mors, aut uita succedit, sed huic fini mors, a morte autem ad mortem transit. Stipendium enim peccati mors. Stipendium pro opere militie redditur; peccatum, nam ideo dixit stipendium peccati mors, ut mortem peccato non immerito illatam, sed debitam demonstraret. Gratia  autem Dei uita eterna. Bene autem metaphoram, id est, figuram militie ex initio propositam seruat, ut militantibus sub peccato rege, imo potius tyrannide, ei a parentibus stipendia debita mortem dicat. Deum uero non erat dignum militibus suis stipendia, quasi debitum aliquod dare, sed donum et gratiam, que est uita eterna. Quinque autem species sunt mortis; nam prima mors est separatio anime a corpore; secunda, separatio anime a Deo, que per peccatum euenit; tertia est secundum illud quod auctor mortis ipsius diabolus mors appellatur; quarta mors nominatur inferni lacus, quo preuaricatrices anime detinentur. Dicitur uero et illa mors laudabilis, qua peccato quisque moritur et Christo consepelitur.



CAPUT uII.


An ignoratis, fratres, scientibus enim legem loquor. Hinc incipit difficultatem legis ostendere, ut illos hortetur ad gratiam sine eius timore transire, ut animas eorum firmet in doctrina diuina, exemploque legis humane utitur, ut per terrena suadeat celestia. Sciunt enim legem Romani quia non sunt Barbari, sed comprehenderunt naturalem iustitiam, partim ex se, partim ex Grecis, sed Greci ex Hebreis; nam lex Romanis ex Athenis allata est. Quia lex dominatur in homine, quanto tempore uiuit. Non est occultum, omnem uitam hominis esse sub lege nature, hec lex generalis est. Nunc uero aliam proposuit specialem, per quam probare uult assertionem suam. Nam que sub uiro est mulier, uiuente uiro alligata est legi. Hec lex de Euangelio est, non ex Moyse,  neque ex iustitia terrena. Suadet ergo Christianis mundum esse a lege factorum, non ab omni lege, nec ultra iam expedire esse sub lege, ne gratiam Dei euacuet reuersus in legem. Neque legis erit adulter, sed Euangelii, qui mortua lege iunctus Euangelio, postea redit ad legem. Mortua lex dicitur, quando quem continebant reum incognitus est ei: si autem seruientes legi accedere se putant ad Euangelium, rei erunt et adulteri: qui uiua lege iunxerunt se fidei, erunt in utroque adulteri. Scientibus autem legem loquitur Paulus, id est, scientibus que sit in lege uetustas littere et nouitas spiritus. Nam sicut morte uiri mulier liberatur a lege coniugis, et sociandi uiro alio accepit libertatem, ita anima, cuius  uir lex est, ueluti mortua sibi lege secundum litteram, libertatem accepit nubendi alio uiro, qui est spiritus legis, spiritus autem Dominus est.

Quod autem dixit: Lex dominatur quanto tempore uiuit, non ad hominem, sed ad legem refertur. Hoc enim et in consequentibus indicat, ubi ait: uiuente uiro alligata est legi. Et ipsius exempli quod assumptum est, plenius is ordo declarat: legem enim uiri loco posuit, et de ipsa dicit:

Si autem mortuus fuerit uir eius, soluta est a lege uiri. Sed quomodo sit mortuus peruidendum est: potest quidem etiam in hoc uideri mortuus, cum spiritualis intelligentia excludit, et uelut interimit corporalem, et ostendit refugiendam esse occidentem litteram, et sequendum uiuificantem spiritum.  Itaque, fratres mei, et uos mortificati estis legi. Noluit iuxta comparationem legem illis dicere mortuam, sed quod inter Iudeos dicere non audebat, intellectui nostro reliquit per corpus Christi. Quomodo Saluator corpus suum zabulo crucifigendum permisit, sciens esse pro nobis contra illum: idcirco per corpus Christi saluos nos dicit factos. Cui ergo dimittuntur peccata, moritur legi, hoc est, liberatur a lege. Mori autem legi, uiuere Deo est. Per corpus itaque Christi hoc consequimur beneficium. Tradens enim corpus Saluator, mortem uicit et peccatum damnauit, id est, diabolum; in ipso enim peccauit diabolus, cum illum innocentem occidit per corpus Christi, in quo corpore iniquitates nostras tulit, et peccata nostra portauit, et qui exuit principatus et  potestates, triumphans eos in semetipso.

Ut sitis alterius, qui ex mortuis resurrexit, ut fructificetis Deo. Ille fructificat Deo, qui operibus iustitie, in pomorum modum, primitus in florem, deinde operibus in fructum, postremo ad summam peruenit maturitatem: nullus enim fructus semper in flore est. Ut sitis alterius. Hoc dicit, quia ideo mortui sumus, ut de cetero Christi simus serui solius, et hoc inerit fructificare Deo. Acquiritur enim qui in gratia eius permanet, dignus resurrectione promissa.

Cum enim essemus in carne. Hoc est, cum essemus in carnali conuersatione, passio concupiscentie operabatur in oculis, et in ceteris membris cetere passiones, que tamen per legem ostendebantur esse  peccata uitiaque. Per legem erant, hoc est, per legem enim ostendebantur: per legem ostendi, non per legem fieri monstrat; index enim peccati lex est, reos faciens peccatores. Quenam ista lex est, per quam uitia peccatorum operantur? Nunquid lex Moysi, etiam si secundum litteram obseruaretur, uitia generat peccatorum? Sed in aperto est quod illam legem dicat membrorum que resistit legi mentis. Ista ergo lex est que facit in his qui secundum carnem uiuunt, uitia peccatorum abundare, ut fructificarent morti: ad hoc namque est ista in membris nostris, ut resistentes aduersum legem mentis, captiuos nos ducat peccato, et hos fructus offerat morti, siue ut fructificaret morti, hoc est, ut  fructum faceret morti secunde. Lucrum enim tunc facit mors, cum peccatur. Nunc autem soluti sumus a lege mortis. Id est, dum remissionem accipimus peccatorum: non enim habet in nos potestatem, infidis autem et peccatoribus dominatur. Lex autem mortis ideo dicta est, quia punit reos mortis.

Nunc autem soluti sumus a lege mortis. Hoc est, nos mortui cum Christo per baptismum sumus, nisi enim quis mortuus fuerit cum Christo, ab ista lege non soluitur.

Ut seruiamus in nouitate spiritus. Hoc est, spiritualis gratie preceptis, non littere legis. Lex enim uetus non criminis nomen est, sed temporis uel etatis. Senuit autem, quia cessauit. Lex autem spiritus est ipsa lex fidei, quia fides in animo est, nec  operibus addiscitur, sed corde creditur, et mens ipsa intelligit, nature sue esse quod credit, nec oculis cernitur, nec manibus palpatur. Est et alia interpretatio legis spiritus, ut quia prior lex ab opere malo inhibuit, hec cum nec in corde debere peccare dicit, lex spiritus uocatur, ut totum hominem faciat spiritualem. Non idcirco nos Christus abstraxit a lege peccati, ut uetustati littere seruiamus, id est, ut circumcisionem accipiamus, et cetera que uetustas legis littere continet, sed ut legi Dei in spiritus nouitate seruiamus, id est, ex omnibus que in ea scripta sunt spiritualem sensum Spiritu donante capiamus, sicut idem Apostolus alibi dicit: Quia uelamen est positum in facie Moysi: cum autem conuersus fuerit quis ad Dominum, auferetur uelamen. Dominus  spiritus est: ubi autem spiritus Domini, ibi libertas .

Quid ergo dicemus? Non ergo peccatum est lex, sed index peccati. Bona autem et iusta est lex. Ostendere enim imminens periculum bonum est, sed hic magis gratias agit, qui ereptus a periculo uiuit. Nam concupiscentiam nesciebam. Non dixit, Non habebam, non faciebam, sed nesciebam, hoc est, nesciebam concupiscentiam esse peccatum.

Occasione ergo accepta per mandatum. Omnem dicens concupiscentiam, cuncta peccata significat.

Sine lege enim peccatum mortuum est. Hic duplici genere intelligendum est, ut et zabulum in peccato sciat significatum. Mortuus dicitur fuisse zabulus, quia cessauit ab illusione hominis, quia securus erat  de possessione eius. Peccatum autem mortuum dixit, quia putabatur quod non imputaretur apud Deum, ideo apud hominem mortuum erat, quasi impune peccaretur: sine lege enim pene lex in obliuionem ierat naturalis, que suggerebat quid esset peccatum. Idcirco lex littere supra dicta est, ut commemoraret oblitos. Quid est sine lege uixisse, cui lex semper sit? nam quia sine timore Dei uiuebat, securus quod non esset Deus iudicaturus actus humanos.

Sed ubi uenit mandatum, peccatum reuixit. In fine obliuionis recognitum est peccatum adueniente mandato, ut omnis qui illud fecerit mortuum se esse cognoscat. Peccatum autem reuixit, quia uixerat per  scientiam naturalem, et mortuum fuerat per obliuionem, idcirco dicitur reuixisse per legem. Ego autem mortuus sum. Mortuus est homo, qui uidet se reum apud Deum, qui ante se putabat non futurum obnoxium ex his que peccabat.

Nam peccatum occasione accepta per mandatum seduxit me. Peccatum hoc loco zabulum intellige, qui auctor est peccati, quique decipit hominem suggestionibus malis, ne faciat quod lex precipit. Itaque lex quidem sancta. Ut nichil suspicionis peruerse remaneret in lege, sic illam commendat, ut non solum iustam, sed et sanctam et bonam pronuntiet, et mandatum bonum: quod enim prohibet malum, bonum est. Quod ergo bonum est, mihi factum est mors? Absit. Non enim mihi ipsa lex causa mortis existit,  sed ego qui peccando inuenio mortem. Sed ut peccatum appareat peccatum, per bonum operatum est mihi mortem. Inimicus, hoc est diabolus, quem in peccato significat, ut appareat esse inimicus, per bonum accepit occasionem operari homini mortem: dum enim ad illicita illum suadet, apparet esse inimicus. Ut fiat supra modum peccans peccatum per mandatum. Ante legem modum habebat per ignorantiam, supra modum est cum scienter admittitur. Scimus autem quod lex spiritualis est. Quia spiritualia mandat, ardua precipit opera spiritus, prohibens peccata, et ideo non potest impleri.

Ego autem carnalis sum. Ego quicunque legem accipio, et carnaliter uiuere consueui. Quod enim operor. Hoc est, carne, siue carnali concupiscentia. Non  intelligo. Non intelligit quod operatur, quia uidet se aliud scire et aliud agere. Si autem quod nolo illud facio, consentio legi Dei, quia bona est. Si ipsum malum nolo facere quod committo, utique cum lege sentio, que mala non uult, sed prohibet. Nunc autem non ego operor illud. Hoc est, secundum spirituale desiderium non ego illud operor. Non ego operor illud, qui uelut inuitus operor, sed consuetudo peccati, quam tamen necessitatem ipse mihi paraui.

Sed quod habitat in me peccatum. Hoc est, consuetudo peccandi, ab Adam transfusa. Habitat autem quasi hospes, et quasi aliud in alio, non quasi accidentia scilicet non naturalia. Sicut, uerbi gratia, si  quis iam diu iurare uel irasci consueuit, etiam cum non optat, incurrit. Scio enim quod non habitet in me, hoc est, in carne mea, bonum. Non dixit, Non est caro mea bona, sed quod non habitat in carne, hoc est, in carnali concupiscentia, uirtutis bonum. Nam uoluntas benefaciendi adiacet mihi. Est uoluntas, sed non est effectus, quia carnalis consuetudo uoluntati resistit. Perficere autem bonum non inuenio. Hoc est, sine adminiculo gratie non me uideo facere bonum. Non enim quod uolo facio bonum. Semper repetit ut dilucidet: hoc ergo est quod predictum est, quia ut captiuus per supradictas causas illud cogitur facere quod non uult, peccatum quod illius dominetur.


Iam non operor illud, sed quod habitat in me peccatum. Nunquid qui inuitum hominem dicit peccare, immunis debet uideri? non utique, ipsius enim uitio et desiderio hec cepta sunt; qui nisi mancipasset se per assensum peccato, non illius dominaretur. Primum enim suadet ut uicto dominetur. Inuenio igitur legem uolenti mihi facere bonum. Legem Moysi asserit uoluntati sue dare consensum contra peccatum quod in carne habitat, quod aliud cogit facere quam uult homo et lex. Hic elocutiones integre non uidentur, sed tali quodam ordine legere debemus, ut intellectus lucidior fiat: Ergo quia malum mihi adiacet uolenti facere bonum, inuenio legem Dei, et condelector ei secundum interiorem hominem. Per quod ostendit quod interior homo,  hoc est, uoluntas, et propositum, quo initium accipit conuerti ad Dominum, legi Dei consentit, et delectatur in ea, sed, ut diximus, non statim ut uoluntatem quis habuerit conuerti ad bona, etiam usus bonis operis sequitur: cita enim res est uoluntas, et sine impedimento uertitur, opus uero tardum est, quia et usum, et artem, et laborem requirit operandi. uerbi gratia: uult aliquis sapiens fieri, nec tamen statim ut uoluit sapiens effectus est: uoluntas quid precessit, nec sine uoluntate aliquis sapiens fieri potest. Sed tamen cum uoluntas fuerit, adhibendus est labor, studium, sollicitudo, uigilie, doctrina, institutio; et uix aliquando usu longo et meditatione continua sapiens efficitur. Iste ordo de pudicitia habendus, et de mansuetudine, et  patientia, et de singulis quibusque uirtutibus sciendus est, in quibus omnibus dici conuenit, quia condelector legi Dei, hoc est, uirtutibus, secundum interiorem hominem. uideo autem aliam legem repugnantem in membris meis. Aliam legem desideria consueta dicit, uel persuasionem inimici. Repugnantem legi mentis mee. Conscientie scilicet naturali, uel legi diuine, que in mente consistit, quod supra dixit: uelle enim bonum adiacet mihi, hic uoluntatem boni legem mentis nominat, que lex mentis conuenit cum lege Dei et consentit ei. Sed rursum motus corporis et desideria carnis, legem membrorum dicit, que captiuam ducit animam, et peccati legibus subdit. Et sicut lex mentis, que consentit cum lege Dei, si animam potuerit obtinere, adducit  eam ad legem Dei, ita et lex que in membris est, et concupiscentia carnis, si seduxerit animam, peccati eam legibus subdit. Cum hec Paulus, assumpta fragiliore persona, intra hominem haberi certamina docuisset, exclamatione utitur adhuc ex persona illius quem descripsit, et dicit: Miser ego homo, quis me liberabit de corpore mortis huius? uidit se miserum, intra quem tot leges sibi inuicem repugnant, tot prelia commouentur, pugnat caro aduersus spiritum, spiritus uero aduersus carnem. De corpore mortis huius? Merito corpus mortis appellatur, in quo habitat peccatum, quod est mortis causa, hanc dicit mortem, quam ostendit in nece hominis per peccatum inuentam apud inferos. Corpus  autem mortis cuncta peccata significat: multa enim unum corpus sunt, secundum singula quasi membra uno auctore inuenta, ex quibus homo ereptus gratia Dei secundam mortem euasit. Gratia Dei. Quem lex non potuit liberare. Nunquidnam Paulus nondum erat gratia Dei liberatus? Unde probatur quia ex alterius persona loquitur: Mente seruio legi Dei. Legi Dei cum dicit, Moysi significat legem et Christi. Ego ipse. Id est, qui liberatus sum de corpore mortis. Carne autem legi peccati. Id est diaboli, qui per carnem subiectam sibi suggestiones malas ingerit anime.



CAPUT uIII.

Nihil ergo nunc damnationis est his qui sunt in Christo Iesu, qui non secundum carnem ambulant. uerum  est quod nulla erit damnatio eorum qui sunt in Christo, animo legi Dei seruientes. Lex spiritus uite ipsa est lex fidei que, dum mortis peccata dimittit, lex uite est, non per litteram constans, sed per spiritum: quia corde creditur, et spiritus est qui credit. Hec itaque lex in Christo Iesu, hoc est per fidem Christi, liberat credentem a lege peccati et mortis. Lex peccati est, quam in membris dixit habitare. Lex uero mortis Moysi lex est, quia peccatum augebat, ut reum faceret hominem apud legem, ut damnaretur ab ea. Ideoque lex reis mors est, bonis uero spiritualis est. Aliis enim est odor uite ad uitam, aliis odor mortis ad mortem . Utrumque continet lex, et litteram occidentem, et spiritum uiuificantem. Unde considera ne forte huius  rei formam teneat et illud lignum, de quo scriptum est, sciendi bonum et malum . Utrumque in uno, sicut in lege, continetur. Nam quod impossibile erat legi. Hoc dicit ut baptizatos securos reddat, quia a peccato liberati sunt: quia quod impossibile erat legi. Cui impossibile? nobis scilicet impossibile erat mandatum legis implere, quia subiecti eramus peccato. Ob hoc misit Deus Filium suum in similitudine carnis peccati. Aliter impossibile erat legi ut homines carnales faceret custodire iustitiam mortificande carnis, exemplo non dato. In quo infirmabatur per carnem. Hoc est, in eo quod lex infirmabatur non in se, sed in illis infirmabatur. Unde subinfert per carnem, hoc est: per carnalem concupiscentiam. Quod dixit: in similitudinem carnis  peccati, ostendit nos habere carnem peccati, Filium uero Dei similitudinem carnis peccati. Nam naturam quidem corporis nostri habuit, pollutionem peccati, que ex concupiscentie motu conceptis traditur, omnino non habuit.

Et de peccato, uel ut uerius habetur apud Grecos, pro peccato, damnauit peccatum in carne. Hostie quas pro peccato offerebant in lege, peccati nomine uocabantur, cum ipse delicta nescirent, sicut scriptum est: Et imponent manus super caput peccati sui. Sic et caro Christi, que pro peccatis nostris oblata est, peccati nomen accepit. Quidam sane dicunt quod peccato Iudeorum, quo Dominum occiderunt, peccatum diaboli, quo hominem deceperat,  per hominem condemnarit, sicut ad Hebreos dicit: ut per mortem destrueret eum, qui habebat mortis imperium , peccatum peccato proprio condemnauit: Christus enim a peccato crucifigitur, damnauit peccatum in carne: ibi enim damnatus est ubi peccauit, sicut et alio loco ait: Triumphans illos in semetipso . Hoc itaque peccato reus factus Satanas, amisit dominium retentarum animarum, ut iam signatas signo crucis, in quo uictus est, in secunda morte tenere non audeat. Damnauit autem peccatum, dum irrita fecit delicta remissione peccatorum concessa. Pro peccato, inquit, damnauit peccatum in carne sua. Ut iustificatio legis impleretur in nobis. Ut quomodo in illis, repugnante carnali consuetudine, impleri non potuit, in nobis saltem  impleatur, qui exemplo Christi mortificamus carnem. Damnatum dicit peccatum, ut impleretur in nobis iustificatio legis date a Moyse. Quomodo impletur? nisi cum datur remissio peccatorum, ut sublatis peccatis, iustificatis appareat, mente seruiens legi Dei, hoc est non secundum carnem ambulare, sed secundum spiritum. Qui enim secundum carnem sunt. Homo ex spiritu et carne constructus est; quando ergo carnalia agit, totus caro dicitur: quando spiritualia, totus spiritualis appellatur; unaqueque enim substantia, cum eam altera in suam ditionem redegerit, et uim quodammodo propriam et nomen amittit.

Que carnis sunt sapiunt. Id est, carnalia bona pro summis bonis concupiscunt. Non enim quod uolo  hoc facio bonum, sed quod odi malum hoc ago. Multi hunc locum ita intelligi debere diffiniunt, ut hoc ipsum Apostolum non ex sua, sed ex peccantium persona dixisse confirment. Quid enim boni quod ille non posset implere? et quid e contrario quod maliuolens et odiens admiserit? Ad quam uero peccati legem ille uas electionis, in quo Christus loquebatur, potuit captiuus abduci? Non intelligentes, qui hoc diffiniunt, quod supradicta testimonia nonnisi ad solos pertineant perfectos, et eorum tantum qui apostolorum merita subsequuntur, congruant sanctitati. Ceterorum quo pacto, id est, peccatorum persone poterit conuenire quod dicitur: Non quod uolo hoc facio? Quis enim delinquentium nolens adulteriis fornicationibusque contaminetur? Quis  inuitus proximo tendat insidias? Quis necessitate cogatur, ut falso testimonio hominem opprimat furtoue decipiat, aut alterius spolium concupiscat? uel sanguinem fundat, et cetera mala perficiat? Superest igitur ut hec sententia non ex peccatorum persona, sed ex Apostoli, ipsiusque similium dicta esse intelligatur. Sed tamen diligentius indagemus quid sit principale bonum quod Apostolus non poterat perficere cum uellet. Multa enim nouimus bona que beatus apostolus Paulus omnesque illius meriti habuisse credimus, id est, castitas, continentia, prudentia, sobrietas, temperantia, misericordia, iustitia, que omnia in Apostolo eiusque similibus fuisse non dubium est. Quod ergo unum optat facere, scilicet  theorica, pro qua uita Maria prefertur Marthe, ut est. Maria optimam partem elegit. Hec ergo theorica, id est, contemplatio Dei, omnium iustificationum genera uel merita precellit, et illa quidem omnia, que in Apostolo fuisse prediximus, non solum bona et utilia, uerum etiam magna atque preclara sunt. Sed sicut, uerbi gratia, stanni metallum, quod alicuius utilitatis et gratie putabatur, fit argenti comparatione uilissimum; et rursum, auri contemplatione meritum euanescit argenti, aurum quoque collatione gemmarum, gemme uero claritate margaritarum contemnuntur: ita illa ornamenta sanctitatis, quamuis non solum ad presens bona et utilia sunt, uerum etiam donum eternitatis acquirunt, tamen si diuine contemplationis meritis comparentur,  uilia censebuntur, et comparatione theorice claritatis fuscantur: multum enim sanctos, quamuis bonorum operum, terrenis tamen studiis occupatos, a contemplatione illius boni retrahunt ac tardant.

Nam prudentia carnis mors est. Ipse dicit, prudentiam humanam esse, pro malo uicem reddere. Talis ergo prudentia mortem parit transgrediendo preceptum. Spiritus uero prudentia pacem habet non reddendo uicem, et uitam in futuro percipiet. Prudentia uero a prouidendo est appellata. Prudentia ideo dicitur cum res stulta sit, quia industria et astutia illorum in eo est ut peccet. Sapere enim sibi uidentur, si istud diligentius curent. Est et alia prudentia carnis que, mundanis rationibus inflata,  negat aliquod fieri quod mundi careat ratione, unde ridet uirginis partum, carnis resurrectionem. Prudentia autem spiritus uita et pax. uere hec est prudentia que uitam requirit, et pacem sequens spiritualem, contemptis illecebris uite presentis, habebit uitam cum pace, id est, sine inquietudine.

Quoniam prudentia carnis inimica est Deo, legi enim Dei non est subiecta. Ostendit quid dixerit inimica, ne quis putaret ex aduerso aliud uenire principium, subiungit et dicit. Legi enim Dei non est subiecta, nec enim potest. Ergo facere contra legem, hoc est inimicum esse in Deum, non quia Deo aliquid nocere potest, sed sibi potest nocere, quisquis resistit uoluntati Dei, hoc est enim calcem mittere aduersus stimulum. Sic est dictum: Legi enim  Dei non est subiecta, neque enim potest. Tanquam si diceretur, nix non calefacit, sed resolui potest et feruere ut calefaciat, sed cum hoc facit, iam nix non est. Sic et prudentia carnalis, cum anima pro magnis bonis temporalia bona desiderare ceperit contemnere, et spiritualia desiderare, desinit esse carnis prudentia, et spiritui non resistit. Ea namque anima cum inferiora appetit, prudentiam carnis habere dicitur; cum superiora, prudentiam spiritus, non quia prudentia carnis substantia est, qua induitur anima uel exuitur, sed ipsius anime affectatio est, que omnino desinit cum se totam ad superna conuertit.

Qui enim in carne sunt. Id est, uoluntate carnis.  Hic apparet quod non carnem, sed opera carnis accuset. Totus mundus caro est: omne enim uisibile carni deputatur, cognita enim sunt carnis, ideoque qui mundanis rebus obtemperat, in carne est.

uos autem non estis in carne. In carne positi, dicuntur non esse in carne, sed in spiritu, hoc est, spiritualibus occupati. Si tamen spiritus Dei habitat in uobis. In illo spiritus Dei habitat, in quo apparent eius fructus, sicut ait ad Galatas: Fructus autem spiritus est gaudium, caritas, etc. . Hoc ideo ambigue dicitur quia in legem inducti, non adhuc perfecte fidei erant, sed spem in eis uidebat perfectionis, unde aliquando quasi perfectis loquitur, aliquando quasi perfecturis, hoc est, aliquando laudat, aliquando commonet. Qui enim in carne sunt,  Deo placere non possunt. Id est qui uoluptatibus carnis acquiescunt: ne quis enim de his dictum putaret qui de hac uita nondum excesserunt, opportunissime subiunxit: uos autem in carne non estis, sed in spiritu: utique adhuc in hac uita constitutis loquitur. In spiritu enim erant, quia in fide, spe et caritate spiritualium rerum acquiescebant.

Si quis autem spiritum Christi non habet, hic non est eius. Spiritus autem Christi, humilitatis, patientie, omniumque uirtutum est, qui dilexit inimicos et pro eis orauit. Spiritum Dei, nunc spiritum Christi dicit: quia omnia Patris Filii sunt. Hoc ergo dicitur, quia supradictis erroribus qui subiectus est, ad Christum non pertinet: spiritum enim eius non habet, quem ut Filius Dei esset, acceperat. Hic non  est eius. Cum in Psalmis dicat: Mee sunt omnes fere siluarum, iumenta in montibus, et boues . Et si fere et iumenta eius sunt, quomodo homines eius non sunt? Potest et sic intelligi quod qui non habet spiritum Christi, hic non eius est: nam hic creatura quidem eius est, sicut siluarum fere, et iumenta in montibus, et boues, sed discipulus eius non est.

Si autem Christus in uobis est: corpus quidem mortuum est propter peccatum. Si Christum imitamini, carnalis sensus quasi mortuus uobis non resistit. uel propter peccatum, etc., hoc est merito peccati. Peccati causa corpus mortuum asserit: corpus autem dicens, totum hominem significat mortuum peccati causa. Spiritus uero uiuit propter iustificationem.  Hoc est, spiritus uiuit, ut iustitiam operetur: non enim hoc solum queritur, ut a carnalibus cessemus, sed spiritualia faciamus. Mors autem corpori peccati causa, id est, ne peccet, imponitur. Quod si corpus peccato mortuum est, spiritus necessario ad faciendam iustitiam uiuit. Qui enim in corpore mortuus nec seruit peccato, necesse est ut in spiritu uiuat et iustitie seruiat. Sic et idem apostolus in quodam loco dicit tradidisse quemdam in interitum carnis, ut spiritus saluus fiat.

Quod si spiritus eius qui suscitauit Iesum a mortuis. Quoniam quidem supra dixerat de his qui ad similitudinem mortis Christi corpora sua mortificant, ne peccent, necessario tunc mentionem eius facit qui  suscitauit Iesum a mortuis, ut similitudine et pari ratione, qua commortui sunt et consepulti, sciant se per spiritum eius qui Iesum a mortuis suscitauit uiuificandos esse, et ad Christi similitudinem resuscitandos esse a mortuis. Et quatenus id fiat, ostendit; dicit enim: Propter inhabitantem spiritum eius in uobis. Unusquisque sic habere in se spiritum Christi probatur. Christus sapientia est: si sit sapiens secundum Christum, et que Christi sunt sapiat, habet in se per sapientiam spiritum Christi. Christus est iustitia: si quis habeat in se iustitiam Christi, per iustitiam habet in se spiritum Christi. Christus pax est: si quis habeat in se pacem Christi, per spiritum pacis habet in se spiritum Christi. Sic et caritatem, sic et sanctificationem, sic et singula  queque, que Christus esse dicuntur, hic qui habet spiritum Christi, in se habere credendus est, et sperare quod corporale corpus suum uiuificabitur, propter inhabitantem in se spiritum Christi.

Et mortalia uiuificabit corpora uestra. Quia supra propter peccatum corpus dixerat mori morte secunda, id est totum hominem, hic iterum propter bonam uitam mortalia corpora uiuificare promisit, id est totum hominem. Non autem ait qui suscitauit Iesum Christum ex mortuis, uiuificabit mortua corpora uestra, cum supra dixisset corpus mortuum; sed uiuificabit, inquit, et mortalia corpora uestra, ut scilicet iam non solum non sint mortua, sed nec mortalia, cum animale resurget spirituale, et mortale hoc induetur immortali, absorbebitur mortale  a uita.

Ergo, fratres, debitores sumus non carni. Hoc totum ait, ut ostendat eis legem non esse necessariam, que carnalibus data est. Spiritum Christi habitare in nobis, et dona spiritus in nobis collata superius docuit: consequenter ergo nunc addidit, quia debitores eorum sine dubio que a spiritu consecuti sumus. Carni autem, inquit, non sumus debitores, neque enim propterea fecit nos Deus ad imaginem suam, ut carnis seruitio essemus obnoxii, sed ut potius creatori suo anima deseruiens, ipsa seruitio ac ministerio carnis utatur. Sed fortasse dicat aliquis: Quomodo non sumus debitores carni, cum uictum ei et indumentum prouidere nature necessitate cogamur? Non ergo hoc negat nos esse debitores, sicut  alibi dicit: Et carnis curam ne feceritis in concupiscentiis. Non utique negat curam carnis habendam in necessariis, sed in concupiscentiis.

Si enim secundum carnem uixeritis, moriemini. Nihil uerius quam si secundum carnem uixerimus, moriemur. Adam enim preuaricans uendidit se peccato, carni deputatus. Omne enim peccatum caro est, propterea enim quod deforis peccatum tantum est. Si autem per spiritum facta carnis mortificaueritis, uiuetis. Hoc est, si spiritualibus actionibus carnis opera subieceritis, uiuetis. Notandum sane opera carnis, non substantiam condemnari; mortificat autem quis hoc modo actus carnis. Fructus est spiritus caritas; odium carnis est actus: odium igitur  per caritatem mortificatur et exstinguitur. Gaudium similiter fructus est spiritus; tristitia uero huius seculi, que mortem operatur, carnis est actus: hec ergo exstinguitur, si sit in nobis gaudium spiritus. Pax fructus est spiritus; dissensio et discordia, carnis est: sed certum est discordiam mortificari posse per pacem; sed et cetera uitia ceteris uirtutibus mortificantur. Quicunque enim spiritu Dei aguntur, hi filii sunt Dei. Hos dicit spiritu Dei agi, in quorum actibus consilia principum et potestatum huius mundi non uidentur: in quorum enim uidentur, non sunt filii Dei, sed Zabuli.

Non enim accepistis spiritum seruitutis iterum in timore. Iudei acceperunt spiritum qui illos ad seruitutem cogeret per timorem. Timere enim seruorum  est; diligere, filiorum. Qui ergo opera caritatis uoluntate nolebant, timoris uindicte necessitate coguntur. Nos uero omnia uoluntarie operemur, ut filios nos probemus. Hoc ergo est quod docet Paulus: Qui posteaquam commortui sumus Christo, et spiritus eius factus est in nobis, non iterum spiritum seruitutis in timorem, hoc est, non rursum paruuli et initia habentes effecti simus, sed quasi perfecti semel.

Iam accepimus spiritum adoptionis, in quo clamamus: Abba pater. Neque enim pater alius quisquam, nisi filius, uocat: Abba pater. Qui uocat patrem, filium se profitetur: debet ergo in moribus similis inueniri, ne pro nomine quoque in uacuum usurpato, maiori pene subiaceat. Abba pater, hic duo uerba  unum significantia posuit, propter duos populos in unum redactos, ut unum semen Abrahe fierent.

Ipse spiritus testimonium reddidit spiritui nostro, quod sumus filii. Testimonium adoptionis quod habemus spiritum, per quem ita oramus: tantam enim arrham non poterant, nisi filii accipere.

Si autem filii, et heredes. Cum Deus Pater nullo modo mortuus dici possit, Christus eius Filius mortuus dicitur. Causa incarnationis quidem est, ut hic qui mortuus est, semper uiuentis heres esse dicatur, cum heredes utique non nisi mortuorum sint. Sed hec causa humanitatis est: nam apud Deum, que apud nos hereditas dicitur, donum est patris in filios obedientes transfusum. Heres quis efficitur Dei, cum que Dei sunt meretur accipere, id est, incorruptionis  et immortalitatis gloriam, thesauros sapientie et scientie reconditos.

Coheredes uero Christi. Cum transformabit corpus humilitatis nostre, conforme corpori glorie sue, sicut Apostolus ad Hebreos dicit, Testamentum testatoris morte firmatur : propterea mortuo pro nobis Christo, nouum testamentum esse asserit, cuius similitudo uetus testamentum erat, in quo mors testatoris per uictimam prefigurabatur. Si ergo queratur quomodo simus secundum uerba eiusdem Apostoli coheredes Christi, fiatque heres Dei, cum hereditas morte decessoris firma teneatur, nec ullo alio modo hereditas possit intelligi, respondetur, ipso quidem mortuo nos factos esse  heredes, quo filii etiam eius dicti sumus. Non ieiunant, inquit, filii sponsi, quandiu cum illis est sponsus. Heredes ergo eius dicemur, quia reliquit nobis pacis ecclesiastice possessionem, quod testatus est dicens: Pacem meam do uobis, pacem relinquo uobis . Coheredes autem eius efficimur, quoniam uidebimus eum sicuti est. Hereditatem nos eius patris quomodo morte adipiscimur? quia mori non potest, quandoquidem, inquit, ipse fit hereditas nostra, secundum illud quod scriptum est: Dominus pars hereditatis mee . Sed quomodo conuocati sumus adhuc paruuli, et ad spiritualia contemplanda minus idonei? Usque ad humillimas nostras cogitationes se misericordia diuina porrexit. Cum autem uenerit quod perfectum est, auferetur quod  ex parte est. Conuenienter enim dicitur moriturum esse quod auferetur: ut quomodo cum cernere niteremur quod non euidenter atque perspicue ceperamus, ita nobis quodammodo moritur Pater in enigmate, et idem ipse fit hereditas, cum facie ad faciem possidetur: non quia ipse moriatur, sed quia imperfecta in eum nostra uisio perfecta uisione perimitur, et tamen nisi illa prior nos nutriret, ad illam plenissimam et euidentissimam non efficeremur idonei. Quod si etiam de Domino nostro Iesu Christo, non secundum uerbum in principio Deum apud Deum, sed secundum puerum, qui proficiebat etate et sapientia , pius intellectus admittit, propria illa susceptione seruata, que communis ei cum ceteris hominibus non est, manifestum est  cuius tanquam morte possideat hereditatem; non enim nos coheredes eius esse possumus, nisi et ipse heres sit. Si autem pietas non admittit ut primo ex parte uideret homo Dominicus, deinde ex toto, quanquam in sapientia proficere dictus sit, corpore suo intelligitur heres, id est, Ecclesia, cuius coheredes sumus, quamuis ex nobis constet. Sed rursum queri potest cuius morte simus nos etiam hereditas Dei, secundum illud: Et dabo tibi gentes in hereditatem , nisi forte huius mundi, quo prius tanquam dominante tenebamur. Post autem cum dicimus: Mundus mihi crucifixus est et ego mundo , possidet nos Christus, mortuo illo qui nos possidebat, cum ei renuntiamus, morimurque illi et ipse nobis.


Si tamen compatimur. uideamus ergo quid sit compati. Compati est persecutiones tolerare, et carnem crucifigere cum uitiis et concupiscentiis. Existimo enim quod non sint condigne passiones huius temporis ad futuram gloriam. Hinc uult futuram gloriam commendare, ut presentes pressuras facilius toleremus. Nihil quidem dignum inueniri uel comparari ad futuram gloriam potest: in quo enim mortale immortalibus conferas? aut inuisibilibus uisibilia? aut eternis temporalia? aut perpetuis caduca? Puto quod in presenti uita consolatio que datur iustis, secundum mensuram cruciatuum detur. Gloria uero futura, de qua dicit Apostolus, que reuelabitur in nobis, non secundum mensuram passionum:  Non enim condigne sunt passiones huius temporis ad futuram gloriam.

Nam exspectatio creature reuelationem filiorum Dei exspectat. Diuersi hunc locum diuersis modis exponunt. Siue omnis creatura resurrectionis tempus exspectat, quia tunc in melius commutabitur; siue angelica rationalis creatura: Petrus enim dicit etiam angelos desiderare gloriam sanctorum. Reuelationem filiorum Dei exspectat. Hoc est, cum reuelabuntur ea que preparata sunt his qui filii Dei merebuntur esse; aut certe cum, sublato ab his uelamine quo obteguntur, manifesti fuerint ipsi qui filii Dei sunt. Que autem est creatura que reuelationem filiorum Dei exspectat? Hec, inquit, que uanitati subiecta est. Subiecta autem non ea conditione,  ut maneat semper subiecta uanitati, sed cum quadam spe. Que autem spes, ita commemorat, dicens: Quoniam et ipsa, inquit, liberabitur a seruitute. Quid est ergo quod uanitati subiecta est, nisi quia que generat caduca sunt: operatur enim ut fructus faciat corruptibiles. Omnia enim que nascuntur in mundo, infirma, caduca, et corruptibilia, ac per hoc uana sunt, que statum suum tenere non possunt. Non autem sponte subiecta est uanitati, non enim sibi proderit quod subiecta est, sed nobis, et propter eum qui subiecit eam in spe: quoniam contradicere non potest creatura creatori suo, eius causa subiecta est in spe. uide ipsius solis et lune, ac stellarum celi, et totius mundi ministeria, quomodo subiecta sunt uanitati, corruptionique deseruiunt. Ad usum namque  hominum alunt segetes, fructus producunt arborum, herbamque camporum, atque eosdem in se reuertentes anni circulos uoluunt: reparant enim que pretereunt, et preterire rursum que reparata sunt sinunt. Ipsos quoque angelos huic rationi credo subiectos, etiam non uolentes, sed propter eum qui subiecit in spe: uoluntati enim eius quis resistit? Ego etiam de archangelis tale aliquid intelligere propheticis inuitor eloquiis. Quid enim tante uanitatis et tante corruptionis inuenies, quam bella gerere in hoc mundo, pugnas aduersum me, regnum, et gentes commouere? uide ergo quod in his precipuum archangelici operis habetur officium, sicut Daniel propheta testatur, cum dicit, quia archangelus loquatur ad eum, qui diceret ei quod pugnaret  aduersum principem Persarum: et nemo, inquit, fuit mihi in adiutorio, nisi Michel princeps uester . Ergo per singula deprehenditur rationabilis creatura uanitati esse subiecta, non uolens, sed propter eum qui subiecit in spe. Spes namque est ab his rebus corporeis et corruptibilibus aliquando cessandum: hanc enim habet exspectationem creatura ista rationalis, ut reuelatio fiat filiorum Dei, propter quos angeli mittuntur in ministerium, ut et ipsi cum his quibus ministrauerunt hereditatem capiant salutis, ut celestium et terrestrium fiat unus grex et unus pastor, ut sit Deus omnia in omnibus. Omnis enim creatura congemiscit, et comparturit, et dolet. Sicut gaudent angeli super penitentes, ita dolent super  conuerti nolentes. Requirendum est cur in superioribus nominauerit creaturam, et nunquam dixerit, omnis creatura, ad ultimum uero dicat: Scimus enim quoniam omnis creatura congemiscit, et condolet, hoc est, que necessitati corruptibilis corporis subiacet. Omnis autem creatura est, que dolentibus condolet, et que gementibus congemiscit. Omnis autem creatura superior agones et certamina nostra spectat, et condolet cum uincimur, cum uincimus congaudet. Ipsa igitur elementa cum sollicitudine opera sua exhibent, quia et sol et luna non sine labore statuta sibi spatia implent, et spiritus animalium magno gemitu arctatur ad exhibenda seruitia, satis de nostra salute sollicita sunt, scientes ad suam liberationem proficere, si modo nos citius  agnoscamus auctorem.

Non solum autem illa. Non solum angeli, qui benigniores sunt nobis, de huiusmodi dolent, sed etiam nos, qui iam spiritum habemus, de talibus ingemiscimus. Primitias spiritus habentes. Hoc ergo quod in eos pre ceteris sublimius et preclarius collatum est, sancti Spiritus donum appellauit, et ideo dicitur, sed et nos ipsi, in quo specialiter designare uidetur apostolicam dignitatem. Nos ergo, inquit, ipsi, hoc est, apostoli, primitias habentes, qui electi sumus ad hoc, ut primitias spiritus acciperemus, nos ipsi intra nos gemiscimus. In tantum, inquit, nulla creatura est que doloribus et gemitibus uacet, ut etiam nos ipsi, qui summa a Spiritu sancto et electa dona percepimus, tamen exspectantes redemptionem  corporis nostri, necessario dolemus et gemiscimus. Scrutare librum Questionum, ut scias quid de hac lectione beatus Augustinus sentiat. Spe ergo salui facti sumus. Hoc dicitur quia sperando quod promisit Deus in Christo, meritum nobis fecimus ut liberemur. Ergo in spe liberati sumus, quia non aliud putamus quam credimus. Spes autem que uidetur, non est spes. Quod uidetur, non speratur, sed proprium est ac possidetur. Nulla enim in rebus uisibilibus Christianis spes est, nec nobis presentia promissa sunt, sed futura. Non est spes. Nihil est ergo prorsus sperandum in futuro de his que uidentur. Oculus enim non uidit que preparauit Deus his qui diligunt eum. uidet autem oculus celum et terram. Non ergo oportet hoc quod uidetur credi preparatum  esse a Deo his qui diligunt eum, sed celum quidem, imo potius celos multo eminentiores et celsiores quam est istud firmamentum quod uideri potest. Et terra speranda est, non tamen hec arida que oculis subiacet, sed illa erit mansuetorum terra quam oculus non uidit. Spes que uidetur, non est spes. Tunc ergo erit res, que nunc spes est, cum apparuerit quid erimus, id est, similes illi, quoniam uidebimus eum sicuti est. Manifestum est non esse spem que uidetur, sed que non uidetur, ac per hoc sperantes premiis reficiendi sunt, quia que non uident sperant. Si autem quod non uidemus speramus, per patientiam exspectamus. Ideo fides per patientiam grandis est premii, quia quod non uidet, credit, et  quasi iam acceperit, ita secura est de nondum acceptis, sicut dicit ad Hebreos: Patientia uobis necessaria est, ut uoluntatem Dei facientes reportetis repromissionem . Spes enim sine patientia esse non nouit, per patientiam exspectamus: hec exspectatio patientia est.

Similiter enim Spiritus adiuuat infirmitatem nostram. Quia que ante petuntur quam peti debeant, et sunt contraria, non sinit fieri. Que autem sit infirmitas nostra, Dominus docet cum dicit: Spiritus quidem promptus est, caro autem infirma . Ergo infirmitas nostra ex carnis infirmitate descendit. Ipsa enim est que concupiscit aduersus spiritum, et dum concupiscentias suas ingerit, uirtutem et libertatem spiritus impedit, et sinceritatem  orationis suffocat. Sed ubi uiderit Spiritus Dei laborare spiritum in aduersando carni et adherendo sibi, porrigit manum, et adiuuat infirmitatem eius; et uelut magister eius suscipiens rudem discipulum et ignorantem penitus litteras, ut eum docere possit et instituere, necesse habet inclinare se ad discipuli rudimenta, et ipse prius dicere nomen littere, ut respondendo discat, et fit quodammodo magister ipse incipienti discipulo similis, ea loquens et ea meditans que incipiens loqui debeat ac meditari. Quid orare, quid a Deo petere oporteat ignoramus: interdum enim que contraria saluti sunt petimus uel cupimus infirmitate cogente. Sicut enim quis in egritudine corporis positus non ea que sanitati conducunt, sed ea que presentis infirmitatis  desiderium suggesserit, poscit a medico, ita et nos in huius infirmitate languentes, interdum a Deo petimus quod non expedit nobis. Infirmitatem nostre orationis ignorantiam significare declarauit: fallimur enim putantes que poscimus prodesse, cum non sint. Denique eidem Apostolo deprecanti ut tentationes a Deo cessarent, quia crebre erant, dictum est a Domino: Sufficit tibi gratia mea: nam uirtus in infirmitate perficitur .

Sed ipse Spiritus postulat pro nobis gemitibus inenarrabilibus. Hic gratiam Spiritus Spiritum nominauit; postulat autem, quia postulare nos facit gemitibus qui enarrari non possunt. Sicut tentare nos dicitur Deus, ut sciat, hoc est, scire nos faciat quales sumus. Sed et usu communi quo aliquis fieri iubet,  ipse dicitur operari, ut: ille edificauit domum, aut, ille codicem fecit, cum nec ille scripserit, nec ille struxerit. Qui autem scrutatur corda, scit quid desideret Spiritus, quia secundum Deum postulat pro sanctis. Ostendit quidem, non tam uerba nostra in oratione, quam cor mentemque perpendi: ipse enim est qui scrutator est cordis et renum. Scimus enim quoniam diligentibus Deum omnia cooperantur in bonum. Hoc dicit, quia si imperite precati sunt, non illis oberit, quia propositum cordis eorum sciens Deus, non illis imputat que aduersa postulant, sed ea annuit que danda sunt a Deo amantibus; unde et Dominus ait: Scit enim Pater uester quid opus sit uobis antequam petatis ab eo . His qui  secundum propositum uocati sunt sancti. Secundum quod proposuit saluare sola fide quos prescierat credituros, et quos gratis uocauit ad salutem, multo magis glorificabit operantes.

Quos presciuit et predestinauit. Hos quos presciuit futuros deuotos sibi, ipsos elegit ad promissa premia capessenda. Puto quod sicut non de omnibus dixit, quos predestinauit, ita nec de omnibus dixit, quos presciuit. Non enim secundum opinionem uulgi communem putandum est bona malaque presciuisse Deum, sed secundum sancte Scripture consuetudinem sentiendum est. Obseruet enim qui studiosus est in Scripturis, sicubi inuenit Scripturam dicere quod malos prescierit Deus, sicut in presenti loco de bono manifeste dicit: Quia quos presciuit,  predestinauit conformes imaginis Filii Dei, de bonis tantum dici; ceteros uero non prescire, sed nescire dicitur Deus: Nouit enim Deus qui sunt eius. Ad eos autem qui non sunt digni ut sciantur a Deo, Saluator dicit: Discedite a me, quia nunquam cognoui uos, operarii iniquitatis . Non quod aliquid potest illam naturam, que ubique est, subterfugere, sed quia omne quod malum est, scientia eius uel presentia habetur indignum. Fortassis ab attentis lectoribus etiam hoc requiri uidebitur, cur non dixerit conformes filii, sed conformes imaginis. Et quamuis arduum hoc uidetur et difficile, tamen uide si possumus illud dicere: Quia specialis et propria imago, que eam totam atque ex integro suscipit, et in semetipsa formabitur, ipsa Iesu anima dicenda  est, que semper omnia uerbo ac sapientie Dei ita coaptat, ut nullo prorsus ab huius similitudine decolor habeatur: ita ut quicunque summam perfectionis ac beatitudinis consectatur, ad illius imaginem ac similitudinem tendat, que primo loco et super omnes ceteros Filii Dei imago est: ita ut sit ipse primogenitus in multis fratribus, in his uidelicet quorum conformatione imaginis Filii Dei primatum tenet. Similes ei erimus, id est, Deo, sed tantummodo Filio, qui solus in Trinitate corpus accepit, in quo mortuus fuerat, et resurrexit, atque ad suprema prouexit. Et in ista parte imago Filii Dei facti sumus, quia sicut ille habet, sic et nos conformes facti immortale habebimus corpus, non Patris imaginis ac Spiritus sancti.


Ut sit primogenitus in multis fratribus. Recte primogenitus, qui ante creaturam non factus, sed natus est. Est et primogenitus in regeneratione spiritus; est primogenitus ex mortuis, cuius natura mori ignorat: est primogenitus, post uictoriam ascendens in celos; primogenitus igitur in omnibus frater noster dicitur, quoniam homo dignatus est nasci; Dominus uero, quia Dominus noster est.

Quos autem predestinauit, hos et uocauit. Quos presciuit credituros, hos uocauit. uocatio autem uolentes colligit. Ergo uocantur per predicationem ut credant; credentes iustificantur per baptismum, glorificantur in uirtutibus gratiarum, siue in resurrectione futura. Aliud est prescire, aliud predestinare.  Prescientia itaque gerenda prenoscit, postmodum predestinatio retribuenda describit. Illa preuidet merita, hec predestinat premia. At aduersum eos qui nobis huiusmodi suscitant questiones etiam hoc possumus dicere: Si quos presciuit, illos et predestinauit: non autem omnes predestinauit, ergo non omnes presciuit, et secundum eos erunt aliqua que ignorat Deus. Si uero prenoscere secundum hoc accipiatur quod prediximus, hoc est in affectum recipere, sibique sociare, uerum erit, quod sicut non omnes predestinauit, ita neque omnes precognouit: sic enim et iehsu dicitur non cognouisse peccatum, hoc est, qui nescierit homicidium, uel adulterium, et his similia. An neque adhesit ei peccatum, sicut scriptum est: Qui seruat  mandatum, non cognoscet uerbum malum, hoc est, non recipiet uerbum malum. Illos uocauit. uocare est cogitantem de fide adiuuare, aut compungere eum quem sciat adiuuare.

Quid ergo dicemus ad hec? Hoc est beneficia que predicta sunt. Deus quomodo pro nobis sit, manifestum est ex his que supra exposuit, id est, quod spiritus Dei habitat in nobis, et quod spiritus Christi, uel Christus, in nobis est, quod spiritus eius qui suscitauit Christum a mortuis habitat in nobis. uel spiritu Dei agimur. uel quod spiritum adoptionis accepimus. uel quod sumus filii Dei et heredes et coheredes Christi; uel primitias spiritus accepimus; uel quod nobis omnia cooperantur in bonum diligentibus Deum: uel quod secundum propositum  uocati sunt, et precogniti, et predestinati, et sanctificati, et glorificati. Horum omnium memoriam faciens, et simul omnia repetens ait: Quid ergo dicemus ad hec? hoc est ad hec omnia que supra diximus, quia si sic Deus pro nobis est ut hec nobis cuncta concesserit, quis esse aduersum nos poterit? Non quod omnino neminem nobis dicat aduersum, alioquin quomodo stabit quod dictum a Petro: Aduersarius uester diabolus sicut leo rugiens circuit, querens quem transdeuoret . Sed hoc est quod ostendit, quia, Deo agente pro nobis, contemptibilis et nullus efficitur aduersarius uester, dicente Dauid: Dominus illuminatio mea, et salus mea: quem timebo?  Qui etiam proprio Filio suo non pepercit, sed pro nobis omnibus tradidit  illum. Pro omnibus ergo tradidit eum, non solum pro sanctis, non solum pro magnis, sed pro minimis omnino, qui sunt in Ecclesia. Tradidit Filium proprium Pater, et ideo etiamsi minorum aliquem et infirmorum ledat quis percutiens infirmam conscientiam, in Christum peccare dicitur, quoniam quidem scandalizet animam pro qua Christus mortuus est. Quomodo non per illum omnia nobis donauit? Quid potest habere carius quod nobis neget, qui Filium suum non negauit? Quis accusabit aduersus electos Dei? Multa sunt in Scripturis que nisi proprio modo enuntientur, in contrariam recedunt sententiam, sicuti est: Quis accusabit aduersus electos Dei? Deus, qui iustificat. Quod si quasi  confirmatiue obseruato genere pronuntiationis sue dicatur, magna peruersitas oritur. Sic ergo pronuntiandum est ac si diceret. Deusne est, et subauditur, non utique, sed iustificat. Quos ergo Deus elegit credentes, ac signis et uirtutibus iustos ostendit, quis de pristinis audebit accusare delictis? uel pro contemptu legalium mandatorum? uidetur mihi quod ait: Quis accusabit aduersus electos Dei? de diabolo dicere: nullus enim electus, et ita magnus, quem ille non audeat accusare, nisi illum solum qui peccatum non fecit, qui et dicebat: Nunc uenit princeps mundi, et in me nichil inuenit . Sed diligentius intuere quod non dixit Apostolus: Quis accusabit aduersum uocatos, sed aduersum electos; nisi enim fueris electus, et in omnibus  te probabilem exhibueris Deo, habebis accusatorem. Si enim causa tua mala est, quid tibi proderit aduocatus, etiamsi iehsu sit qui interpellet? iehsu enim ueritas est, non potest ergo pro te ueritas fallere. Deus qui iustificat, hoc in Isaia propheta est, quod hic quasi suum ponit quia omnino est alius, qui quidem nos arguet, ne forte nos ipse Deus accuset, sed non potest quos iustificat accusare simul.

iehsu autem Christus qui mortuus est, imo qui et resurrexit, qui est ad dexteram Dei, qui etiam interpellat pro nobis. Ut cum ipso simus ubi ipse est. Solent Ariani ex interpellationis causa mouere calumniam, dicentes: Quod qui interpellatur, interpellante sit maior. Quibus respondendum est,  Deum obliuionem non pati, ut cum illis moueatur semper quos elegit. Sed hoc est interpellare eum, dum semper Patri hominem quem suscepit quasi nostrum pignus ostendit et offert, ut uerus pontifex et eternus.

Quis ergo nos separabit a caritate Dei? Post tanta preclara beneficia uel promissa, que poterit tam grauis esse pressura que nos ab eius caritate diuellat? Tribulatio? id est, omnis malorum perpessio. Angustia? Carceris.

Periculum? Maris, sicut scriptum est in psalmo uidelicet quadragesimo tertio. Quia propter te mortificamur, hoc est, non propter aliud crimen, sed propter eum qui dixit: Beati estis cum uos persequuntur, etc. Tota die: non enim sufficit mihi una  hora mori pro Christo uel cruciari, sed tota die, hoc est, omni uite mee tempore; et ideo: In his omnibus, inquit, superamus. Non nostra uirtute, sed propter eum qui nos dilexit, sed in his omnibus superamus, hoc est, has tribulationes pro nichilo ducimus.

Qui nos dilexit. Etiam ut moreretur pro nobis, et quando pro eius nomine morimur, tunc maxime triumphamus.

Confido enim quod neque mors, neque uita, neque angeli, neque principatus, etc. Pro certo confido quia nec si mihi quis mortem minetur, nec si uitam promittat, nec si se angelum dicat a Domino destinatum, nec si se angelorum principem mentiatur,  nec si in presenti honorem conferat, nec si polliceatur gloriam futurorum, neque si uirtutes operetur, nec si celum promittat, et in inferno deterreat, uel profunditatem scientie suadere conetur, unquam nos poterit a Christi secernere caritate.

Neque creatura alia. Omnem pene creaturam nominauit, et non fuit hic contentus, nisi adderet: etiam si sit alia creatura, nec ipsa poterit separare. Nimirum hyperbolice hoc dicit Apostolus, hoc est, non solum per ea que accidere possunt, sed nec per ea quidem que euenire omnino non possunt, ullo pacto a Dei caritate deflectemus: uerbi causa, ut si alia nobis daretur uita quam hec que a Deo data est, aut si futurorum spes alia nobis promitteretur,  uel altitudo, uel etiam creatura, que pro nobis congemiscit, quod fieri utique non potest, nec hec quidem a caritate Dei separare nos possunt. Cum pro his, inquit, omnibus beneficiis, que consecuti sumus, fixi et radicati sumus in caritate Dei, quis nos ab ea poterit separare? Tribulatio si uenerit: In tribulatione dilatasti me . Angustia si fuerit mundi, et ex necessitate corporis ueniens, sapientie Dei et scientie latitudinem requiremus, in qua nos angustare non potest mundus; fames si adfuerit, turbare me non potest: habeo enim panem qui de celo descendit, et reficit esurientes animas, nec aliquando potest panis iste deficere, est enim perfectus et eternus; et nuditas non me confundit, indutus sum enim Dominum  nostrum Iesum Christum, et habitaculum nostrum quod de celo est semper indui spero. Oportet enim mortale hoc induere immortalitatem . Periculum non timebo: Dominus enim illuminatio mea, et salus mea, quem timebo?  Gladius terrenus terrere me non potest: habeo enim meum, gladium spiritus, quod est uerbum Dei, qui est penetrabilior omni gladio ancipiti : si ergo gladius mundi uenerit super ceruices meas, maiorem mihi conciliat caritatem. Dicam namque ad eum, sicut scriptum est: Propter te mortificamur tota die: dum enim illius amore pendimus penas, sensum doloris non recipimus: illius enim caritas, qua nos dilexit et nostrum ad se capit affectum, cruciatum corporis et dolorem sentire nos non facit:  ideo ergo in his omnibus superamus. Item: Neque creatura alia. Quod ita potest intelligi, quando quidem sciebat Apostolus, multas et innumerabiles creaturas Dei, quarum etiam ipse non omnem, sed ex parte ceperit scientiam, quarumque non solum species, sed et nomina in presenti seculo ignorarentur

Confido enim. Confidentia est enim hec de sponsione Christi, quia promisit in tribulatione adiuuare se dedicatam sibi fidem. Neque angelus, hoc est, nec si se angelus nobis ostendat ad seducendos nos, subornatus fallaciis patris sui diaboli, preualere debebit aduersum nos. Neque si uirtus ab aliquo facta sit, sicut dicitur de Simone Mago in  ere uolasse; nec si in altitudine se nobis ostendat, de qua dicit Apostolus: An ignoratis altitudinem Satane? a iuuatione nos Domini Iesu debebit auferre. Neque si per phantasiam profundam, qua seducere meditatur, nobis ostentet horrorem mirandum. Neque si futura nobis spondeat, que promisit Aeue, assensum dabimus illi. Nec si arte et subtilitate astutie sue aliam creaturam adiungat adorare, sicut iunxerunt Iamnes et Mambres palam Pharaone, conueniens est ut per hec a Deo creatore nos euocet, quem ignorauimus creaturam condidisse in eternum existentem. Quibusdam uidetur aliam creaturam de idolis dictum, sed non est uerum, quia hanc debuit significare quam sub admiratione seductionis uidetur fingere  Satanas.



CAPUT IX.

ueritatem dico in Christo Iesu. Contra Iudeos acturus, primum illis satisfacit, non se odii causa hec dicere, sed amoris, eo quod doleat illos Christo non credere, ad quos primum saluandos aduenerit. uideamus quare dixerit ueritatem in Christo, quasi ostendens esse aliquam ueritatem que non sit in Christo, et uide si possumus tali modo ueritatem que in Christo est ab ea que non est in Christo distinguere: ueritas ergo Christi esse credenda est, ubi et relique uirtutes, que Christus esse describitur, id est, ubi iustitia, ubi pax, ubi est uerbum Dei, ubi est et ueritas Christi. Est autem ueritas et iniusta, ut si, uerbi causa, dicamus: Demonium  illud Pithonis, quod in Actibus apostolorum refertur in ancilla quadam habitasse et clamasse ad apostolos quod hi serui Dei summi sunt, qui annuntiant, hominibus uiam Dei. Erat ueritas in his uerbis, uerum enim erat quod dicebatur, sed non erat ista ueritas in Christo, et propterea conuersus ad eam Paulus dixit: Obmutesce, et exi ab ea. Et ideo Apostolus ad distinctionem ueritatis eius, que extra Christum est, in Christo loquitur ueritatem. Sed et hoc quod dicit: Testimonium mihi perhibente conscientia mea in Spiritu sancto, similem mihi uidetur habere intelligentiam: reddit enim testimonium conscientia etiam gentibus, secundum quod in superioribus idem Apostolus ait: Testimonium reddente eis. Nam non potest  dici quod in malis actibus in Spiritu sancto conscientia testimonium reddat, ubi cogitationes inter se inuicem sunt accusantes. In Apostolo uero, ubi cogitatio iam non habet quod accuset, recte conscientia in Spiritu sancto testimonium reddit.

Quoniam tristitia mihi est, et continuus dolor cordi meo. Esto, habeas tristitiam, esto, dolorem capias de perditione fratrum tuorum, qui sunt cognati secundum carnem, nunquid eo usque ut optes anathema fieri a Christo? Et quid tibi prodest illorum salus, si tu a salute separaberis? et quod saluaueris alios, si ipse pereas? Non, inquit, ita est, sed ego a Magistro et Domino meo [didici]  quia qui uult animam suam saluam facere, perdet eam; ideo et mihi uidetur ille hec omnia premisisse, quod nulla possint a Dei caritate diuellere, ut cum se offert anathema pro fratribus suis, non lapsum eius passibilem iudices, sed sicut ille qui inseparabilis a Patre est per naturam, et immortalis in mortem uenit, et ad inferna descendit, ita et iste imitando Magistrum cum separari a Christi caritate non possit, a Christo anathema fiat pro fratribus suis, deuotione utique, non preuaricatione. Hieronymus in libro Questionum ad Algasiam: Optabam enim anathema esse pro fratribus meis. Cerne Apostolum, quante caritatis in Christo sit, ut pro illo cupiat mori, et solus perire, dummodo in illum credat omne hominum genus: perire  etiam non in perpetuum, sed impresentiarum. uult ergo Apostolus perire in carne, ut alii saluentur in spiritu; suum sanguinem fundere, ut multorum anime conseruentur. Optabam, inquit, non opto, qui scit fieri non posse effectum, tamen dilectionem circa genus humanum ostendit.

Qui sunt cognati secundum carnem. Qui propinquos et fratres appellat secundum carnem, in spiritu a se ostendit alienos. Quorum adoptio est filiorum. Que significantius Grece dicitur , de quibus quondam Dominus loquebatur: Primogenitus meus Isrel. Adoptati enim sunt filii Isrel a Deo tunc cum diuideret Excelsus gentes, et dispergeret filios Adam secundum numerum angelorum [filiorum Isrel], et facta est portio domui Iacob funiculus hereditatis  eius Isrel . Adiecit adhuc ut et alios pro his dolere faciat, dicens: Et gloria, et testamentum, et legislatio, et obsequium, et promissa. De gloria date legis sepe iam dictum est, sicut et ipse Apostolus dicit: Si enim quod euacuatur per gloriam est, hoc est uetus Testamentum, multo magis quod manet in gloria est, Euangelii scilicet predicatio. Sed quod dicit, Testamentum et legislatio, unum fortasse dicere nonnullis uidetur: lex enim que data est ipsa etiam Testamentum appellatur. Sed ego hanc esse distinctionem puto, quod legislatio quidem una fuerit, et semel habita per Moysen. Testamenta uero frequenter statuta sunt: quoties enim peccauerunt et abiecti sunt, toties exheredati uidentur. Et rursus quoties repropitiatus  dicitur Deus, reuocauit eos in hereditatem sue possessionis, toties reparasse testamenta, et heredes eos scripsisse credendus est. Obsequium sacerdotalia dicuntur officia. Promissiones, que patribus facte sunt, et separatim dande his qui per fidem filii dicuntur Abrahe.

Quorum patres ex quibus est Christus secundum carnem. Hoc est, Abraham, Isaac, Iacob et ceteri. Qui est super omnia Deus benedictus in secula. Super omnia, ut in nomine Iesu omne genu flectatur, celestium, terrestrium, et infernorum . Hec sunt omnia super que dixit Deus, Christus est: nulla autem discretio est, quia qui adorat Filium adorat et Patrem: et qui seruit Patri seruit et Filio. Non  enim excidit uerbum Dei. Apostolus hanc sententiam profert de reprobatione Iudeorum, et de electione gentium in fidem secus Iudeos; quod plangit Apostolus dicens: Quoniam tristitia est mihi. Hic etiam incipit ratiocinare quare, alto et iusto iudicio Dei repulsis Iudeis, gentes sint intromisse: quia superius dixerat dolere se quod genus Isrel proprio uitio excluderetur a regno, quorum hec omnia fuerant: hic ostendit illos qui non crediderunt, non esse filios Abrahe, ne omnibus Iudeis predicare putaretur et obiiceretur illi: Nunquid ergo Deus mentitus est Abrahe?

Nec enim omnes qui sunt ex Isrel, hi sunt Isrelite. Hoc est quod uult intelligi, non ideo dignos posse omnes quia filii sint Abrahe: sed illos esse  dignos qui filii promissionis sunt, id est, quos scit Deus promissionem suam suscepturos, siue ex Iudeis, siue ex gentibus: hi enim digni sunt dici Isrelite, id est, uidentes Deum. Nam de Isaac utique omnes hi filii sunt Abrahe, quia omnis propago generis Iudeorum per Isaac est: sed quia, sicut dixi, hi sunt uere filii Abrahe, qui promissionem sequuntur que in Isaac facta est. Ac per hoc reliqui filii non sunt dicendi Abrahe: Abraham enim credens Isaac accepit propter fidem, quia credidit Deo, in quo mysterium future fidei designatum est, ut illi essent fratres Isaac qui eamdem fidem haberent in qua Isaac natus est, quia Isaac habuit typum Saluatoris. Natus est ex repromissione, ut qui credidit Christum Iesum promissum Abrahe, hic filius sit  Abrahe, frater uero Isaac. Sed in Isaac uocabitur tibi semen. In Isaac solo uocati sunt etiam tunc filii Abraham, non etiam in Ismel, cum et ipse ex eius stirpe descendat: Ismel enim secundum usum carnalem natus est ex ancilla, Isaac uero super naturam ex senibus, ex repromissione Dei est generatus. Ita nunc Christianos promissio facit filios Abrahe, qui meruit fide ut pater sit plurimarum gentium. Promissionis enim uerbum hoc est. Proposuit ergo Apostolus persequi, quia licet repudiatus sit populus Isrel per infidelitatem, non tamen promissiones Dei que erga eos habite fuerant, decident et frustrate sint: docetque quia cum multi fuerint filii Abrahe, in solo Isaac sit facta promissio. Non enim, inquit, qui filii carnis, hi sunt filii. Contendit ostendere  quomodo Isaac non filius sit carnis, sed sit filius Dei, et redit ad ea que de ipso in Genesi scripta sunt. Promissionis, inquit, uerbum hoc est: Ad hoc tempus ueniam, et erit Sare filius. Non ergo, inquit, per ordinem natiuitatis carnalis Isaac nascitur: Quippe cum et Abraham emortui iam corporis haberetur, et uulua Sare emortua esset, sicut supra dictum est, sed per uirtutem eius qui dixit: Ad hoc tempus ueniam, et erit Sare filius. Merito ergo non carnis, sed filius dicitur, qui ex aduentu et sermone nascitur Dei. Hec ergo, inquit, ratio, non solum de Isaac, sed et de Iacob recipienda est: Nam et Rebecca, inquit, non secundum carnalis natiuitatis ordinem protulit partum. Cum enim ex uno concubitu  Isaac geminos concepisset, nondum partu edito, neque ullis actibus puerorum bonis malisue inter homines habitis, erga Iacob diuina habetur electio, et dicitur, quia maior seruiet minori: Iacob dilexi, Esau autem odio habui: Seir, pilosus; Edom, sanguineus. Ad hoc tempus ueniam. In Genesi ita legitur hec sententia, trium Abrahe loquentium in ualle Mambre qui dixerunt ad eum: Ubi est Sara uxor tua? Ille respondit: In tabernaculo est. Cui dixit: Reuertens ueniam ad te tempore isto, et habebit filium Sara uxor tua, et erit Sare filius. Hic ostendit posteriorem populum more Isaac esse promissionis, hoc est, in Genesi, quod prefiguratum in Christum est, ut futurus Christus promitteretur filius Abrahe, in quo promissionis uerbum impletur, ut in Christo  benedicerentur omnes gentes terre. Quando enim promissio facta est Abrahe, in qua promissione et audiuit Abraham: Quia in semine tuo benedicentur omnes gentes terre, Christus utique illi promissus est ex traduce Isaac, in quo hoc completum uidemus. Non solum autem illi, sed et Rebecca ex uno concubitu habens Isaac patris nostri. Hoc est, non solum Isaac et Ismel, qui quamuis uno patre, diuersa tamen matre generati sunt, non sunt unum apud Deum, sed etiam Iacob et Esau, qui ex uno sunt de Rebecca nati concubitu, antequam nascerentur, apud Deum fidei sunt merito separati, ut propositio iam maneret. Ita ergo et nunc quos presciuit de gentibus credituros, elegit, et ex Isrel reiecit incredulos. Non tantum ergo Sara in typum dicitur  generasse Isaac, sed et Rebeccam uxorem Isaac. Sed alia causa est in Isaac, alia in Iacob et Esau, quia Isaac in figura Saluatoris natus est, Iacob et Esau duorum populorum habent typum, id est credentium et non credentium. Ut ex uno sint diuersi, sint tamen unum. In singulis enim et gens significatur, ut unius generis dicantur, qui in causa fidei unum sunt, uel perfidie, unus enim significatur in multis, non per traducem carnis, sed per communem causam, que ex Esau et Iacob laudatur. Omnes ex eo nati, filii eius merito dicendi sunt, aut quia Esau displicuit, omnes ex eius origine reprobi sunt, cum uideamus et de Iacob traduce natos factos perfidos, et Esau fideles, et Deo charos. Nam quia de Iacob multi sunt perfidi, dubium non est. Omnes  enim Iudei non credentes ex eo habent originem: et quia de Esau sunt boni et fideles, probat Iob, qui est filius Esau, quintus ab Abraham, hoc est, nepos Esau. Ex uno concubitu habens Isaac patris nostri. Que intelligitur prima geminos edidisse, in eo quod quasi nouum aliquid accesserit, preterita Deum interrogaret. Ut secundum electionem propositum Dei maneret: non ex operibus, sed ex uocante dictum est ei: quia maior seruiet minori. Prescientia Dei flagitatur in his causis, quia non aliud potest euenire quam nouit Deus futurum. Unum elegit prescientia et alterum spreuit; et in illo quem elegit, propositum Dei manet, quia aliud non potest euenire quam scit, et proposuit, ut salute dignus sit. Et in illo  quem spreuit, simili modo manet propositum, quod proposuit de illo, quia salute indignus erat. Sciendo enim quid unusquisque illorum esset facturus, dixit: Ille erit dignus qui erit minor; et qui erit maior, erit indignus salute; hoc quasi prescius, non personarum acceptor, dicit: Nam neminem damnat antequam peccet, et nullum coronat antequam uincat. Prescientia enim diffinitum habet, qualis uniuscuiusque futura uoluntas sit in qua mansurus est, per quam damnatur aut coronatur. Denique quos scit in bono mansuros, frequenter ante sunt mali: et quos malos scit permansuros, aliquoties sunt prius boni. Unde cessat querela, quia Deus personarum acceptor non est.

Maior seruiet minori. Maiorem populum Iudeorum  minori Christiano seruiturum dicit. Aut maior, id est, Idumeus populus, seruiet minori, id est Isrelitico populo.

Iacob dilexi, Esau autem odio habui. Quid mirum est si iustitia diligat innocentiam, et si respuat iniquitatem apud quem etiam futura sunt facta? Sed requirendum quare hoc dicatur, cum alibi scriptum sit: Non est acceptio personarum apud Deum . Si quis habet duos debitores, et alteri uult dimittere debitum, ab altero exigere, cui uult donat, sed neminem fraudat. Ambo gemini natura filii ire nascebantur: nullis quidem operibus propriis, sed originaliter ex Adam uinculo damnationis obstricti. Sed quod dixit: Miserebor cui misertus ero, Iacob dilexit per misericordiam gratuitam, Esau autem  odio habuit per iudicium debitum. Sentiens autem quemadmodum hoc quod dictum est permoueret eos qui penetrare intelligendo non possunt hanc altitudinem gratie,

Quid ergo dicemus? nunquid iniquitas est apud Deum? Absit? Iniquitas enim uidetur, ut sine ullis bonorum malorumue operum meritis, unum Deus diligat, alterum oderit. Qua in re, si futura opera uel bona eius, uel mala illius, que Deus utique presciebat, uellet intelligi, nequaquam diceret: non ex operibus, sed diceret ex futuris operibus: eoque modo istam solueret questionem: Moysi enim dicit: Miserebor cui misertus ero . Hoc in Exodo dictum est, quando ad rationem uituli Deus in populum uindicare proposuit. Hec elocutio ita  intelligenda est: Cuius iustitiam esse cognouero, cuius promptam fidem uidero, quem preceptis meis obedire perspexero, quem meam uoluntatem facere probauero.

Et misericordiam, inquit, prestabo cui miserebor. Id est, cum collatam a Deo misericordiam subdita et sollicita mente seruauerit, ampliorem consequetur. Igitur non uolentis, neque currentis, sed miserentis est Dei. Ex persona contradicentis sibi dicit Apostolus: Nunquid iniquitas est apud Deum? et initiis respondet: Absit, ut ad omnia cetera, que ex persona contradicentis obiicienda sunt, ab Apostolo semper responderi uideatur: Absit. Iste ergo qui contradicit utitur Moysi uerbis, quibus dicit ad  eum Deus: Miserebor cuius misertus ero. Quod si ita est, inquit, non ergo uolentis, neque currentis est salus, sed eius cui miseretur Deus. Nam et Pharaoni inquit Deus: Quia ad hoc ipsum te suscitaui, ut ostendam in te uirtutem meam, et ut annuntietur nomen meum in uniuersa terra. Ut ex hoc uideatur ostendi quia si ad hoc electus est Pharao ut per eum uirtus Dei omnibus declaretur, non fuit in sua potestate quod periit. Et addit post hec omnia:

Ergo cuius uult miseretur, et quem uult obdurat. Hoc est, inquit, quod asseuerasti qui contradicis: quod sine causa conqueritur, et arguit homines Deus. Si enim ipse quem uult eligit, et quem uult abiicit, uoluntati eius quis resistet? Per que omnia  illud sine dubio contradictio ista molitur, quod in hoc non sit libertas arbitrii, nec habeat unusquisque sui potestatem ut saluetur, aut pereat. uelle et currere meum est, sed ipsum meum sine Dei auxilio non est meum. Non uolentis, neque currentis, etc. Cum procul dubio si homo eius etatis est ut ratione iam utatur, non possit credere, sperare, diligere, nisi uelit, neque ad palmam superne uocationis Dei peruenire, nisi uoluntate cucurrerit: quomodo non uolentis, neque currentis est, nisi quod ipsa uoluntas, sicut scriptum est, a Domino preparatur? Et in alio loco Apostolus dicit: Deus enim, qui operatur in nobis et uelle et operari. Alioqui si propterea dictum est, non uolentis, quia ex utraque sit, id est, ex uoluntate hominis et Dei misericordia. Ut sic  dictum accipiamus, non uolentis, neque currentis, tanquam diceretur, Non sufficit hominis uoluntas sola, si non sit etiam misericordia Dei: non ergo sufficit sola misericordia Dei, nisi sit etiam uoluntas hominis. Ac per hoc si recte dictum est: Non uolentis hominis, sed miserentis Dei est, quia id uoluntas hominis sola non implet, cur non e contrario recte dicitur: Non miserentis Dei, sed uoluntatis est hominis? quia id misericordia Dei non implet. Porro si nullus dicere Christianus audebit: Non miserentis Dei est, sed uoluntatis hominis, ne Apostolo apertissime contradicat, restat ut propterea recte dictum intelligatur: non uolentis, neque currentis, sea Dei miserentis, ut totum detur Deo, qui hominis uoluntatem bonam preparat ad adiuuandum, et adiuuat  preparatam. Precedit enim bona uoluntas hominis multa Dei dona, sed non omnia: que autem non precedit ipsa, in eis est et ipsa: nam utrumque legitur in sanctis eloquiis: Et misericordia eius preueniet me, et misericordia eius subsequetur me; nolentem preuenit ut uelit, uolentem subsequitur ne frustra uelit. Cur enim admonemur orare pro inimicis nostris, utique uolentibus pie uiuere, nisi ut Deus operetur in eis et uelle? Item cur admonemur petere ut accipiamus, nisi ut ab illo fiat quod uolumus, a quo factum est ut uelimus? Oremus ergo pro inimicis nostris, ut misericordia eius preueniat eos, sicut preuenit nos. Oremus pro nobis, ut misericordia eius subsequatur nos. Item non uolentis,  neque currentis; nam libero arbitrio male utens nomo, et se perdidit, et ipsum. Sicut enim qui se occidit, utique uiuendo se occidit, sed se occidendo non uiuit, neque seipsum poterit resuscitare cum occiderit: ita cum libero arbitrio peccaretur, uictore peccato amissum est liberum arbitrium: a quo, enim quis deuictus est, huic et seruus addictus est, sed ad benefaciendum ista libertas unde erit homini addicto et uendito, nisi redimat, cuius illa uox est: Si uos Filius liberauerit, uere liberi eritis: Ego plantaui, Apollo rigauit, Deus autem incrementum dedit. Qui uult et qui currit, hoc uidetur esse quod est ille qui plantat: et eum qui rigat nil esse dicit Apostolus, non quo nichil habeant, sed quoad comparationem Dei qui incrementum operi uel effectum dat,  illi nichil esse ducantur. Quia in hoc ipsum te excitaui ut ostendam in te uirtutem meam. Hoc autem fecit Deus more sapientissimi patrisfamilias, qui unicuique seruorum suorum opera uirtutibus et artibus eorum conuenientia proponit. Si quis uero inobediens et rebellis corrigi uerberibus noluerit, pena digna ei promittitur et mors, ut ceteri serui illas penas uideant, et terrore correpti similia committere non audeant. Sic nimirum Pharao rebellis, decemque plagis percussus, corrigi non ualuit, donec iram iudicis emeruit, per quam suum populum emendare Deus uoluit. Ponamus ergo patremfamilias istum, id est Deum, uel regem, uidisse tempus quo emendari deberent hi qui in eius mores ac disciplinam multa commiserant, et eis dedisse aliquem  durissimum, et his ipsis qui corripiendi sunt multo duriorem, qui pro sceleribus suis iam non sit dignus emendatione, sed morte. uolens uero interitum eius ad emendationem proficere ceterorum, mittit eum ad illos quos morte eius corrigi cupit, et dicit ei: Quia ad hoc ipsum excitaui te, ut ostenderem in te uirtutem meam. uide enim quod non dixit, Ad ipsum te feci, ne ad conditorem referri culpa uideretur, sed ait: Ad hoc ipsum te suscitaui, ut per animi tui malitiam, quam infrenis et sine Dei timore uiuendo quesisti, et in alios irrogetur utilis ac fructuosa correctio, et in te ipsum, ad posteritatis exemplum, famosissimus conferatur interitus. Cum Dei misericordiam commendasset, in eo quod ait: Non uolentis, neque currentis, sed miserentis est Dei,  deinde, ut etiam commendaret iudicium, quoniam in quo non fit misericordia, non iniquitas fit, sed iudicium debitum: non est quippe iniquitas apud Deum, continuo subiunxit atque ait: Dicit enim Scriptura Pharaoni: Quia in hoc te excitaui. Quibus dictis utraque concludens, id est, ad misericordiam et iudicium. Ergo, inquit, cuius uult miseretur, et quem uult obdurat. Miseretur scilicet magna bonitate, et obdurat nulla iniquitate, ut neque liberatus de suis meritis glorietur, neque damnatus nisi de suis meritis conqueratur: sola enim gratia redemptos discernit a perditis, quos in unam perditionis concreauerat massam, ab origine ducta causa communi. Ergo per misericordiam, cui uult miseretur,  et per iudicium, quem uult obdurat, nec tamen inique aliquid facit. uis scire quia diuina moderatio in Pharaone causam indurate mentis operatur: id est, ipse Pharao in decem plagis positus cum percuteretur, mitigabatur; cum relaxaretur, ingrauabatur, ac impium diuina seueritas inclinabat, bonitas obdurabat: castigante Deo populum, dimittebat, parte reuocabat. Perspicue quomodo rebellem spiritum celestis lenitas obdurat, accedentibus mitescit flagellis, recedentibus insolescit. Dei patientia induratus est Pharao, cessante enim plaga Dei durior fiebat; et quamuis sciret eum non conuerti, tamen etiam in ipso suam clementiam uoluit demonstrare. Et ut annuntietur nomen meum in uniuersa terra. Ut in hoc cetere gentes addiscerent non esse alium Deum  preter hunc qui Iudeorum erat: ad hoc ergo seruatus est Pharao, ut multa signa et plage ostenderentur in illo, quasi iam mortuo: suscitatus autem dicit ei quia cum apud Deum mortuus esset, modicum tempus accepit ut uiuere uideretur. Quid igitur queritur adhuc? Tanquam propterea non uideatur esse malus culpandus, quia Deus cui uult miseretur, et quem uult obdurat. O homo, tu quis es qui respondeas Deo? Hoc loco quidam stulti putant Apostolum in responsione defecisse, et inopia reddende rationis repressisse audaciam contradictoris. Sed magnum habet pondus quod dictum est: O homo, tu quis es, etc. Et ut in talibus questionibus ad sue capacitatis considerationem reuocaret hominem: uerbo quidem sed reipsa magna conredditio rationis; si enim hec  non capit, quis est qui respondeat Deo? si capit, magis non inuenit quod respondeat. uide enim uniuersum genus humanum tam iusto iudicio diuinoque in apostatica radice damnatum, ut etiam si nullus inde liberaretur, nemo recte posset Dei uituperare iustitiam. Et qui liberantur, sic oportuisse liberari, ut ex pluribus non liberatis atque damnatione iustissima derelictis, ostenderetur quid meruisset uniuersa conspersio, quod etiam iustos debitum iudicium Dei damnaret, nisi in eius debitum misericordia subueniret, ut uolentium de suis meritis gloriari omne os obstruatur: et qui gloriatur, in Domino glorietur. Nec Apostolus hoc loco sanctos prohibuit a querendo, sed eos qui nondum sunt in caritate radicati et fundati, ut possint comprehendere cum omnibus  sanctis latitudinem, longitudinem, altitudinem et profundum, que in eodem loco exsequitur. Non ergo prohibuit a querendo qui dicit: Spiritualis autem omnia iudicat, ipse autem a nemine iudicatur. Quos ergo prohibuit, nisi luteos atque terrenos qui, nondum intrinsecus generati atque nutriti, imaginem illius hominis portant qui primus factus est de terra terrenus? Talibus dicit Apostolus: O homo, tu quis es qui respondeas Deo? nunquid dicit figmentum ei qui se fingit, Quare sic me fecisti? Quandiu ergo figmentum es, nondum perfectus filius, quia nondum hausisti plenissimam gratiam, qua nobis data est potestas filios Dei fieri, qua possis audire: Iam non dicam uos seruos , Tu quis es qui respondeas,  et uelis nosse Dei Filium? Legimus et in Euangelio eos qui proterue et infideliter inquirebant a Domino in qua potestate hec faceret, et quis ei dedisset potestatem hanc , responsione quidem indignos habitos. Similiter quoque et in presenti loco, motum uidemus Apostolum, et aduersum insolentes questiones per ea que respondit proponentis contumaciam confudisse: O homo, tu quis es qui respondeas Deo? Certe hoc est homo apud Deum quod apud figulum lutum; et sicut seruus nequam, si forte uidebit domino fieri debere aliquod opus, quod et rationis et utilitatis plenum sit, ille autem operari nolens ea que is iubet, discutere incipiat, et requirere a domino ut quid hoc opus fieri iubes? cui prodest? ubi necessarium est? contumaci seruo que erit tam  digna responsio, nisi ut dicatur ei: Tu quis es qui respondeas Deo? ita placet, ita Domino uidetur. Si fidelis seruus et prudens interroget, uolens intelligere et mirari sapientiam Domini, quod dicatur ei: Tu quis es? denique cum Daniel propheta uoluntatem desiderasset agnoscere: unde et uir desideriorum appellatus est, non est ei dictum, Tu quis es? sed missus est angelus, qui eum de omnibus Dei dispensationibus et iudiciis edoceret . Et nos si aliquid de secretis Dei et reconditis desideramus agnoscere, desideriorum et non contentionum uiri sumus, occultius in diuinis litteris inserta Dei iudicia fideliter et humiliter requiramus, propterea namque et Dominus dicebat: Scrutamini Scripturas . Legentem hec meminisse conuenit attentius similitudinis  illius, quia in superioribus libris apostolici sermonis dispensatione posuimus: ut tanquam regie cuiusdam domus, que multiplicibus sit ingressibus egressibusque distincta, et ex uno in aliud conclaue ita transeatur ut uix ingredientis indicia aut egredientis appareant: ita etiam Paulum diuinorum secreta paululum quidem subaperientem uideri, non tamen plane aperteque pandentem. Denique cum pro his que superius dixerat de Isaac, et de Iacob, quid per electionem exposito Dei antequam aliquid operis boni maliue gessissent Deus dixerit, uel de illo: Ad hoc tempus ueniam, et erit Sare filius. uel de hoc: Iacob dilexi, Esau autem odio habui. Cum in presenti autem capitulo introduxisset aliquam personam, uelut contradicentem sibi, et questiones mouentem,  et diceret: Nunquid iniquitas est apud Deum? et si non uolentis, neque currentis, sed miserentis Dei est: et si Pharaonem propterea elegit, ut in ipso potentiam sue uirtutis ostenderet, et si ipse cuius uult miseretur, et quem uult indurat: utquid de omnibus, inquit, queritur, et cur qui peccat culpatur? cum talis de uno quoque ipsius uoluntas habeatur. Hec ergo et his similia commouenti, atque in huiusce mysterii cubiculum proteruius et importunius ingerenti, cum increpatione dignissime exclamationis occurrit: O homo, tu quis es, qui contra respondes Deo? quasi diceret, Tu quis es, qui te in aulam regis immergis, et interioris cubiculi ausus es secreta penetrare? Nunquid dicit figmentum ei qui se  finxit, Quid me fecisti sic?  Hoc de Isaia propheta est, quod hic proprium quasi ponit, per quod ostendit, contra auctorem opus eius non posse: in potestate enim auctoris est qualem uelit condere creaturam. Quid sibi uult homo de hac massa perditionis, ut Deo respondeat, et dicat: Quare sic me fecisti? Si uis ita cognoscere, noli esse lutum, sed efficere filius Dei per illius misericordiam, qui dedit potestatem filios Dei fieri, credentibus in nomine eius: non autem, ut tu cupis, antequam credant diuina nosse cupientibus.

Aliud quidem uas in honorem, aliud in contumeliam. De Pharaone facile respondetur, prioribus meritis, quibus afflixit in regno suo peregrinos, dignum effectum cui obduretur cor, ut nec manifestissimis  signis iubentis Dei cederet. Ex eadem enim massa. Id est, peccatorum et misericordie uasa protulit, quibus subueniret cum deprecarentur filii Isrel. Et uasa ire. Quorum supplicio illos erudiret, id est, Pharaonem et populum eius, qui quamuis essent utrique peccatores, et propterea ad unam massam pertinerent, aliter tamen tractandi erant, qui uni Deo ingemuerant, ut eis subueniret: aliter illi, quorum iniustis oneribus ingemuerant. Quod si uolens Deus ostendere iram, et notam facere potentiam suam. Quia illum diu sustinuit blasphemantem, et duris operibus suum populum affligentem; preterquam quod innoxiam etatem paruulorum crudeliter iusserat enecari. uasa autem misericordie Isrelitas dicit, qui digni erant misericordia, quia et minora admiserant,  et grauiter fuerant afflicti. Sepe de incompositis elocutionibus Apostoli, defectibusque earum commonuimus, quod in presenti loco nichilominus inuenitur: non enim redditur ad aliquid hoc quod ait in principio capituli, quod si uolens Deus, uerbi causa, ut in aliis ipse dixit: Quod si primitie, sancta est et massa. Nihil mortale reddit, sed quasi uagam coniunctionem istam reliquit, que etiamsi non assumatur, lucidior absque ea dabitur intellectus. uerbi causa, ut ita legamus: uolens Deus ostendere iram et notam facere potentiam suam, sustinuit in multa patientia uasa ire, in perditionem apta, ut notas faceret diuitias glorie sue in uasis misericordie. In quo uidetur intelligi quia, dum sustinet Deus et patienter fert incredulos et infideles, notam facit hominibus et  patientiam et potentiam suam. Patientiam, dum diu sustinet si forte resipiscant et conuertantur; potentiam, dum aliquando punit. Et rursus in uasis misericordie, hoc est, qui semetipsos emundauerunt, notas facit diuitias glorie: que uasa non irrationabili aliqua, aut fortuita gratia, sed quoniam a peccati sordibus se expurgauerant preparauit in gloriam. Notam ergo facit Deus potentiam suam, dum impios castigat et corripit, ut secundum Scripture sententiam, dum flagellatur pestilens, innocens astutior fiat . Quidam uero a superioribus repetunt: O homo, tu qui es, qui respondeas Deo? Quod si uolens Deus ostendere iram, etc. Patientia et longanimitas est Dei, que sicut malos preparat ad interitum,  ita et bonos preparat ad coronam: diuitie autem glorie sunt, dignitas multiplex preparata credentibus. Eo ipso quod ait: In multa patientia, satis significauit priora eorum peccata, in quibus eos pertulit, ut opportune tunc uindicaret, quando illorum uindicta subuenienda erat: his qui liberantur innotescunt diuitie Dei, cum erga eos qui inter homines spernuntur, et humiles sunt, misericordia eius ostenditur quod non in diuitiis suis, nec in potentia sua, sed in Domino sperant: sicut et tunc Hebreorum gens dispersa inter homines et abiecta, a Deo misericordiam consecuta est. Ita ergo etiam populus gentium qui spernebatur et desperabatur ab his qui in circumcisione gloriantur, misericordiam consecutus est. uocabo non plebem meam, plebem meam.  Apertum est de gentibus dictum, quia prius non erat plebs Dei, postea autem ad opprobrium Iudeorum misericordiam accipientes uocate sunt, ut in loco ubi non uocabatur plebs Dei uocarentur ibi filii Dei uiui: prius enim nusquam uocabantur filii, nisi in Iudea, hoc est, in Hierusalem, ubi domus Dei erat; ut: Notus in Iudea Deus . Isaias autem proclamat pro Isrel, hoc est, clamat pro his qui credunt in Christum, hi enim uere Isrelite, sicut dicit Dominus ad Nathanel? Ecce uere Isrelita, in quo dolus non est . Reliquie salue fiant. Paucitatem eorum credituram esse demonstrat. Prouidens de futuris propheta uidebat quod plurimi ex Isrel futuri erant uasa ire non credentes uite sue, sed Dominum maiestatis crucifigentes, illi qui non saluantur,  tanquam arena maris sunt: reliquie uero salue fiant, tanquam stelle celi sunt: utrumque enim promissionis, que ad Abraham facta est, continet sermo: erit, inquit, semen tuum sicut arena maris.

uerbum enim consummans et breuians in equitate. Historie habet hoc sensus: Sicut ego uerbum abbreuio et cito diffinio, ita Deus hoc omni uelocitate perficiet. In prophetia autem breuiatum uerbum Nouum Testamentum accipitur, quia in eo omnia breuiter comprehensa sunt et clausa. Saluari hos promittit, quos reliquos dicit per uerbum quod breuiauit Dominus super terram, hoc est, per fidem, cum sublatis omnibus neomeniis, et sabbato, et circumcisione, et lege escarum, et oblationibus pecorum, sola fides proposita est ad salutem que abbreuiata  est ex lege: quia que in fide sunt habentur, dicente Saluatore: De me enim scripsit Moyses. Siue uerbum breuiatum est totius doctrine, ut quod prius lex et prophete continebant in latitudine preceptorum, ueniens Dominus pronuntiaret, et diceret: Diliges Dominum Deum ex toto corde tuo, et proximum tuum sicut te ipsum: in his duobus mandatis pendet omnis lex et prophete , in quo euidenter prophetas et legem duobus his sermonibus breuiauit. Potest et breuiatum uerbum dici symboli, quod credentibus traditur, in quo totius mysterii summa paucis connexa sermonibus continetur.

Nisi Dominus sabaoth reliquisset nobis semen, sicut Sodoma facti essemus, etc. . Quia non est passus  paucos iustos perire cum multitudine impiorum. Quod semen Isaias Domino dicit derelictum: illud sine dubio quod idem Apostolus exponit in aliis, cum dicit ad Abraham dictum: Tibi dabo terram hanc, et semini tuo: Non autem dicit et seminibus tanquam in multis, sed semini tuo, tanquam in uno, qui est Christus. Non autem otiose Isaias semen nominauit quod reliquum est: semen namque dicitur quod seminatur in terra, et inde resurgentem fructum plurimum totius Ecclesie multitudines prolaturum, sicut ipse Dominus dicit: Nisi granum frumenti in terram ceciderit, et mortuum fuerit, fructum non affert; aut fructus huius seminis est indulgentia peccatorum. Quid ergo dicemus? quod gentes, que non sectabantur iustitiam, apprehenderunt iustitiam. Quomodo  hic dicit quod gentes non sectabantur iustitiam, et comprehenderunt iustitiam? uide ergo si hoc modo possimus respondere: aliud est sectari, aliud est insitam habere. Sectari dicitur, qui doctrina et lectione multa assequi aliquid cupit: unde et a sectando secte appellate sunt huiusmodi doctrine que hominum traditione discuntur. Gentes ergo que legem tabulis uel litteris scriptam non habuerunt, non dicuntur secute esse iustitiam, habuerunt tamen insitam, quam lex eos naturalis edocuit: idcirco ergo proximi fuerunt iustitie ei que ex fide est, id est, Christo.

Isrel uero sectans legem iustitie, in legem non peruenit. Et hic locus, sicut supra diximus, obseruandus; in uno eodemque uersiculo diuerse nominat  legem. Certum est enim quia sectabatur legem iustitie secundum litteram, sed in legem non peruenit: quam legem? sine dubio spiritus. Neque enim hoc diceret Apostolus, quia legem quam sectabatur, et quam tenebat, et quam habebat, in hanc non peruenit. Prima iustitia est cognoscere Creatorem, de inde custodire que precepit.

Quare? Quia non ex fide: sed quasi ex operibus. Reddit causam quare non inuenerit iustitiam, quia falso in operibus gloriati credere noluerunt.

Offenderunt enim in lapidem offensionis. Id est, in Christum, quia non crediderunt in eum. Ideo lapis offensionis est: cui uidere licet lapidem non offendit; qui autem cecus impingit se, quod contigit Iudeis, quos sua malitia excecauit, ut Christum non agnoscentes  crucifigerent. Sed idcirco lapis offensionis et petra scandali predictus est Christus, quia multi in natiuitate eius et passione scandalum patiuntur. Ecce pono in Sion lapidem offensionis et petram scandali. Sciendum est quod in Isaia propheta hoc testimonium scriptum sit. Compertum est in petra uel in lapide Christum esse significatum. Daniel enim propheta lapidem hunc dicit, qui abscissus a monte sine manibus, percussit et comminuit omnia regna, et repleuit omnem terram , quod euidenter de Christo dictum est. Et in lege petra, de qua fluxerant aque, Christus est appellatus: Petra autem, inquit, erat Christus. Offensio ergo posita in Sion Christus est: Sion uero altitudo est, siue ciuitas ipsa  Hierusalem, que propter notitiam Dei non immerito excelsa dicta est, in qua Saluator a Deo Patre positus predicator, offensio factus est Iudeis, dum se Filium Dei predicat, natum de Spiritu sancto ex muliere. Per corpus autem contra scandalum passi sunt, et dicebant: Nonne mater eius et fratres eius apud nos sunt ? quomodo ergo hic dicit, quia de celo descendit? Hec itaque petra scandalum est Iudeis et petra offensionis, que petra sine dubio corpus intelligitur Saluatoris, hec excisa sine manibus, propterea quod sine uiro de Spiritu sancto nata est. Omnis qui credit in eum non confundetur. Non Iudeus solus, sed omnis qui crediderit, de pristinis delictis non confundetur.



CAPUT X.


Fratres, uoluntas quidem cordis mei, etc. In his que nuper exposita sunt, multis testimoniis aduersum Isrel usus est prophetarum, ita ut proferret de Isaia: Nisi Dominus Sabaoth reliquisset semen, etc., propterea solari nunc rursus populum uolens, et per hoc inuitare ad fidem, dicit: Fratres, uoluntas quidem cordis, etc., et causam cur uoluntas sua et obsecratio pro illis apud Deum habeatur, ostendit. Testimonium enim, inquit, perhibeo illis, quod emulationem, etc. Quamuis, inquit, tot et tantis sint inuoluti peccatorum suorum malis, tamen, quia ineffabilis zelus et emulatio Dei est apud illos, hec me commouit causa obsecrare Dominum pro ipsis, ut uel in fine aliquando perueniant ad salutem: habent enim zelum Dei, sed non secundum scientiam.  Et probat quomodo non secundum scientiam zelum: Dei habeant: Quia ignorantes, inquit, Deiiustitiam, sue iustitie obtemperant. Non multum ergo prodest habere zelum Dei, et non habere scientiam zeli. Denique Iudei putantes se zelo Dei agere, sacrilegi exstiterunt in Filium Dei, quia non secundum scientiam zelati sunt: sicut Phinees, filius Eleazar, qui secundum scientiam zelatus interemit Madianitam pariter et Isrelitam fornicantem cum ea. Poterat autem dicere et de aliis Apostolus qui caritatem Dei habent, sed non secundum scientiam: si enim habeat quis affectum erga Deum, ignoret autem quia caritas patiens est, benigna est, non inuidens, non perperam agens, non inflata, non est ambitiosa, non querens que sua sunt, hec et his similia si in caritate non  habeat, solo affectu diligat Deum competenter, et ad ipsum dicetur quia caritatem Dei habet, sed non secundum scientiam. Similiter autem dici potest et de alio qui fidem Dei habet, sed non secundum scientiam, si ignoret quia fides Dei sine operibus mortua est. Potest et de alio dici qui castitatem habet, sed non secundum scientiam, quippe si ab hominibus laudari uult. Et alius abstinens potest dici, sed non secundum scientiam, si propterea ut hominibus appareat. Et sic per singula queque que gerimus. Denique et apostoli dicebant ad Saluatorem: Auge nobis fidem : hoc est, habentes eam fidem que non est secundum scientiam, habeamus eam fidem que est secundum scientiam. Interim Iudeis  testimonium perhibet Paulus quod emulationem Dei, licet non secundum scientiam, tamen quia utcunque habeant causam docet Apostolus, qua obsecratione pro illis offerret Deo: melius est enim habere zelum Dei, licet non secundum scientiam, quam penitus non habere. Sed non secundum scientiam. ueteris scilicet legis, que prophetauit quod crederet totus mundus Christo adueniente: sed non cognouerunt quia Christus aduenit. Ignorantes iustitiam Dei. Ignorantes enim hunc esse Christum quem promiserat Deus, alterum exspectandum dicebant, huic iustitias suas quas ex lege habebant anteponentes, qui est Dei iustitia in fide: iustitia enim ipse est, quia quod promiserat Deus, in ipso impleuit. Finis enim legis Christus. Hoc est, perfectionem  legis habet qui credit in Christo; cum enim nullus iustificaretur ex lege, quia nemo implebat legem, nisi qui speraret in promissionem Christi, fides posita est, que crederet pro perfectione legis, ut in omnibus pretermissis fides satisfaceret pro tota lege. Moyses enim scripsit. Ipse Moyses distinxit inter utramque iustitiam, fidei scilicet atque factorum, quia altera operibus, altera sola credulitate iustificet accedentem. Quoniam qui fecerit ea uiuet in eis. Id est, uindictam legis effugiet et bona terre accipiet. Quidam ex hoc loco putant Iudeos presentem tantum uitam ex legis operibus meruisse, quod uerum non esse Domini uerba declarant, qui de uita interrogatus eterna, mandata legis opponit, dicens: Si uis in uitam uenire, serua  mandata . Unde intelligimus quod qui suo tempore legem seruauit, eternam uitam habuit. Que autem ex fide est iustitia, sic dicit. Id est Moyses. Ne dixeris in corde, etc. Hoc est, nec de passione, neque de ascensione eius, quia a semetipso factum est, in corde tuo debeas dubitare. Quod ergo ait, Ne dixeris in corde tuo, exceptis his que media interserit, hoc est Christum deducere, uel a mortuis reducere, de Deuteronomio uidetur assumptum, ubi hoc modo scriptum est: Mandatum hoc quod ego mando tibi hodie, non est superexaltatum a te, nec longe a te: non est in celo, ut dicas: Quis ascendet a nobis in celum, et accipiet illud nobis, ut audientes faciamus illud? neque trans mare, ut dicas: Quis transibit nobis mare, et accipiet  illud, ut audientes faciamus illud? uerum iuxta te est ualde in ore tuo, et in manibus tuis, ut facias illud . Iustitiam hanc dicit esse fidei, si non dubitet de spe Dei que in Christo est, quia ideo passus est, ut exspoliatis inferis, uirtute Patris deuicta morte resurgens, cum animabus ereptis in celum ascenderet. Sed quid dicit Scriptura? Hoc est, ut ascendamus deducere Christum, confitendo eum nostro ore, quod est quasi celum nostrum, et intremus in abyssum nostri cordis, de quo oportet nos reuocare Christum, ut quod corde credimus, ore confiteamur. Hoc scriptum est in Deuteronomio, quia non est longe ab animo nostro uel ore, quod nobis dicitur ut credamus: quamuis enim oculis  non uideatur, a natura tamen animorum et loquendi ratione non discordat quod credimus. In ipsa enim natura inserta sunt uelut semina, que auditu et uoluntate ex cultura fructificant testimonium creatoris, hoc est, uerbum fidei. Nullum opus dicit, sed solam fidem dandam in causam Christi.

Quia si confitearis in ore tuo Dominum Iesum. Que superius locutus est, hic illa manifestauit: hanc esse regulam fidei, credere Dominum esse Iesum, et non erubescere quia Deus illum ex mortuis deduxit in celum, confiteri Quod Deus illum suscitauit a mortuis. Certum est quia suscitauit eum, ad iustificationem sui credit: alioqui quid proderit scire me et credere quod Iesum Deus suscitauit a mortuis, si in me ipso eum non habeam suscitatum?  Ego si in nouitate uite non ambulo, et uetustate peccandi consuetudinem non fugio, nondum mihi Christus resurrexit a mortuis. Ad hunc autem sensum ea conueniunt que sequuntur. Dicit enim Scriptura. In Isaia: Quia omnis qui credit in eum, non erubescit . Erubescit autem omnis qui peccat, sicut et Adam peccauit, et erubuit, et abscondit se. Qui ad hunc ruborem peccati incurrit, credere non uidetur.

Corde enim creditur ad iustitiam. Ergo si fides sufficit ad iustitiam et confessio ad salutem, inter Iudeum et Gentilem credentes nulla discretio est. Omnis qui credit non confundetur. Cum examen ceperit fieri omnium rerum in die iudicii, et omnia falsa commenta uel dogmata in confusionem deduci, tunc  in Christum credentes gaudebunt uidentes omnibus manifestari quia quod crediderunt uerum est: aspicient enim inter ceteros se gloriosos et prudentes, qui estimati fuerant contemptibiles et stulti. Illic enim est uera probatio, ubi et remuneratio et condemnatio. Non est enim distinctio Iudei et Greci. Generaliter autem confundi propter diffidentiam dicit aut sublimari causa credulitatis, quia sine Christo apud Deum nulla salus, imo pena est. Diues in omnes qui inuocant eum. Unus Dominus omnium et abundantiam misericordie et salutem habet unde largiatur. Non dixit, Dominum diuitem credentibus, sed inuocantibus illum: credentibus enim sola datur remissio peccatorum. Sequitur autem ut precibus  deditus liberetur a malo, et possit consequi quod promisit Deus toto corde uigilantibus. He sunt diuitie Domini, si iustitia nobis, et ueritas, et sapientia, et sanctificatio, quod totum est Christus Dominus, dominetur. He enim sunt eius diuitie, utpote in quo sunt omnes thesauri sapientie et scientie absconditi. uidetur mihi grande aliquod in Scripturis diuinis sub inuocationis nomine designari: non enim de qualibuscunque uiris, sed ingentibus et precipuis scribitur, quia Enos primus cepit inuocare nomen Domini .

Omnis enim quicunque inuocauerit nomen Domini saluus erit . Apud Ielem prophetam hoc scriptum est: Quomodo ergo inuocabunt eum, in quem non crediderunt? Christum enim Iudei non  crediderunt, et ideo nec inuocant eum in quem non crediderunt. In hoc autem arctissima eos conclusione constringit: Salus, inquit, non est nisi inuocanti; nemo uero inuocat qui non credit: ergo quia non creditis, non inuocatis; et quia non inuocatis, non saluamini.

Sed quomodo, inquit, credent ei quem non audierunt? Possumus sic intelligere, ipsum in carne positum, uel Apostolos eius predicantes de eo audire noluerunt. Potest autem et hoc intelligi, quia etiam nunc Christus semper tanquam uerbum et ratio unicuique loquitur in corde, et de pietate docet, de iustitia, de castitate, de pudicitia, et de omnibus simul uirtutibus protestatur, sicut et ipse dicit: Oues mee uocem meam audiunt . Sic  denique in corde Pauli loquebatur, ita ut ille diceret: An experimentum eius queritis qui loquitur in me Christus? Sequitur: Quomodo autem audient sine predicante? In hoc magis predicantium sermone Christum ostendit audiri, in quibus secundum ea que supra diximus, Christus loqui et docere monstratur.

Quomodo autem predicabunt nisi mittantur? Difficultas mihi quedam in hoc sermone uidetur exsurgere. Si enim ita intelligamus quod propterea non predicent quia non mittantur, nullo autem predicante non audiant, non credentes enim non inuocabunt, non inuocantes non saluabuntur, colligitur ex his, ut causa qua non sunt saluati, ad uitium redeat auctoris qui non miserit predicantes. Sed magis ad  illum nos, qui rectior est, in intelligentie tramitem deflectamus, et quod dixit, Quomodo autem predicabunt nisi mittantur? sic accipiamus, quasi dicat Apostolus: Nos precones et predicatores Christi non possumus predicare, nec annuntiandi nobis uirtus ulla subsisteret, nisi adesset nobis ipse qui misit. Quod si predicantibus audire non uultis, uestra iam culpa est; et si audientes non creditis, et non credentes non inuocatis, salui esse nequitis. Quia ergo missi sunt ad predicationem, idcirco de his qui ab ipso missi sunt scriptum est: Quam speciosi sunt pedes euangelizantium pacem, euangelizantium bona! Hoc propheta dicit Nahum. Pedes dicendo, aduentum significat apostolorum circumeuntium mundum et regnum Dei predicantium: aduentus  enim ipsorum illuminauit homines, uiam ostendens qua itur in pace ad Deum. Aut certe pedes in hoc loco pro sensibus posuit: de his pedibus et in Euangelio Saluator ait: Sicut ego Dominus et magister laui pedes uestros, et inuicem lauate pedes alterutrum: exemplum enim dedi uobis . uideamus quod sit istud exemplum, quo magistri discipulorum lauare debeant pedes, aut de qua aqua lauare. Si quis inueniat aquam uiuam, et si quis accipiat de baptismo, et aqua illa fiat in eo fons aque salientis in uitam eternam, iste de hac aqua doctrine spiritualis potest lauare pedes discipulorum, et omnes ex animo ipsorum immunditias sordesque diluere; et hoc faciens, datum a magistro impleuit exemplum.  Que autem bona sint que euangelizant , que sint tamen bona que bonis addidit, requiramus. Unum et uerum bonum est Deus, cuius imago bonitatis est Filius, et Spiritus eius qui dicitur bonus: illud ergo unum, quia in Deo Patre, et Filio, et Spiritu sancto est, bona nominauit; hoc est enim quod annuntiant euangeliste secundum preceptum Dei et Saluatoris nostri dicentis, Ite, docete omnes gentes, baptizantes eos in nomine Patris, et Filii, et Spiritus sancti . Exemplum uero hoc de Isaia uidetur assumptum; sed ibi propheta ad ipsum Dominum euangelizandi officium retulit. Ita enim ait: quia ego ipse qui loquebar ecce adsum. Quam pulchri in montibus ut pedes  euangelizantis auditum pacis, ut euangelizantis bona ! uerum mihi uidetur Paulus, quia propheta dixerat, ut pedes euangelizantis bona, et hoc quasi ex alterius comparatione commemorasse, uelut si diceret: Ita adero, ut homo qui euangelizat pacem et euangelizat bona.

Sed non omnes obediunt Euangelio. Ergo si nec illi omnes obedierunt ad quos isti missi sunt, quanto minus isti ad quos nemo est destinatus. Quis credidit auditui uestro? Firmauit exemplo prophetico Iudeos esse contradictores euangelice ueritatis: hunc autem numerum tangit qui fidem non recipit, quod ponit Apostolus, quia Isaias dixerit: Domine, quis credidit auditui nostro? Quis pro raro dictum est. Et obseruare debemus quod sermo hic in Scripturis  interdum pro raro, interdum pro nullo omnino ponitur. uerbi gratia, ut cum dicitur: Quis sapiens, et intelligit hec? Ubi uero dicitur: Quis ascendit in celum, hoc est, Christum deducere; uel quis descendit in abyssum, hoc est, Christum a mortuis reducere? Hic quis nullus intelligitur: nullus enim est qui ascendit in celum Christum inde deducere. Nunc ergo Domine, quis credidit auditui notro? quod dicit Isaias, rarum quemque significat. uidetur tamen Isaias hec ex persona apostolorum prophetare, quibus creditum fuerat predicationis officium; nam et ipsi cum raritatem credentium de populo Isrel uiderent, dicunt ad Dominum: Domine, quis credidit auditui nostro? Ergo fides ex  auditu est, auditus autem per uerbum Dei. Quia nisi dicatur aliquid, nec audiri potest, nec credi. In omnem terram exiuit sonus eorum. Hoc de Psalmo XuIII assumitur, ubi ait: Non sunt loquele, neque sermones. In quo pro linguarum et sermonum uarietate Gentes sine dubio intelliguntur, et dicitur quia apostolorum Christi in omnem quidem terram sonus exierit, in fines uero orbis terre, non sonus, sed uerba peruenerint: quod ita intelligi potest, quia terram imperitos quosque et indocibiles omnes dicat, ad quos non uerba, in quibus ratio fidei commonetur et explanatio sapientie, sed sonus fidei communi et simplici predicatione peruenerit. Finem uero orbis terre, eruditores quosque appellauerit; finis enim perfectionem indicat rerum. Ad hos ergo  tales non solum uocis, sed uerba et rationem peruenisse pronuntiat: quod utique audientes sermonem fidei etiam perscrutari possunt. Sed dico: Nunquid Isrel non cognouit? Gentes scilicet esse uocatas ad fidem. uidetur ea que superius dixit de Gentibus prolocutus: nunc uero, ut sibi moris est, etiam de Isrel subiungit, et uult quod inexcusabilis sit Isrel testibus idoneis comprobare. Ipse, inquit, Moyses dicit, ex persona Dei: Ego ad emulationem uos adducam in non gentem, de Christianis sine dubio dicens, qui a Deo ad emulationem prioris populi increduli concepti et assumpti sunt. Ad emulationem uos adducam. Quia per se Iudei in ira missi excruciantur, quando audiunt prophetas et legem ad nos pertinere qui Christum credimus. In gentem insipientem.  Hoc est, sine lege et non adorantem Deum uerum. Isaias autem audet et dicit. Dicit Apostolus de Isaia quia audet et dicit: hoc indicat, quia mortem contemnens et persecutiones que inferebantur, quamuis sciret sibi imminere periculum, audet tamen et predicat uerbum Dei. Et ex persona Christi dicit: Hic Isrel carnalis est, hoc est, Abrahe filius, sed non secundum fidem: nam Isrel uerus et spiritualis est, qui credendo uidet Deum. Inuentus sum ab his qui me non interrogabant. Quia non Deum sed demonia interrogabant, per augures et astrologos, atque aruspices idolorum. Ad Isrel autem quid dicit? Superiora quidem ad Gentes, sequentia uero exponit ad Isrel esse referenda. Tota die expandi manus meas. Hoc est, toto tempore mirabilia  uel plagas extendi: nec sic crediderunt. Certum est autem quod gentes erant que Christum nec querere nouerant, nec de eo interrogare didicerant; inuenerunt tamen quem non quesiuerunt, quia ipse eos quesiuit prior. Pastor enim bonus et ouem que perierat requisiuit, et sapientia est que drachmam perditam querens inuenit. Iudei autem interrogant Scripturas de eo, et inueniunt quia crux eius Iudeis est scandalum. Ideo dicit ad eos: Tota die expandi manus meas, hoc est cum penderet in cruce, illi non solum inuenerunt eum, sed insuper dixerunt ei: Si Filius Dei es, descende nunc de cruce, et credimus. In exemplaribus autem Hebreorum non habet contra dicentem, Apostolus autem secutus LXX interpretum  ueritatem in suis Scripturis, sicut illi interpretati sunt, ponit.



CAPUT XI.

Dico igitur: Nunquid repulit Deus hereditatem suam? Quia satis illos humiliauerat, modo quasi bonus doctor consolatur eos, ne illos nimium exacerbare uideretur. Absit. Non omnes, ait, repulit, nisi illos qui non crediderunt. Nam et ego Isrelita sum. Quia non idcirco expulsi sunt, quod genus sunt Isrel. Non ergo repulit Deus plebem suam, quam presciuit esse credituram. Et ut hoc probaret exemplo, subiungit, dicens: Nam et ego Isrelita sum. An nescitis in Elia quid dicit Scriptura ? Ne uideretur paruum quod exemplo sui non esse repulsam plebem Dei docebat Apostolus, ualidiora requirit  exempla, dicit: An nescitis, etc. In quibus docet, quod propheta aliquando Deo repletus, cum apud Deum querelam populi preuaricatoris exponeret, qui non solum prophetas occidisset et altaria subuertisset, uerum et Eliam, qui uidebatur solus superesse ex prophetis Domini, conaretur exstinguere, Domino dicebat Et ego relictus sum solus, et querunt animam meam. Sed quid dicit illi diuinum responsum? Reliqui mihi septem millia uirorum qui non curuauerunt genua ante Baal. Aperta sunt hec. Ostendit enim non solum Eliam remansisse, qui deuotus Deo non adorauerit idola, sed multos qui in fide Dei permanserunt. Huic rei et historie congruit quod multi per speluncas occultati sint, propter Achab regem Samarie et Iezabel uxorem eius,  qui per pseudoprophetas credentes Dei prophetas persequebantur, et populum ad idololatriam cogebant. Quid autem et ipse numerus septem millia uirorum indicet, uideamus. Septenarius numerus ad requiem pertinet: in septima enim requieuit Deus. Audi ergo quomodo Christus credentes sibi inuitat ad requiem, et dicit: uenite ad me, omnes qui laboratis, et ego reficiam uos. Ad istum ergo septenarium numerum pertinet omnis qui ueniens ad Christum deposuit onera peccati, et requiem salutis inuenit. Sic igitur et hoc tempore reliquie secundum electionem gratie Dei salue facte sunt. Reliquias dicens eos qui ex circumcisione crediderunt, tam apostolorum quibus se quoque annumerat, quam et ceteros qui cum ipsis secuti sunt fidem Christi. Quod dicit secundum  electionem gratie Dei saluas factas esse reliquias, non mihi uidetur esse superflue lectionis adiectio: potuit enim dicere, reliquie per gratiam, et sine electione, et cum electione. Nam omnes quidem qui per fidem saluantur, per gratiam sine dubio saluantur: qui autem per electionem gratie saluantur, perfectiores anime mihi uidentur ostendi. Si autem gratia, non ex operibus. Sciendum est opera que Paulus repudiat et frequenter uituperat, non esse opera iustitie que mandantur in lege, sed ea quibus hi, qui secundum carnem legem custodiunt, gloriantur: id est, uel circumcisionem, uel ritus sacrificiorum, uel obseruationem sabbatorum et neomeniarum. Hec et eiusmodi ergo sunt opera, ex quibus dicit neminem potuisse saluari, et de quibus  in presenti loco dicit, quia non ex operibus, etc. Alioqui gratia non est gratia. Hoc est, si ex operibus salue facte sunt, non erit gratia, sed merces operis: quia a gratuito munere gratia appellatur. Quid enim? quod querebat Isrel, hoc non est consecutus; electio autem consecuta est, ceteri uero excecati sunt. In his Apostolus Isrel in duas diuisit partes, quarum unam electionem uocat, que consecuta sit quod querebat; aliam ceteros appellat, qui non solum consecuti non sunt quod querebant, sed excecati sunt spiritu compunctionis. Ideo autem totus Isrel non est consecutus iustitiam, quia illam non ex fide querebant, sed ex solis operibus legis se iustificari putabant, cum maxima legis  mandata contemnerent, unde a Saluatore arguuntur: Culicem linquentes, camelum autem glutientes . Dedit illis spiritum compunctionis. Hoc est, spiritum erroris uel infidelitatis, seu inuidie. Oculos ut non uideant, et aures ut non audiant. Questio nobis quomodo de bono digne dictum uideatur, quod ipse dederit oculos residuo Isrel quibus non uideat et aures quibus non audiat: et uide ne forte hec magis retributio sit et merces incredulitatis, secundum ea que in superioribus exposuimus, ubi quia non probauerunt Deum habere in notitia, tradidit illos Deus in reprobum sensum: hinc etenim oculus et auris cordis, non corporis dicitur, quibus excecati sunt, et non audiunt, hi utique Christum uidentes in corpore, et audientes doctrinam eius,  nec credere operibus que uidebant, nec uerbo quod audierant obedire uoluerunt. Usque in hodiernum diem. Hoc est, usque conuertantur, sicut de uelamine cordis ad Corinthios dicitur . uel: Usque in hodiernum diem, hoc est, usque ad consummationem seculi. Fiat mensa eorum coram ipsis in laqueum. Quia in passione Christi letati sunt pascha comedentes: hoc enim de illis prophetatur qui Saluatorem aceto et felle potabant. Quod dicit, fiat mensa eorum in laqueum et captionem, non habetur scriptum in Psalmo, neque in nostris Septuaginta interpretum exemplaribus, neque in Hebreorum. Sed rursum in Psalmo habetur: Fiat mensa eorum coram ipsis in laqueum . Apostolus autem non posuit, coram ipsis. Ergo sciendum  quod auctoritas apostolica nunquam Hebreorum exemplaribus fidem facit, nec uerbis semper interpretum seruit, sed Scripturarum sensum uerbis quibus competit explicat. Omne quod appellatur uetus Testamentum mensa est Isrel, in qua mensa, si quis uolebat edere uerbum Dei, appositis sibi legis et prophetarum sermonibus pascebatur. Et hanc puto esse mensam, de qua dicit Salomon: Si redieris cenare ad mensam potentis, intelligibiliter intellige que apponuntur tibi, et mitte manum tuam, sciens quia talia te parare oportet? Omnis ergo Scriptura mensa est sapientie. Aliter, fiat mensa eorum coram ipsis in laqueum; hoc impletum est quando occisi sunt in uindictam crucis pascha manducantes, in laqueum scilicet obsidionis? Siue in  laqueum mensa diuine Scripture Iudeis efficitur, quando ea que de Christo prophetata sunt, non nisi ad litteram peruerse interpretantur, in captionem scilicet transmigrationis, que sub Tito et uespasiano facta est. Potest autem et illa captio mense huius uideri, quia Dominus eos cepit, cum ad eos dixit: Quid uobis uidetur de Christo? Sequitur: Et non potuerunt ei respondere uerbum . Et in retributionem. Hoc est, in mali operis uindictam: fit autem et in scandalum mensa hoc modo. Ex Scripturis didicerunt Iudei, quia Christus in eternum manet; Iesum uero uidentes in carne, et non solum in carne, sed in morte, et morte crucis, scandalizabantur in eum, nescientes quia etsi passus est  ex infirmitate carnis, sed uiuit ex uirtute Dei. Dorsum eorum curuatum est semper. Neque enim debent ultra celum despicere, qui in escatorem celi peccauerunt: sed dorsum significat fortitudinem Iudeorum ad seruitutem redactam extraneis gentibus. Dico enim, nunquid sic offenderunt ut caderent? Id est, non ita propter improbitatem suam cecati sunt, ut curari non possint: sicut et Zabulon legimus cecidisse, dicente Isaia propheta: Quomodo cecidisti de celo, Lucifer ? Casum apostaticum significauit: non ergo hos sic offendisse dicit ut caderent, sed offensionis sue causa ad tempus obtusos. Sed illorum delicto salus est gentibus, ut illos emulentur. Quomodo ex illorum delicto salus gentibus detur ostendit, hoc est, ut conuersionem gentium uidentes, et  testamentum Dei, quod ipsi prius acceperant, illis traditum, et legem et prophetas apud eos maiore et digniore haberi obseruantia, zelum capiant etiam in nouissimis saltem temporibus. Et sicut nunc illorum lapsus salutem gentibus dedit, ita gentium fides et conuersatio Isreli emulationem conuersionis et salutis conferat: usque adeo illos dilexit, ut propter salutem illorum gentes uocaret, quo eas uidentes ad regnum Dei admitti, uel sic facilius conuertantur. Quod si delictum illorum diuitie sunt mundi, et diminutio eorum diuitie gentium, quanto magis plenitudo eorum. Si delictum illorum tantum uobis profuit, ut sine operibus legis uos illis faceret coheredes; et si pauci eorum credentes omnes uos ad salutem uocarunt, quanto magis si omnes crederent  prodesse uobis poterant per doctrinam. Considera in his Dei sapientiam, quomodo apud Deum ne ipsa quidem delicta et lapsus inutiliter cedunt: sed cum unusquisque ex propositis in uoluntate uel libertate delinquat, dispensatione diuine sapientie hoc ipsum, in quo illi damno sue negligentie pauperes fiunt, alios diuites facit. uobis autem dico gentibus: Quandiu quidem ego sum gentium Apostolus. Quandiu in corpore fuero constitutus. Honorificabo ministerium meum. Dum exemplo meo plures eorum saluare contendo. Ostendit gentibus, quonam affectu diligat Iudeos; nam ministerium suum, quod Apostolus gentium est, honorificat, si propter affectum generis sui data opera etiam Iudeos acquirat ad fidem: honorificatior enim fit, si et illos, ad quos  non missus est, lucretur ad uitam. Patribus enim in laude maxima erit, si fratres inuenerit qui perierant. Quid tam dignum quam ut unusquisque ministerium suum, quod Dei prouidentia suscepit, exornet? Exornat autem et illustrat ministerium, qui bene ministrat: sicut ex contrario dehonestat ministerium suum, et notabile facit, qui negligenter et indigne ministrauit. uerbi causa, ministerio Ecclesie diaconus, inquit, bene ministrauit, bonum sibi grande acquirit, et multam fiduciam in fide Christi Iesu: si uero non bene ministrauit, hoc est, si non se talem exhibuerit qualem describit Apostolus: Grauem, non multo uino deditum, non turpis lucri appetitorem, sed habentem ministerium fidei in conscientia  pura , non iam bonum grande, sed iam malam sibi penam conquirit, tanquam qui contumeliam fecerit diuino ministerio, quod similiter de ceteris et omnibus ecclesiasticis gradibus intelligendum est. Si quo modo ad emulandum carnem meam prouocem. Hoc est, ut omni modo talem me exhibeam, quatenus me desiderent imitari. Si enim amissio eorum reconciliatio est mundi. Unde Gentibus assumptio, nisi ex illorum uiuerent morte, ex Iudeis mortuis? Christus uel apostoli uita fuerunt Gentibus, si quos inde liberauero, ad uestram proficient uitam. Si ergo, inquit, Isrelite huius gentis adiectio reconciliationem prestitit mundo, et tanta fuit erga gentem istam gratia, que sublata ab ea uniuersum mundum Deo reconciliare sufficeret,  quantum putas tunc merebit mundus, cum etiam gens ista reconciliari meruerit? Et quid aliud sit, quod ex reconciliatione Isrel mundus acquirat breuiter ostendit, dicens: uita ex mortuis. Tunc enim erit assumptio Isrel, quando iam et mortui uitam recipient, et mundus ex corruptibili incorruptibilis fiet, et mortales immortalitate donabuntur. Absurdum namque uideretur, si cum offensio ipsorum reconciliationem mundo donauerit, assumptio ipsorum non maius aliquid mundo et prestantius largiretur. Quod si delibatio sancta est, et massa. Hoc est, si qui crediderunt pauci sancti sunt, et omnes sancti si credant. Quod unius substantie est, unum est; ideoque ostendit non posse indignos dici ad fidem hos quorum iam parentes adepti sunt fidem: quia  si pars Iudeorum credidit, cur non et alia pars posse credere dicatur? Et si radix sancta est, et rami. Immutatis uerbis eadem repetit, ut sensum commodet duobus exemplis. Radix patriarcharum, hoc est, primi et nouissimi sancti ex ipsis. Radicem uero hanc quidam Abraham, alii Seth, alii unum aliquem ex patribus ponunt. Ego autem radicem aliam, que sancta sit, et sanctas primitias nescio, nisi Dominum nostrum Iesum Christum; ipse est enim primitie omnium, uel delibatio secundum id, quod alibi de eo dicitur: Qui est primogenitus omnis creature , huic namque radici, omnis qui saluatur, inseritur: et hac deliberatione sancta omnis massa humani generis sanctificatur. Et sicut radix sancta manentibus in se ramis sanctificatis pinguetudinem  prebet, dum per Spiritum suum sanctum adherentes sibi uiuificat, uerbo excolit, sapientia floridos reddit, et in omnium uirtutum plenitudine afferre fructus uberes facit, ita et ipse dicat de eis: Ego autem sicut oliua fructifera in domo Dei . Etenim si rami qui fracti sunt, propter incredulitatem fracti sunt; et qui stant, fide stant: qui salui erunt in quo stant, nisi in Iesu Christo? et quis alius est, a quo per incredulitatem fracti sunt, nisi ipse cui non crediderunt? Sed tamen ex tempore aduentus eius multus oleaster inseritur huic radici, uel ramis eius, apostolis scilicet et prophetis, et qui inseruntur eis, socii fient radicis pinguedinis Christi. Quod si aliqui ex ramis fracti sunt. Hoc est non  propter te illi fracti sunt, sed propter illos tu insertus es, quia illi fracti. Tu autem cum oleaster esses. Oleaster, olea quidem, sed inculta ac siluestris. Noli gloriari aduersus ramos. Hoc est, noli de illorum perditione gaudere, alioquin audies: Quia non illi per te stant, sed tu per illos; nec illis uitam prestas, sed illi tibi. Dicis ergo: Fracti sunt rami ut ego insererer. Dicis illos ideo fractos, ut tu inseraris: uideamus si propterea, et non magis propter incredulitatem suam ceciderunt. Tu autem fide sta. Quia Iudei per diffidentiam lapsi sunt, hos fide dicit stare, quia cum prius iacerent, credendo stare ceperunt. Noli altum sapere, sed time. Id est, noli dicere quod fidem Abrahe habeas, ultra populum Iudaicum fidelem. Quidam hunc locum non intelligentes,  nec attendentes causam uel personas, de qua et de quibus loquitur Apostolus, putant hic sapientiam esse prohibitam: quod si ita est, secundum illos inuenietur sibi ipsi esse contrarius, cum hic uetet quod alibi, ut Ephesii et ceteri accipiant, magnis supplicationibus a Domino deprecatur. Noli ergo altum sapere, hoc est, noli contra eos esse superbus, sed caue ne tu offendas. Memento quod omnis qui se exaltat, humiliabitur: nam possibile est etiam te peccare. Si enim Deus naturalibus ramis non pepercit, ne forte nec tibi parcat. Hoc est, si illis non pepercit propter incredulitatem, quia ex radice sancta sunt, quanto minus tibi si peccaueris? uide ergo bonitatem et seueritatem Dei. Bonum Deum gentibus esse testatur: quia cum idola sequerentur,  et nec sic requirerent, ipse ultro uocauit illos, et peccata remisit eis. Iudeis autem seuerus est, et excecauit illos, quia donum Dei spreuerunt; potest enim Deus iterum inserere illos. Apud homines quidem impossibile est aridos surculos reformare, apud Deum autem omnia possibilia atque facilia. Nam si tu ex naturali excisus es oleastro. Quia iam olim patres eorum per naturalem legem degenerauerunt a natura, et per successiones peccandi consuetudine permanente, quasi naturaliter amari et infructuosi esse ceperunt. Et contra naturam insertus es in bonam oliuam. Contra naturam oliue est inserere oleastrum, quia magis solet ramus radicis uim mutare, quam radix ramorum in suam uertere qualitatem. Ideo insertum dicit oleastrum, ut surculus fructum  radicis afferat, socius eius effectus. Oliuam fidem, per quam Abraham iustificatus est, accipiamus: oleastrum uero, quia sterilis et infructuosa natura est, perfidiam significat. Ac per hoc si hi qui semper inimici Dei fuerunt, conuersi in fidem Abrahe inserti sunt ex cuius origine non sunt, quanto magis Iudei, si post diffidentiam credant, paterne reddendi sunt nature, inserti iterum in suam promissionem? Sed nec hoc quidem lateat nos in hoc loco, quod non eo ordine Apostolus oliue et oleastri similitudinem posuit, quo apud agricolas habetur: illi magis oliuam oleastro inserere, et non oliue oleastrum solent, Paulus uero apostolica auctoritate ordine commutato, res magis causis quam causas rebus aptauit.  Nolo enim uos ignorare, fratres, mysterium hoc. Adhuc ad eos qui ex gentibus crediderunt, quasi elatos et superbientes aduersum ramos qui fracti sunt, et putantes quod hoc non Dei bonitate et ineffabili dispensatione sapientie eius, sed suis meritis consecuti sunt, ut, illis detractis, ipsi cum essent oleastri insererentur in bonam oliuam. Mysterium autem dicit arcanum, quod hominibus ignoratum est, quare saluate sunt Gentes, quia occasionem eis salutis etiam cecitas prestitit lsrel. Est mysterium quod ignorabatur ab his qui insultabant huiusmodi, quomodo in dispersione filiorum Adam, ceteris quibusque gentibus secundum angelorum numerum distributis, propria quedam pars facta est Isrel, ad quos et repromissiones bonorum, et testamenta, et legislatio  facta est. Manente ergo illa parte Domini in statu suo, possibile non erat nos, qui eramus gentes, introire in hereditatem Dei, et in sceptri eius iura succedere. Sequitur: Ut non sitis uobis ipsis sapientes. Hoc est, ne secundum humanam sapientiam dicatis: Nos Deus elegit, et illos abiecit. Quia insultare lapsis et gloriari aduersum ramos qui confracti sunt, non fit per Dei sapientiam, sed per humanam, mutabilem et ignorantem mysterium Dei. Quod enim secundum Deum sapit, in beneficiis Dei non insultat abiectis: sed cum timore gratias agit misericordie largientis. Quia cecitas ex parte Isrel contigit. Id est, non omnibus patitur Deus, sed aliquibus ex Isrel fieri cecitatem. Aut in tantum Isrel et delicta et perfidia occupauerat, ut  ueniret tempus quo gentes omnes admitterentur in uitam, et ita omnis Isrel per fidem solam saluaretur, quomodo gentium plenitudo, ut equales essent in Christo qui equales fuerant in delictis. Donec plenitudo gentium intraret. Id est, multitudo credentium ex omni gente. Non omnes omnino gentes, iuxta figuram synecdochen. Sicut scriptum est: ueniet ex Sion qui eripiat et auferat iniquitates ex Iacob . Quod si uis, inquit Apostolus, scire quomodo etiam post cecitatem saluandus sit Isrel, audi quomodo scriptum sit: ueniet ex Sion qui eripiat, etc. Sciendum sane est quod de propheta Isaia unum testimonium istud Paulus assumpsit, pro eo quod dixit Apostolus: ueniet ex Sion, scriptum inueniet, propter Sion. Et quod ait hic, cum abstulero  peccatum eorum, ibi omnino scriptum non est, sed nec apud Hebreos quidem, Apostoli tamen auctoritate sumptum est. uerum meminisse debemus quod presentem locum Apostolus quasi mysterium haberi uoluit: quo scilicet huiusmodi sensus, fideles quique et perfecti inter semetipsos uelut mysterium Dei silentio tegant, nec passim imperfectis et minus capacibus proferant. Mysterium regis, ait Scriptura, celare bonum est . Et hoc illis a me testamentum, cum abstulero peccata eorum. Nouum scilicet Testamentum, quod promittit Ieremias, quod non nisi noui, abolitis per baptismum peccatis, accipiunt: Fratres secundum Euangelium inimici propter uos. Causa incredulitatis inimici sunt Euangelio, ut  gentibus error et delictum illorum aperiat uiam ante tempus intrandi ad fidem, sicut supra memoraui. Hoc dicit ut non insultet his quorum delictum profuit gentibus: illis enim insultandum est quorum peccatum obfuit aliquibus. Eadem persequens, adhuc de Isrel et gentibus Apostolus, et ramis oleastri, qui insultabant ramis oliue, defractis, imputans etiam hoc addidit: quia Isrel secundum Euangelium quidem inimicus factus est Deo, quia non credidit Christo: quantum autem spectat ad honorificentiam patrum, electus et carissimus habetur apud Deum. Sed et quod dicit: Propter uos; quorum saluti scilicet inuident, prohibentes apostolos gentibus loqui, et persequentes qui annuntiant Christum. Secundum reliquias uero, que saluande dicuntur, in quibus  electio credentium subsecuta est ex Isrel. Charissimi propter patres. Quorum scilicet fidem sequentes, credunt in eum qui suscitauit Christum Iesum a mortuis. Sic enim aliquando et uos non credidistis Deo. Post hec etiam latentes et profundiores incredulitatis eorum aperit causas, et dicit: Quia sicut uos Gentes quondam non credebatis Deo, nec tamen idcirco penitus reliquit uos Deus. Sed aliquando ad ultimum misericordiam consecuti estis propter incredulitatem illorum. Occasio tamen conferende in uos misericordie populi Isrel incredulitas exstitit, ita etiam nunc hi qui de populo Isrel non crediderunt, non usque relinquuntur in incredulitate sua. Postquam plenitudinis gentium impleta fuerit dispensatio, etiam ipsi misericordiam consequentur. Sine penitentia  enim sunt donationes et uocationes. Si crediderint, illis non poterunt imputare peccata, quia Deum non penitet Abrahe semini promisisse. Conclusit enim Deus omnia in incredulitate, ut omnium misereatur. Non ui inclusit, sed ratione, quos inuenit in incredulitate, hoc est Iudeos omnes et gentes conclusit, quia ante Iudei peccatores tantum erant, non etiam perfidi. Postquam autem Christo non crediderunt, gentibus sunt equales, ut omnes similiter misericordiam consequantur. Hoc est, omnia conclusisse in incredulitate, ut tunc decretum donum a Deo ueniret, quando omnes diffidentia laborarent, ut gratia muneris esset gratissima. Itaque nemo se iactet: miserum est enim superbum esse eum cui ignotum est: O altitudo diuitiarum sapientie et  scientie Dei. Miratus tantum profundum, nullis precedentibus meritis gentes intromissas, et in perfidia Iudeos derelictos; unde exclamat dicens: O altitudo diuitiarum sapientie et scientie Dei. Laudat sapientiam Dei, que tam diu exspectauit secundum prescientiam, donec omnes misericordia indigerent; ut hominibus de falsa iactantia gloria tolleretur. Excelsum et immensum Deum in diuitiis sapientie et scientie sue, cum omni laude gratiarum actionis testatur: est enim consilium et iudicium eius incomprehensibile. Nam ab initio sciens conuersationes et opera hominum, quia neque sola seueritate iustitie saluari posset humanum genus, neque sola misericordia ad profectum meritorum  peruenire, unoquoque tempore decreuit quid esset predicandum, ante tamen permittens unumquemque sibi: quia natura ipsa duce, cognitio iustitie obtorpuerat, consuetudine delinquendi data lex est, ut humanum genus terroris metu lege frenaretur: quia non se cohibentes rei tenebantur a lege predicta. Misericordia est, que ad se confugientes saluaret, refugientes autem cecaret ad tempus, ad promissionem eorum gentes, que prius iustitiam Dei datam per Moysen sequi noluerant, aduocans, ut horum saluti dum inuident, ipso zelo ad radicis salutaris originem se reformarent promissi in lege. Hec est altitudo diuitiarum sapientie et scientie Dei, qui tam Iudeos quam gentes manifestata prouidentia acquisiuit ad uitam. Considerans sanctus apostolus,  tantas esse bonitatis Dei diuitias, et tantum diuitiis sapientie opus erga rationabiles agi creaturas, et quod tantum Deus diues est in misericordia, et diues in omnes qui inuocant eum, et tante sunt bonitates eius, et longanimitates, et sapientie, repente ut interioribus eas cordis oculis intuens, immensitatemque earum perspiciens, stupore simul ac pauore perculsus, exclamet et dicat: O altitudo diuitiarum sapientie et scientie Dei, quam inscrutabilia sunt indicia eius! Iudicia Dei abyssus multa, ad liquidum enim comprehendi non possunt. Inscrutabilia. Ut scrutari iudicia eius, quibus unamquamque animam atque naturam rationabilem dispensat, nemo sufficiat. Sed requirendum quare dicat inscrutabilia esse iudicia Dei, cum Psalmographus dicat: In labiis  meis pronuntiaui omnia iudicia oris tui. Ad quod ita respondendum est. Nam addendo oris tui que scripta sunt a prophetis, et que facilia sunt ad intelligendum significat. Et inuestigabiles uie eius, hoc est cogitatio dispensationum eius, siue uie Domini, scilicet misericordia et iudicium. Quis enim cognouit sensum Domini? An nemo cognouit? Nam in presenti ipse Paulus sciebat, qui aliis ostendebat: siue sine lege ipsius per se nemo cognouit, hoc certe de creaturis dicit: quippe cui nichil sit cum creatura commune. Quis enim cognouit sensum Domini? hoc in Isaia scriptum habetur. Manifestum est, solum Deum esse qui nouit omnia consilia, et hunc unum esse qui nullius eget, quia ab ipso sunt omnia, et per hoc consilium eius a nullo nec metitur, nec comprehenditur,  quia inferiora superioris sensum capere non possunt. Denique Iudeis non credentibus impossibile uidebatur, consilium et uoluntatem Dei esse ad redemptionem gentium. Simili modo et gentibus arduum et incredulum Iudeos, qui non crediderunt, Saluatore posse conuerti, et credere ut saluarentur. Aut quis consiliarius eius fuit? Hoc est, quasi minus ipse consilio sufficiens, indigeret alterius, sed consilii participem nullum quidem inter creaturas esse pronuntiat: consilium uero sapienti necessarium in sapientia sua est, qui est Christus, et in sanctitate est Spiritus sanctus. Aut quis prior dedit illi, et retribuetur ei? Nemo enim aliquid factori suo prior contulit, quippe cum etiam hoc ipsum unusquisque  a Conditore suscepit. Quoniam ex ipso, et per ipsum, et in ipso sunt omnia. uides quomodo in ultimo ostendit quod in omnibus que supra dixerat segregauerit mysterium Trinitatis, nam cum dixit: Altitudo diuitiarum, Patrem ex quo omnia dicit esse, significat: et sapientie altitudinem, Spiritum sanctum, qui etiam alta Dei nouit et declarat. uerumtamen quod dicit, ex ipso, hoc ipsum quod sumus indicat; per ipsum autem, quod per eius prouidentiam dispensamur in uita; in ipso uero, quod perfectio omnium, et finis in ipso erit, tunc cum Deus erit omnia in omnibus. Ab ipso omnis creatura accipit initium, et per ipsum regitur, et in ipso omnia concluduntur, nec ipse continetur ab ullo. In secula. Propter hoc quod perfectio omnium non intra  unum seculum concluditur, sed in multa protenditur. Amen. Ut intelligamus per illum ad istam beatitudinem ueniendum, de qua scriptum est in Apocalypsi.



CAPUT XII.

Obsecro itaque, fratres, per misericordiam Dei. Non per salutem illorum, neque per Christum obsecrat, quamuis misericordia Dei in Christo sit, tamen per misericordiam Dei orat illos, per quam ex mortuis uiuere ceperunt, ut memores eius sollicite agant circa obsequium eius a quo illis data est, per quem ex impiis gratis iustificati sunt. Cum per omnem textum Epistole in superioribus docuisset Apostolus quomodo a Iudeis ad gentes, a circumcisione ad fidem, a littera ad spiritum, ab umbra ad ueritatem,  ab obseruantia carnali ad obseruantiam spiritualem religionis summa translata sit, et hec ita ad futura propheticis uocibus ostendisset designata: iam nunc spiritualis huius obseruantie, ad quam cultus Dei ritum docuit esse translatum, aggreditur mores et instituta sancire, et ait: Obsecro itaque uos, fratres, per misericordiam Dei. Et hec doceo, non quasi imperans: nichil enim proficit legis imperium, sed quasi qui officium suscepimus reconciliando uos Deo. Quid est autem quod uos obsecro? Ut exhibeatis corpora uestra hostiam uiuentem, sanctam, Deo placentem; non animalium, sicut in ueteri lege, que tamen, licet in figura fierent, immaculata offerebant et uiua. Rationabile obsequium uestrum. Omne opus bonum tunc placet Deo, si rationabiliter fiat: nam  alias mercede priuatur: ut pote si quis hominum causa ieiunet, bonum obsequium insipienter facit. Obsequium hic cultum dicit, qui cultus, quoniam dudum in corporibus multorum pecorum consistebat, nunc, inquit, in corpore rationabilis hominis offeratur, et corpora magis uestra quam pecorum fiant sacrificium Deo. Pro uiribus autem explanare tentabimus quomodo unusquisque rationabili obsequio cultus Dei exhibeatur. Si superbiam corporis sui uincat, immolat uitulum; si iracundiam superet, arietem iugulat; si libidinem uincat, holocaustum offert hircum; si uagos et lubricos cogitationum resecet uolatus, columbas et turtures immolauerit. Nune autem Paulus obsecrat in Christo credentes, ut  corpora sua exhibeant hostiam uiuentem, sanctam, placentem Deo. uiuentem dicit hostiam, que uitam, hoc est Christum, in se gerit; sanctam dicit, in qua Spiritus sanctus habitat, ut Apostolus dicit: An nescitis quia templum Dei estis, et Spiritus sanctus habitat in uobis? Placentem Deo, ut pote a peccatis et uitiis separatam. Hec autem omnia rationabilis est cultus Dei. Potest enim pro tali cultu reddi ratio, et ostendi quia dignum est Deo tales hostias immolare: arietes autem, et hircos, et uitulos immortali et incorporeo Deo offerri, nulla ratio honesta sinit. Et nolite conformari huic seculo. In quo ostendit esse quamdam formam huius seculi, et aliam esse seculi futuri. uide ergo ne forte cum uenit ira in cor tuum, conformem te faciat huic seculo.  Similiter autem et concupiscentia mala, et auaritia, ceteraque quibus presens seculum delectatur, formam tibi seculi presentis imponant. Si uero e contrario mansuetudo, patientia, lenitas, continentia, fides, ueritas cetereque uirtutes habitent in sensu tuo, conformem te futuri seculi facient, et ita pulchram anime tue speciem reddent, ut uerbum Dei quo despondet eam sibi in misericordia et fide, dicat ad eam: Tota es formosa, proxima mea, et macula non est in te . Sed reformamini in nouitate sensus uestri. Renouatur autem sensus noster per exercitia sapientie, et meditationem uerbi Dei, et legis eius intelligentiam spiritalem, et quanto quis quotidie ex Scripturarum proficit lectione, quantoque altius intellectus eius accedit, tanto nouior semper  efficitur. Quod bonum, et placitum, et perfectum. Hoc est, quod bonum sit, et melius, et optimum, uerbi causa: Bonum coniugium, melius autem continentia, optimum uirginitas. Dico enim per gratiam, que data est mihi. Prohibitus humana sapientia, que preter legem est, non sensu proprio loqui se dicit, sed auctoritate gratie spiritualis. Hec gratia peritia intelligitur doctrine Dominice, per quam humilitati studendum tradit. uidendum est quia Paulus, sicut et alias dicit, non in suasoriis sapientie carnalis uerbis, sed per gratiam que sibi data est, loquitur. Est enim multa differentia per gratiam loquentis, et per humanam sapientiam. Denique compertum est, nonnullos eloquentes et eruditos uiros, cum multa in Ecclesiis dixerint, et ingentem  plausum laudis acceperint, neminem tamen auditorum ex his que dicta sunt, compunctionem cordis accipere, nec proficere ad fidem, nec ad timorem Dei incitari: sepe autem uiros non magne eloquentie, nec compositioni sermonis studentes, uerbis simplicibus et incompositis multos infidelium conuertere. Denique scriptum est quia et Ioseph inuenit gratiam in conspectu principis carceris, et Esther inuenit gratiam apud regem. Reperimus autem nos in quodam secretiore libello Scripturarum, quasi angelum quemdam gratie, qui etiam uocabulum ex gratia traheret? Anachel enim dicitur, quod interpretatur gratia Dei. Hoc ergo Scriptura illa continet quod missus esset a Domino iste angelus ad Esther, ut ei  gratiam daret apud regem. uideamus quid est quod per gratiam que data est sibi Apostolus dicit: Omnibus qui sunt inter uos, non plus, inquit, sapere, quam oportet sapere, sed sapere ad sobrietatem. uidetur adhuc ad superbientes ramos oleastri, et insultantes ramis qui de bona oliua defracti sunt, etiam hunc aptare sermonem, et dicere eis: Non debere plus, hoc est, superbe sapere. Ego autem dico quia et heretici plus sapiunt de Christo quam oportet sapere, qui negant eum in carne uenisse, et natum esse ex uirgine, sed celeste ei corpus assignant. Plus uult sapere qui illa scrutatur que lex non dicit; unde et Salomon ait: Altiora te ne scruteris, et maiora te ne quesieris, sed que precepit tibi Deus illa cogita semper . Aperte ostendit hoc  nos debere sapere, quod iustitie terminos non egrediatur, sed sapere, inquit, ad sobrietatem, quod in Greco dicitur , in nostris codicibus, hoc est, in Scripturis diuinis, sobrietas a maioribus interpretatum est: ab aliis tamen eruditis uiris temperantia ponitur. Sapere ergo ad temperantiam, hoc est, ut in omnibus, uel que agimus, uel loquimur, uel sentimus, temperantiam teneamus. Et unicuique sicut Deus diuisit mensuram fidei. Mensuram fidei, uirtutum intelligenda est gratia, quam non nisi fideles accipiunt. Sicut diuisit Deus mensuram fidei, hoc est, ut sciat unusquisque et intelligat que in eo sit mensura gratie Dei, quam consequi meruit per fidem. Interdum enim accepit quis a Deo ut sapiat in opere caritatis, aut ut sapiat in officio uisitandi,  aut erga uiduarum et pupillorum defensionem, aut erga hospitalitatis sollicitudinem: hec ergo singula diuisit unicuique Deus secundum mensuram fidei: sed si is qui accipit gratiam ut denuo alicui horum sapere uelit, et non intelligat mensuram gratie sibi date, sed uelit sapere de sapientia Dei, de uerbo doctrine, de profundioris scientie ratione, in quo gratiam non accepit, et non tam discere uelit quam docere que nescit, iste cum minus sapiat, plus uult sapere quam oportet: non enim sapit ad temperantiam, ut custodiat unicuique sicut Deus diuisit mensuram fidei. uerum, ut euidentius adhuc de iis Apostolus assignaret, introducit exemplum, dicens: Sicut enim in uno corpore multa membra habemus. Per comparationem corporis eos ad concordiam cohortatur,  ne uel hinc moueantur, quia dona accipere diuersa, et omnia habere singuli non poterant, ne superbirent nullius egentes, nec omnes eadem, ut corporis Christi nobis similitudo demonstretur. Membra autem omnia non eumdem actum habent. Non enim potest oculus audire, nec auris uidere, etc. Sic singuli alter alterius membra. Ut prestando alterutrum quod habemus, magis ac magis caritas confirmetur, ordinatissime per hec componens omne corpus Ecclesie: ut sicut proprios actus habent, et officiis suis unumquodque deseruit, nec tamen possibile est ut non consensu mutuo sibi inuicem cedant; ita, inquit, et in Ecclesia, que est corpus Christi, diuersos singuli habemus actus, uerbi gratia: alius omne  studium erga sapientiam Dei et doctrinam uerbi adhibet, et in meditatione legis diuine die ac nocte persistit, et est magni huius corporis oculus; alius erga ministerium fratrum et indigentium curam et est sancti corporis eius manus; alius studiosus auditor est uerbi, et auris est corporis: alius ad uidendos decumbentes et requirendos tribulantes, et positos in necessitanbus eruendos est impiger, qui pes sine dubio ecclesiastici appellatur corporis: et ita inuenies unumquemque propensius erga unum aliquod officium et specialius operam dare, cetera uero sequentia habere. Quomodo autem corpus istud in Christo sit, id est, in ueritate, et sapientia, et iustitia, et sanctificatione, que omnia Christus est, sepe iam diximus. Habentes autem donationes diuersas.  Cum dixisset singulos quosque credentium membra esse unius corporis Christi, nunc quasi diuersorum membrorum diuersitatem operis enumerat, et uerbi causa, uelut oculorum, ita menti, que est interior oculus, prophetie assignat officium, et alii tanquam manui ministerium ascribit, et alii tanquam lingue doctrinam tribuit, similiter etiam cetera secundum rationem mensure fidei. Nunc autem illa officia deputata membris merito fidei enumerat, ut quod uiderit membrorum, quod sibi deputatum officium est, non perstrepat alteri, cui uidet aliud traditum, sed congaudeat ut corpus Ecclesie sit perfectum. Siue prophetiam secundum rationem fidei. A prophetia incipit, que prima probatio est, rationabilem esse fidem nostram; denique credentes accepto spiritu prophetabant  pro modo capientis, hoc est, causa quantum exigit propter quam datur. Prophetia intelligenda est, quam docet Paulus, non illa per quam dicitur, Hec dicit Dominus. Siue ministerium in ministrando, hoc est, ministerium sacerdotale, uel diaconatus officii ministratio. Possumus hec omnia ad illam regulam reuocare, que superius est dicta, hoc est, non plus sapere quam oportet sapere, ut uerbi causa dicamus: non debere eum qui ministrat in ministrando plus sapere quam oportet sapere; et qui docet, in doctrina non plus sapere quam oportet sapere: multi enim accepto ministerio uel accepta doctrina plus sapuerunt quam oportuit sapere, et elati in arrogantiam, uel in delicias resoluti precipites corruerunt. Siue qui docet, in doctrina? Similiter dicitur  adiuuari doctorem in doctrina, ut in quantum fides eius est ad docendum, in tantum inspiretur ad tradendam doctrinam celestem. Siue qui exhortatur in exhortando. Qui docet maior est eo qui exhortatur: exhortari enim possunt etiam minus periti, lacessit enim fratres ad bonum aut incredulos ad fidem. Qui tribuit in simplicitate. Qui tribuit indigentibus et prestat, oportet, inquit, ut in simplicitate cordis hoc faciat, hoc est, ne uideatur quidem benefacere indigentibus, corde uero laudem querat ab hominibus. Non ergo simplicitas est, si aliud agi uideatur in manibus, et aliud queratur in corde. Qui preest in sollicitudine. Qui preest in Ecclesia uel fratribus, debet esse sollicitus, non de secularibus,  sed de Ecclesie necessitatibus: qui Ecclesie presunt, recipiant sollicitudinem, qualem Apostolus dicit: Concursus in me quotidianus, sollicitudo omnium Ecclesiarum. Quis infirmatur et ego non infirmor? quis scandalizatur, et ego non uror?  Qui miseretur in hilaritate. uidetur fortassis unum atque idem esse, quod supra diximus, qui distribuit in simplicitate, et hic qui miseretur in hilaritate, sed mihi uidetur unum fortasse opus esse, non tamen et operis ipsius unum effectum: aliud est enim dare indigenti, et aliud est affectu misericordie cum indigente partiri in hilaritate: Hilarem enim datorem diligit Deus . Dilectio sine simulatione. Tota puritas debet esse in Christiano, sicut Deus pura lux est: fingere enim seruorum est; ut diligamus  non lingua tantum, sed opere et ueritate, ita ut etiam, si necesse fuerit, pro nobis inuicem moriamur. Adherentes bono. Non magnum dicit uitare malum, nisi adhereat quis bono: nec benignum esse fraternitatis amorem, si non mutuis se obsequiis preuenerint. Obseruandum etiam hoc quod sicut in aliis dicit: Qui adheret Domino, unus spiritus est , ita et hic dicit, adherentes bono, sine dubio ut contingat nobis unum esse cum bono, Charitate fraterna inuicem benigni. Ita uos diligite, quasi ex una matre generati. Honore mutuo preuenientes. Hoc est, quod et Dominus docuit, cum notaret Scribas et Phariseos, prima sibi loca in conuiuiis uindicantes, ut cum uocatus fueris tu ad cenam, in nouissimo loco recumbas . Sollicitudine impigri. Ne per  seculi sollicitudinem pigri in Dei opere efficiamini uel inertes. Spiritu feruentes. Quia frigidos Dominus non amat, et in tepidis nauseatur. Tunc plane spiritu feruemus, si seculo frigeamus. Domino seruientes. Non seculo, nec uitiis, sed omnia propter Dominum facientes. Spe gaudentes. Spe gaudet, qui non respicit ea que uidentur, sed ea que non uidentur exspectat, et qui scit quod non sunt condigne passiones huius temporis ad futuram gloriam que reuelabitur in nobis . Orationi instantes. In quo enim non sufficit humana fragilitas, auxilium Dei orationibus implorandum est. Necessitatibus sanctorum communicantes. Manifestum est quia qui preces suas exaudiri uult, emulus debet esse uite sanctorum, ut hoc sit memorem esse et communicatorem,  imitari actus illorum. Aliter, memores sanctorum communicantes: hoc est ministrantes eis qui, propter Christum omnia contemnentes, alienis ad tempus indigent ministeriis. Hospitalitatem sectantes. Non illud solum ostendit ut uenientem ad nos hospitem suscipiamus, sed et queramus et solliciti simus, et sectemur, ac persequamur ubique hospites, ne ubi forte in plateis sedeant, ne extra tectum lateant. Recordare Lot, et inuenies quod non illum hospites, sed ipse quesierit hospites, et hoc erat hospitalitatem sectari. Benedicite persequentibus uos. Sermo benedictionis in Scripturis diuerse inuenitur, nam et benedicere inter homines uel cetera que creauerit inuenitur Deus, et homines uel  cetere creature Deum benedicere iubentur: sed Dei quidem benedictio aliquid muneris semper his qui ab eo benedicuntur impertit. Homines uero Deum benedicere, pro eo quod est laudare et gratias referre dicuntur. Sed in hoc prohibet Apostolus, ne pro maledictis maledicta reddamus, sed faciamus quod ipse de semetipso scribit, ubi dicit: Maledicimur et benedicimus . Gaudete cum gaudentibus, flete cum flentibus. Non cum illis qui flent mortuos suos iubemur, aut qui flent damna secularia, scientes quia huius seculi tristitia mortem operatur; non sunt ergo lacryme cum talibus, sed cum illis flendum est, de quibus dicit Dominus: Beati qui flent, quoniam ipsi consolabuntur . Gaudete cum gaudentibus, id est, gaudio spirituali, in bono proximi,  et in conuersatione eius ad Deum. Id ipsum inuicem de uobis sentientes. Sermo iste non natura sui, sed interpretatione obscurus factus est: hoc est enim quod dicit, ut ita de fratre sentiamus, ut de nobis ipsis, et ita uelimus proximo, sicut et nobis uolumus, ut Dominus in Euangelio dixit: Omnia que uultis ut faciant uobis homines, eadem et uos facite illis . Id ipsum, id est, compati in fratris tribulatione. Non alta sapientes, sed humilibus consentientes. Alta sapere, superbe sapere est, ut elatio sit in animo ut presumens forte de incolumitate actus sui, non condoleat fratri, sed exprobret peccatum, quod denotat Dominus dicens: Eiice trabem de oculo tuo, et tunc uidebis eiicere festucam de oculo fratris tui ; ipsa enim elatio peccatum est. Sed  humilibus consentientes, id est, ut deposita superbia alienam causam suam faciat, et suam alienam. Nolite esse prudentes apud uosmetipsos. Hoc in Isaia scriptum est , quod hic Apostolus quasi suum ponit: Nolite in humana sapientia gloriari, sed stulti estote seculo, ut Domino sitis sapientes, sicut scriptum est: Beatus quem tu erudieris, Domine, et de lege tua docueris eum . Qui sibi prudens uidetur, hic cum arrogantia stultus est: nec potest ueram Dei sapientiam scire, qui suam stultitiam quasi sapientiam colit. Ergo qui apud seipsum sapiens est, non potest esse sapiens apud Deum. Nulli malum pro malo reddentes. Si malum inferre peccatum est, et reddere malum, non ut quibusdam uidetur iustum est, sed simile peccatum est, et ut ego arbitror  etiam grauius: nam ille qui malum prior intulit, non sentit malum esse quod fecerat; qui autem reddit malum, eo ipso quod ad ulciscendum motus est, confessus est sensisse se malum esse quod reddidit. Nemini malum pro malo reddentes. Hoc est quod dicit Dominus: Nisi abundauerit iustitia uestra plus quam Scribarum et Phariseorum, etc. Mandatum enim in lege erat: Diliges proximum tuum, et odio habebis inimicum tuum. Hec quantum uidetur iustitia est, sed ut abundet iustitia Christianorum, docentur non reddere malum pro malo, ut perfecti esse possint. Prouidentes bona. Prouidere est futura ante oculos habere, ut ea gerantur que possint, postquam facta fuerint, in reprehensionem  non uenire, sed magis laudi esse, siue apud Deum, siue apud homines, ne quis existimet quia apud Deum illicita non displicent, idcirco non curandum, si fratri scandalo sint. Hoc ergo premonet, quia illud fieri debet quod et Deo non displicet, et fratri scandalum non sit. Coram hominibus prouidet quis bona, ut non placeat singulorum uel uitiis, uel moribus, alioquin contraria erit illa Apostoli sententia que dicit: Ego si hominibus placere uetlem, Christi seruus non essem . Si fieri potest quod ex uobis est, etc. Quod uestrum est, uos cum omnibus pacem habetote, et dicite cum Propheta: Cum his qui oderunt pacem eram pacificus . Optantes conuersionem eorum atque salutem, sicut in uobis est ut fieri possit. Quomodo potest fieri ut  pacem cum omnibus habeamus? et quid faciemus de Scriptura que dicit: Si uidebas furem, currebas cum eo, et cum adulteris portionem tuam ponebas . Ideo ergo bene Apostolus addit, quod ex uobis est, hoc est proposito uestro et fidei uestre conuenit: cum malis enim habere pacem et societatem, fidei uestre proposito fideique conuenit. Quamuis et alio in loco possit haberi distinctio: aliud est enim crimina amare, aliud homines diligere: Qui homines, creaturam Dei diligit; qui crimina diligit, diaboli sectatur inuenta. Qui ergo perfecti sunt, hoc ipsum quo oderunt crimina, homines amant, et odio habentes in eis illud quod peccant, illud quod Deus creauit amare non desinunt. Non uosmetipsos uindicantes, sed date locum ire.  Aut a fugiendo, aut a permittendo noceri, hi qui seipsos mox uindicant quomodo locum dant ire? uerbi causa: manum manui non referunt, aut conuicio conuicium reddunt, ire illius qui fecit iniuriam, pertranseundi et euanescendi locum dederunt: nemo enim ita rabidus inuenietur qui, illata iniuria, si inuicem non recipiat, iterum seuiat, sed quasi effuso ac digesto furore necessario mitescat. Est ergo grande lucrum, ubi et multitudo compescitur peccatorum, et iniuriam passi patientia probabilis apud Deum. Est autem et hoc modo ire locum dare, pro his que inferentur iniuriis, quod hi qui peccant secundum Pauli sententiam, iram sibi thesaurizant in die ire, tunc reddet Deus unicuique secundum opera sua. Si esurierit inimicus  tuus, ciba illum. Noli illi negare quod Deus nulli negat, quamuis sit blasphemus et impius. Non solum uindictam Deo reseruari debere ostendit, sed et beneficia dare inimicis. Hoc enim faciens carbones ignis congeres super caput eius. Fortassis isti carbones ignis qui congregantur super caput inimici, in adiutorium ipsius congregantur. Potest enim fieri ut animus ferus ac barbarus inimici, si beneficium nostrum sentiat, si humanitatem, si affectum, si pietatem uideat, compunctionem cordis capiat, commissi penitudinem gerat: et hoc ipso ignis in eo quidam succendatur, qui eum pro commissi conscientia torqueat et adurat, et isti erunt carbones ignis, qui super caput eius ex nostra misericordia,  et pietatis opere congregantur. Aliter, si inimicus bona pro malis recipiens, nulla malitie sue penitentia mouetur, ipse sibi thesaurizat iram. Caput uero principale cordis appellatur, et merito caput dicitur, cuius intellectu et prudentia membra reguntur uniuersa. Noli uinci a malo, sed uince in bono matum. uincitur a malo, qui a malis prouocatus reddit malum. Bono autem uincit malum, qui acceptis malis restituit bona. Certum est enim hanc esse mali naturam, ut ex similibus sui augeatur et crescat, sicut ignis, si ei ignem iungas; sicut noctis tenebris si eris nubilum sociatur. Bonum uero si adhibeas, exterminatur malum. Contraria namque contrariis perimuntur, sicut per aquam ignis exstinguitur, per lucem tenebre fugantur.



CAPUT XIII.

Omnibus potestatibus sublimioribus subditi estote. Omnis hec causa aduersus illos prolata est qui se putabant ita debere libertate Christiana uti ut nulli honorem deferrent aut tributa dependerent. Quocunque ergo modo eos humiliare desiderat, ne forte propter superbiam magis quam propter Deum contumeliam patiantur. Ideoque docet illos humilitate tempus redimere. Non enim est potestas, nisi a Deo. Quid, et illa potestas, que seruos Dei persequitur, fidem impugnat, religionem subuertit, a Deo est? Ad quod respondendum quod etiam talis potestas a Deo data est, ad uindictam quidem malorum, laudem uero bonorum. Itaque qui resistit potestati. Non hic de illis potestatibus dicit, que persecutiones  inferunt fidei: ibi enim dicendum: Deo obtemperare magis oportet quam hominibus , sed de istis communibus dicit que non sunt timori boni operis, sed mali, quibus utique qui resistit, sibi damnationem pro gestorum suorum qualitate conquirit. Nam qui principantur non sunt timori boni operis, sed mali. Malus debet timere potestatem: nam bonus non habet quod timeat, quia si iuste occidatur, gloriatur. uis autem non timere potestatem, hoc est, accipe consilium meum, et nunquam timebis. Quod autem dicit de potestate: Fac quod bonum est? In die iudicii, et habebis laudem ex ea, altius mihi requirendum uidetur: non enim consuetudo est potestatibus seculi laudari hos qui non fuerint criminosi; nam peccantes quidem puniunt, nec peccantes uero  collaudare eis mos est nullus. Ergo sciens Paulus quod omnes qui in lege peccauerunt, per legem iudicabuntur, unumquemque enim in iudicio illa lex sine dubio arguet secundum quam uixit. Ostendimus autem Spiritum sanctum in multis humane legi locum dedisse. Certum enim est quia in die iudicii habebit etiam ex ipsis legibus laudem apud Deum is qui nichil contra statuta commiserit, cum ei dicetur: Euge, serue fidelis, intra in gaudium domini tui. Et habebis laudem ex illa. Laus ex potestate tunc fit, cum quis innocens inuenitur. Si autem malum feceris time. Nam in te habet officium si peccaueris, nec tibi proficit ad mercedem, siue sacerdotes portant gladium spiritualem, sicut Petrus  percussit Ananiam, et Paulus Magum. Dei enim minister est tibi in bonum. Quia pro tua sollicitus est quiete, quoniam futurum iudicium Deus statuit, et nullum perire uult in hoc seculo, rectores ordinauit, ut terrore interposito hominibus uelut pedagogi sint erudientes illos, quos seruent, ne in penam futuri iudicii incidant. Ideoque subditi estote non solum propter iram. Recte dixit iram, id est, ultionem presentem: ira enim iudicium parit, sed et propter iudicium futurum, ubi accusante conscientia punientur. Ob hoc mihi uidetur dicere: Ideo necesse est subditos esse, non solum propter iram, uerum etiam propter conscientiam. Conscientie quoque quis subditur, cum habet in se quo accusetur a conscientia. His ergo etiam tributa pendimus, dum adhuc  secundum carnem uiuimus, et que carnis sunt cogitamus: nam si uineam Domini colamus, et uitam ueram, que est Christus, exerceamus in nobis, de ista uinea non ministris seculi tributa pendimus, sed ipsi Domino fructus in tempore reddimus, secundum quod ipse Saluator in Euangelio dicit: Quia colonis malis uineam tulit, et dabit eam aliis colonis, qui reddent ei fructus in tempore suo . Reddite ergo omnibus debita. Potest etiam eleemosyna debitum appellari, dicente Scriptura: Inclina pauperi aurem tuam, et redde debitum tuum. Cui tributum, tributum, hoc est, reddite tributum, cui reddendum est tributum. Tributum est quod manu tribuitur. uectigal autem quod uehiculis uehitur. Primum ea que sunt potestatis  regie debite exsolui iubet, quia maior his necessitas est. Cui timorem, timorem. Potestati timorem exhibendum dicit, quia timor prohibet peccatum, deinde Domino, parenti terreno, ut gratias agat, a filio, a seruo Christiano. Cui honorem, honorem. Potest hic honor circa eos esse qui sublimes uidentur in mundo, ut uidentes humilitatem seruorum, Christum laudent potius quam uituperent doctrinam euangelicam. Nemini quidquam debeatis. Hic incipit predicare caritatem. Pacem uult fieri, si potest, cum omnibus, dilectionem uero cum fratribus, et hic tamen honore seruato. Idcirco autem debitores dicit, quia homini qui dignus est honore siue presenti siue futuro, dignum est et iustum inclinari.  Illi enim quis inclinatur, a quo honorem accipit, idcirco debitor dicitur: si enim non hoc feceris principi tuo, superbies: aut enim merito quis, aut etate honorandus est. Qui enim diligit proximum, legem impleuit. Legem datam a Moyse implebit, qui proximum diligit; nam noue legis mandatum est etiam inimicos diligendos; aliter secundum parabolam Domini sine discretione cunctis misericordiam fieri iubentem, omnis homo proximus censendus est. Quomodo possit quis legem in uno sermone complere plenissimam reddit rationem, dicens: Dilectio proximi malum non operatur: et ideo plenitudo legis est dilectio. Ponit enim per singula mandata legis dilectionem, et uide quam facile cuncta complentur. Nunquid enim qui diligit proximum  occidere eum potest? non etiam. Et iterum, nunquid qui proximum suum diligit, in uxorem eius adulterium committit? Nunquam profecto. Sic et in ceteris. Hoc ipsum intelligendum est hoc uerbo restauratur: quia in proximi dilectione omnis iustitia recapitulatur: Diliges proximum tuum sicut teipsum. Hoc in Leuitico  scriptum est. Et hoc scientes tempus. Heret cum superioribus, ubi dixit: Subditi estote. Quoniam hora est iam nos de somno surgere. Ut ad perfectiora tendatis: non enim debetis semper paruuli et lactentes esse. Ergo de somno inertie et ignorantie consurgite, iam enim scientia lucet. Nunc enim propior est salus nostra, quam cum credidimus. Quotidie propior est nostra salus, sicut et Dominus cum consummationis seculi  signa distingueret, dixit: Cum audieritis hec omnia, alleuate capita uestra, quoniam appropiat redemptio uestra . Nox precessit, dies autem appropinquauit. Comparat diei scientiam, et ignorantiam nocti. Abiiciamus ergo opera tenebrarum, et induamur arma lucis. Cum ignorantia abiiciamus simul et opera ignorantie, et arma lucis, hoc est, opera luminis induamus; qui enim male agit, odit lucem: qui uero ueritatem facit, uenit ad lucem. Tenebrarum sunt opera uitia carnis, arma uero lucis gesta sunt bona. Boni ergo actus arma lucis sunt; impugnant enim tenebras, que sunt uitia carnis. Que sint autem opera tenebrarum que abiicienda sint, consequenter enumerat et dicit: Non in comessationibus. Comessationes autem, sicut inhonesta et  luxuriosa conuiuia, quibus necessario comes est turpissima temulentia, et quid aliud subsequitur, nisi cubilia et impudicitie. Non in contentione et emulatione. Recte ab his cerceri monet, quia omnis contentio et zelus inimicitiam parit: hec enim omnia tenebras uocat, que ad lucis premia peruenire non possunt

Sed induite uos Dominum Iesum Christum. Frequenter diximus, Christum sapientiam esse, et iustitiam, et sanctificationem, et ueritatem, et omnes simul uirtutes, quas utique qui assumpserit, Christum dicitur induisse. Si enim hec omnia Christus, necessario qui hec habet, habet et Christum: qui autem hec habet, carnis curam in concupiscentiis non facit: Et carnis curam ne feceritis in decideriis.  Sic Salomon ait: Post concupiscentias tuas ne eas. In hoc necessaria non prohibuit sed concupiscentias resecauit.



CAPUT XIu.

Infirmum autem in fide accipite. Hoc est, Iudeum, nuper in Christum credentem nequaquam offendite, sed adiuuate, ut arundinem quassatam non confringatis . Non in disceptatione. Ne dixeritis ei, uel ne imputetis, quod non oporteat fieri que carnaliter obseruat; nam quo pacto ausi sumus ferre sententiam de alterius corde quod non uidemus? Qui autem infirmus est, olus manducet. Hinc probatur, quia non de Iudeis, ut quidam putant, sed de abstinentibus dicat; non enim carnes secundum  legem mundas, sed sola olera manducabant. Qui manducat, non manducantem ne spernat. Habebant inter se scandala: illi illos quasi carnales iudicabant, et illi illos tanquam stultos irridebant, et superstitiosos putabant. Deus enim illum assumpsit. Hoc est, ita illum Deus uocauit in unitatem fidei, sicut et te. Tu quis es qui iudicas? Cuius auctoritatis es, ut iudices eum quem non iudicat lex? Unde Iacobus ait: Qui iudicat fratrem iudicat legem, scilicet sapientiorem se iudicat lege. Ceterum ipse Paulus contra mandatum facientes iudicauit, et aliis iudicandi tribuit facultatem. Suo Domino stat aut cadit. Hoc est, siue uiuit, siue moritur, quia et ille propter Deum abstinet, et ille secundum Deum non abstinet. Stabit autem, potens est enim Deus statuere  illum. Qui tres pueros leguminibus pastos meliores apparere fecit quam illos qui de mensa regis edebant, potest et illos facere diutius in corpore stare uel statuere, hoc est, in fide robusta ponere. Nam alius iudicat diem inter diem. Subaudis ieiunare, hoc est, modicum edere. Iudei in escis diem inter diem iudicare non poterant. Ergo de ieiunio et abstinentia dicit, que non sunt sub certo modo legis redacta: unusquisque tantum faciat quantum potest, et quantum mercedis habere uoluerit. Unde sequitur, ut unusquisque id faciat in tali causa duntaxat, quod melius iudicauerit. Et qui manducat, Domino manducat. Quia propter Deum manducat, ut predicando euangelium possit habere uirtutem, per quam conuersi gratias referant Deo, non sue gule  studens, sed aliorum saluti. Eo qui non manducat, Domino non manducat. Quia per exemplum illius multi saluantur. Et gratias agit Deo, hoc est, non solum labiis, sed exemplis et operibus. Nemo, fidelium sibi uiuit, et nemo sibi moritur. Quia Christus pro omnibus mortuus est, ut et qui uiuunt, iam non sibi uiuant, sed illi. Cauendum est autem, ne nos e contrario aut nobis uiuamus manducando, aut propter homines moriamur ieiunando. In hoc enim uixit Christus et mortuus est. Aduentus Christi et uiuos inueniet, et mortuos suscitabit, quoniam uiuis ostendit uiam salutis, et se obtulit pro eis, mortuos uero liberauit de inferno, tam uiuorum quam mortuorum dominatur; ex perditis enim iterum reformauit sibi illos in seruos. Puto quod duobus modis constat in  omnem creaturam Christi dominatio: uno quo ui maiestatis et necessitate potentie dominatur; altero, quo rationabilis spiritus exspectat, ut sponte ueniat, ut uoluntate et non necessitate bonum querat, et docendo magis quam imperando, inuitando potius quam extorquendo persuadeat. Inde denique usque ad mortem dignatur uolentibus peccato et uitiis immori, derelinquere exemplum, et propter hoc in presenti loco Apostolus dicit idcirco eum mortuum esse et uixisse, ut et uiuorum, et mortuorum dominetur: uiuorum profecto illorum, qui resurrectionis eius exemplo nouam et celestem in terris exigunt uitam; mortuorum illorum, sine dubio, qui mortificationem Christi in corpore circumferunt, et mortificant  membra sua que sunt super terram.

Tu autem quid iudicas fratrem tuum? Docet non oportere in hac re iudicare, quia nec continetur in lege; propterea Deum iudicem exspectemus. Et confitebitur omnis lingua Deo. Hoc est, tria genera filiorum Ne, de Sem enim 27, de Cham 22, de Iapheth 22 lingue, hoc est 72 nate sunt. Sed in hoc iudicate magis ne ponatis offendiculum fratri uel scandulum. Hoc est, ut non carnem manducetis coram abstinente quolibet, uel coram infirmo Iudeo in fide. Nam si propter escam frater tuus contristatur. Non dixit, propter ieiunium; sed ne illum qui aut infirmatur, aut abstinet, tuo exemplo prouoces aut compellas.

Iam non secundum caritatem ambulas. Quia inuitus  manducat, quod illi non expedit. Etiam non diligis proximum sicut te, si non illius utilitatem cogitas quasi tuam. Noli cibo tuo illum perdere. Non dixit abstinentia tua, sicut quidam uolunt. Non ergo blasphemetur bonum nostrum. Bonum, hoc est, libertas, quam habemus in Domino, ut omnia nobis munda sint; non ea ita debemus uti, ut uideamur propter gulam et epulas ambulasse. Bonum nostrum, hoc est, doctrina Dominica, cum sit bona et salutaris, non debet blasphemari per rem fragilem: blasphematur autem, cum dubitatur de Dei creatura. Non est enim regnum Dei esca et potus. Hoc est, non propter escam iustificamur, etc. Sed et hoc notandum, quia non dixerit ieiunium et sobrietas non est regnum Dei, sed esca et potus. Sed iustitia et pax et  gaudium in Spiritu sancto. Que per abstinentiam facilius custoditur. Ubi uero iustitia, sicut se proximum diligendo, ibi et pax: et ubi pax, ibi et gaudium spirituale, quia ex dissensione semper tristitia et molestia generantur. Itaque que pacis sunt sectemur. Hoc est, ut non inuicem de huiusmodi iudicemus. Et que edificationis sunt inuicem custodiamus. Hoc est, que fratrem non offendunt, edificat autem abstinentia. Noli propter escam destruere opus Dei. Hominem scilicet creatum a Deo. Omnia quidem sunt munda. Repetit quod superius dixerat, ne creaturam damnare uideatur. Bonum enim est non manducare carnem, et non bibere uinum. Exponit quid sit per quod offendi dicebat infirmum: offenditur sensu, scandalizatur fide, que est offensio maior. Aut infirmatur.  Scilicet pudicitia; uinum enim et mulieres apostatare faciunt etiam sapientes . Quod autem dixit: Habes penes teipsum. Iactantiam resecat, ne magis in ostentatione sit, quam uirtute quod credimus, uel quod non mordet conscientiam in eo quod facit. Beatus qui non iudicat semetipsum in eo quod probat. Hoc est, qui non suam firmitatem probando se considerat, sed alterius infirmi salutem. Qui autem discernit: Si manducauerit damnatus est. Id est, qui se ita diiudicat: idipsum est enim discretio et iudicium, quia et iudicium discernendo fit, et discretio iudicando; uel, discernit credens malum esse illud, uel illud manducare, et tamen manducat contra fidem suam, iam damnatus est.


Quia non ex fide. Que per caritatem operatur; quidquid enim alium destruit, ex fide non est, et idcirco peccatum est.



CAPUT Xu.

Et non nobis placere. Id est, ut propria commoda querentes, nostram faciamus uoluntatem.

Ad bonam edificationem. Ostendit modum placendi et causam, ne ad uanam gloriam placeamus. Simul et cum dicit: Bonam edificationem, esse ostendit et malam, ut est illud: Aedificabitur ad manducandum idolothyta

Etenim Christus non sibi placuit. Ideo uos qui membra Christi estis, non debetis placere uobismetipsis. Imitator et discipulus Christi non querit suum commodum: ille enim ob aliorum salutem etiam  mortuus est, et improperia amarissima supportauit dicentium: uah! qui destruebas templum Dei, etc. . Quod si requiras cur exemplum, quod e psalmo protulit, ita habeat, quasi improperia, que improperantur Deo, ceciderint super Christum , ita possumus explanare, quod sicut dixit: Qui me recipit, recipit eum qui me misit , ita et hoc accipi potest: Quia qui mihi improperat, improperat ei qui misit me.

Ut per patientiam et consolationem Scripturarum. Per Scripturarum consolationem et solatia, spem futurorum patientissimi exspectamus, sicut scriptum est: Pax multa diligentibus nomen tuum, et non est in illis scandalum . Hoc est, qui consolatione legis utuntur, moueri nulla tentatione possunt,  ut per exempla patientie et consolationis eorum que scripta sunt, speremus consolationem et in presentibus, et sicut Lazarus in futuro. Magni etenim causa solatii est, si quod nos patimur, Dominum nostrum et sanctos eius sciamus esse perpessos. Item et consolationem Scripturarum, id est, ut ipsa exhortatione proficiamus ad spem, non diffidentes de promissis, si adhuc tardent. Spem habeamus. Id est, promissionis, ut spes premii solatium sit laboris.

Secundum Iesum Christum. Ut unusquisque querat alterius salutem quasi suam, sicut Christus sua morte omnes saluauit a morte. In uno ore honorificetis Deum. Unum os dicitur, ubi unus atque idem per diuersorum ora sensus et sermo procedit. Propter  quod suscipite inuicem. Propter honorem Dei inuicem onera uestra portate, et sic adimplebitis legem Christi: qui nos suscepit in se, cum essemus impii, quanto ergo magis nos inuicem, ut similes nostri sustinere debemus! Dico enim Iesum Christum ministrum fuisse circumcisionis. Iterum utrumque populum ad unitatem hortatur. Consentio uobis, o Iudei, quia Christus uobis promissus, ad uos uenerit primum, et Gentes propter misericordiam Dei uocate sunt, tamen unum estis corpus effecti: Non enim uenit ministrari, sed ministrare, et dare animam suam in redemptionem pro multis. Ad confirmandas promissiones patrum. Ut uidelicet impleret quod promisit patribus; Cui plus dimittitur, plus diligit. Sicut  scriptum est: Propter hoc confitebor tibi in gentibus, Domine. Hoc est, faciam gentes confiteri tibi in gentibus, Domine. uox Christi est ad patrem. Tulitque Iudeis arrogantiam, cum de Gentium salute dicit esse predictum: Christus autem in Gentibus confitetur eos misericordiam consecutos, quia et ipsi sunt in corpore eius per baptismum.

Letamini, gentes. Hoc in Deuteronomio scriptum est. Cum plebe eius. Hoc est, cum Isrel. Erit radix Iesse. Radix Iesse est arbor Dauid que fructum fecit per ramum, qui est Maria uirgo, que Christum genuit. Deus autem spei repleat uos omni gaudio. Omne gaudium fidelium in spe debet esse futura. Deus spei, id est, in quo speratur uita futura. Ibi autem omne gaudium, ubi pax est: nullum uero in  dissensione gaudium, sed uniuersa mestitia. In uirtute Spiritus sancti. Si enim qui credit uirtute Spiritus sancti munitur, certum est quod plenitudinem gaudii semper habeat, et plenitudinem pacis. Aliter. Et uirtute Spiritus sancti, quia abundantia spei in Spiritus uirtutibus consistit et signis.

Certus sum autem et ipse de uobis. Bonus doctor laudando prouocat ad profectum, ut erubescant tales non esse, quales ab Apostolo esse putabantur.

Et repleti omni scientia. Hoc est, ueteris et Noui Testamenti. Audacius autem scripsi uobis. Ideo magis scribendi fiduciam habui, quia noui uos ut prudentes cito accipere rationem, sicut scriptum est: Argue sapientem, et amabit te . Tanquam rememorans. Hoc est, recordans uos esse prudentes,  siue ut non ignaros doceo, sed ut scientes commemoro.

Propter gratiam que data est. Non propter commoda terrena, uel laudem, sed ut impleam officium quod accepi.

Sanctificans euangelium. Meo exemplo sanctum esse demonstrans. Quidam enim ut humanum contemnunt, quod predicant ut diuinum, et ita fit ut res sancta uideatur esse non sancta, cum non perficitur sancte. Unde dicitur: Sanctificate ieiunium, hoc est, sanctum facite, siue monstrate. Ut fiat oblatio Gentium accepta. Ut exemplo meo Gentes efficiantur hostia Deo accepta, non igne sanctificata, uel suscepta, sed Spiritu sancto, sicut scriptum est: Quia sedit super apostolos quasi ignis, et uise sunt illis  uarie lingue . Habeo igitur gloriam in Christo. Sciendum sane est quia hic Latini gloriam pro gloriatione posuerunt: Qui gloriatur, in Domino glorietur. Gloriam igitur habeo ad Dominum, licet apud homines infamer et maculer.

Non enim audeo aliquid loqui eorum, que per me non efficit Christus. Non ausus sum dicere aliquid me in his duntaxat rebus propria uirtute fecisse, et non omnia per me esse Dominum operatum, Signa minora, hoc est sanitates uiuorum. Prodigia maiora, ueluti est suscitatio mortuorum. Signa uocantur, in quibus sit aliquid mirabile, indicant quoque aliquid futurum. Prodigia uero in quibus tantummodo mirabile aliquid ostenditur.


Sed sicut scriptum est: Quibus non est annuntiatum de eo, uidebunt; et qui non audierunt de eo, intelligent . Ostendit suum laborem antee predictum. uidebunt. uidetur Christus in apostolis per uirtutes quas in eius nomine faciebant. Propter quod et impediebar plurimum uenire ad uos. Fundaui ecclesias occupatione detentus in his regionibus, Achaie, et Macedonie, uel ab Hierusalem in Illyricum. Sed cum proficisci cepero in Hispaniam. Utrum uero in Hispaniam uenerit, incertum habetur. Spero quod preteriens uideam uos, et a uobis deducar illuc. Quia ita uos exhibetis, ut nec apud uos locum aut necessitatem habeam diutius remorandi, ideo et ex parte illis fuisse dicit, quia credere non indigebant, sed tantummodo confirmari; siue ideo ex parte,  quia nulla magnitudo temporis faciat caritatem. Nunc igitur proficiscar in Hierusalem ministrare sanctis. Sancti erant in Hierusalem, qui omnibus suis distractis, et ante apostolorum pedes depositis, orationi, lectioni ac doctrine uacabant.

Probauerunt enim Macedones. Probauerunt autem hoc sibi utile fore, si collationem aliquam sumptuum facerent sanctis. Quod autem placuit Macedonie et Achaie. Subtiliter ac uerecunde dum Corinthios laudat, hortatur Romanos: facilius enim deuote mentes ad benefaciendum exemplis quam sermonibus inuitantur. Quomodo si spiritualium eorum participes facti sunt Gentiles. Id est doctrine et orationis. Reliqui doctores ex ipsis habebant, et socii fuerant pinguedinis radicis: ideoque unusquisque,  qui quo abundat, debet alteri impartire.

In abundantia benedictionis Christi ueniam. Quia abundantius in aduentu meo Christus in uobis benedicetur: siue benedictionis, id est gratie Christi. Obsequii mei oblatio. Id est eleemosyna quam porto. Accepta. Grata. Ut cum gaudio ueniam ad uos. Si uidelicet sancti acceperint hanc eleemosynam. Ut refrigerer uobiscum. Non corporalem utique requiem querit Paulus, sed illam que consolationem habet ex Deo, sicut et ipse in primis huius Epistole partibus dixit: Consolari in uobis, per eam que inuicem est fidem uestram atque meam.

Deus autem pacis sit cum omnibus uobis. Deus pacis Christus est, qui non nisi in pacificis habitat.  Pulchre autem in pace finiuit, duobus populis ad pacis concordiam reuocatis



CAPUT XuI.

Commendo uobis Phebem sororem nostram, que est in ministerio Ecclesie, que est Cenchris. Hoc iam quasi finito textu Epistole, ut solent, commendationis uel salutationis gratia subter adnexuit. Que est in ministerio Ecclesie. Sicut etiam nunc in Orientalibus locis diaconisse mulieres in suo sexu ministrare uidentur in baptismo siue in ministerio uerbi, quia priuatim docuisse feminas inuenimus, sicut Priscilla, cuius uir Aquila uocabatur: hi duo cesum Paulum uirgis, uino oleoque, et aliis rebus medicati sunt. Hanc ministram esse Ecclesie Cenchris ait; et quia multis adiutorio fuit, etiam ipsa ad adiuuandum  peregrinationis causa dicitur. Cenchris portus Corinthi, quia omnes qui ad Corinthum ueniunt, mansionem Cenchris habent. Ut assistatis ei. Siue sumptibus, siue solatio adiuuetis eam.

Adiutores meos. Id est in opere doctrine. Omnes autem quos salutat, intelligimus ex hominibus fuisse peregrinis, per quorum exempla ac doctrinam, non absurde existimamus credidisse Romanos. Qui est primitiuus Asie. Hoc est qui primus credidit Christo in Ecclesia. Que multum laborauit in uobis. Docet et in hoc debere etiam feminas laborare pro Ecclesiis Dei. Nam et laborant, cum docent adolescentulas sobrias esse, diligere uiros suos, filios enutrire, pudicas esse, castas, domum bene regentes, benignas, subditas uiris suis, hospitio recipere, sanctorum  pedes lauare.

Cognatos meos. Potest quidem fieri, ut et secundum carnem isti cognati fuerint Pauli, et ante ipsum crediderint in Christo. Qui sunt nobiles in apostolis. Et nobiles habiti sunt in apostolis Christi, de quibus possibile est et illud intelligi, quod fortassis ex illis septuaginta duobus, qui et apostoli nominati sunt fuerint, et ideo nobiles suorum et in apostolis dicat, et in his apostolis qui ante eum fuerunt. Concaptiuos. Tolerando ab Iudeis persecutiones. Salutate Ampliatum. Hunc quasi amicum salutat, sed in Domino amicum, non tantum qui interfuerit labori eius aut captiuitati. Adiutorem meum. Adiutor autem apostoli in Christo, non alius intelligitur quam apostolici operis particeps. Probum in  Domino. Hoc est probatum, qui in multis tribulationibus probatus est. Salutate eos qui sunt ex Aristoboli domo. Quoniam nichil otiosum et in litteris apostolicis additur uel minuitur, istos qui sunt uel de domo, uel de familia Aristoboli, non frustra, neque dilectos, neque probos, neque adiutores in Christo nominat, sed forte qui nichil tale habebant in meritis, idcirco eos solo titulo salutationis honorauit. Aristobolus iste intelligitur congregator fuisse fratrum in Christo. Salutate eos qui sunt ex Narcissi domo. uidentur quidem plures fuisse ex domo, uel familia Narcissi, sed non omnes in Domino fuisse, et ideo addidit, eos salutandos esse qui sunt in Domino. Salutate Rufum. Huc usque Iudeos, nunc Romanos salutat. Et matrem eius et meam. Aetate,  non partu. Salutate Asyncritum, etc. De istis simplex est salutatio, nec aliquid eis insigne laudis adiungitur. Suo exemplo nos docet quales amicos debeamus nostris litteris salutare: non diuites seculi facultatibus, uel dignitatibus honoratos, sed gratia ac fide locupletes. Herman. Puto autem quod Hermas iste sit scriptor libelli illius, qui pastor appellatur, que scriptura ualde mihi utilis uidetur, et ut puto diuinitus inspirata; quod uero nichil ei laudis ascripsit, illud declarat, post multa peccata ad penitentiam fuisse conuersum. Salutate Philologum. Hi homines unanimes intelliguntur fuisse, quos hac causa simul salutat, quorum meritum ex his qui simul cum eis erant dignoscitur; sanctos nuncupat eos, ut merito  illos salutare uideatur. In osculo sancto. Ex hoc sermone, ahisque nonnullis similibus, mos ecclesiis traditus est, ut post orationem osculo se inuicem suscipiant fratres. Hoc autem osculum sanctum appellat Apostolus, quo nomine illud docet ut casta sint oscula que in ecclesiis dantur, tum deinde ut simulata non sint, sicut fuerunt Iude, qui osculum labiis dabat et proditionem corde tractabat. Osculum uero fidelis primo, ut diximus, castum sit, tum deinde pacem in se simplicitatemque habeat, in caritate non ficta. Fratres, obsecro uos, ut obseruetis eos qui dissensiones et offendicula preter doctrinam quam uos didicistis, faciunt. Alienus uobis sit, nec omnino recipiatur inter uos qui certamina commouet, qui serit iurgia, qui lites excitat, et studia contentionis  exercet. Qui enim tales sunt, Christo Domino nostro qui est nostra pax, non seruiunt. De illis dicit qui ex circumcisione illo tempore uenerant, ieiunia et abstinentiam destruentes, et neomenias, et sabbata, et ceteras ferias uentris gratia predicabant, dissentientes ab apostolica doctrina, et fratribus offendicula preparantes. uestra enim obedientia in omni loco diuulgata est. Hoc est, si illis obedistis quibus obedire non debuistis, quanto magis nobis obedire debetis! Subtiliter sane Paulus indiscretam et facilem Romanorum obedientiam notat, eamque asserit ubique non laudatam, sed peruulgatam: sed ne eos rursum, si pro hoc apertius castigaret, inobedientes efficeret, addidit:

In uobis igitur gaudeo. Gaudet Paulus super obedientes,  certus quod cum docuerit eos non uulgari obedientia, quam incaute omnibus prebent, uti debere, sed illa sola qua obedire oportet Deo magis quam hominibus, relictis ceteris ipsa sola utantur. uolo enim uos sapientes esse in bono. Simile est hoc illi dicto, quod ad Corinthios scribit, dicens: Malitia paruuli estote, ut sensibus perfecti sitis . Sed et illud quod Dominus ait: Quia filii huius seculi prudentiores sunt quam filii lucis in generatione sua . Huic conuenit dicto: Filii autem seculi huius prudentiores sunt in malitia, pro eo quod aliquid semper profundius et subtilius inueniunt in ea, unde plus noceant et uehementius ledant. In bono autem stulti sunt: uix enim inueniunt quid faciant boni. E contrario uero Paulus  uult nos sapientes esse in bono, hoc est semper plus inuenire aliquid, plus exquirere, et profundius cogitare quid faciamus boni, ita ut, etiamsi impediamur per alicuius malitiam ab opere bono, nos si sapientes sumus excogitemus quomodo si bonum opus non possumus, uel sermonem bonum proferamus: quia si nec hoc licet, uotum saltem bonum et animum demonstremus. Sic ergo sapientes esse in bono debemus, simplices in malo, ut si pulsamur malitia et iniuria, non simus callidi et uersuti artes et argumenta querentes, quibus reddere malum pro malo, et nequitiam pro nequitia debeamus. Sed in tali loco meminisse debemus illius sententie, que dicit: Si quis uult sapiens esse apud Deum, stultus fiat in  hoc mundo . Simus ergo stulti, accipientes iniuriam, et non reddentes, ut sapientes simus apud Deum, qui dixit: Mihi uindictam et ego retribuam, dicit Dominus . Quomodo potest idem ipse et sapiens esse et stultus? Respice ad artes istas que in usu hominum habentur, quomodo ille qui, uerbi causa, sapientissimus grammaticus, in arte fabrili insipientissimus: uel rursus sapientissimus gubernator, quomodo in arte medicine inuenitur insipiens: sic ergo possibile est in his que ad Deum pertinent esse sapientem et in his que ad seculum pertinent insipientem. Deus autem pacis conterat Satanam. Ut est illud: Dedi uobis potestatem calcandi super scorpiones et serpentes . Sub pedibus uestris uelociter. Hoc est sensibus mundis et  simplicibus. uidetur mihi in hoc loco dixisse Satanam, omnem spiritum qui credentibus aduersatur. Satanas enim nostra in lingua aduersarius interpretatur. Quidquid ergo anime tendenti ad Deum resistit et aduersatur, et quidquid paci eius contrarium est, hoc ei Satanas esse nominatur. Ideo denique premisit, dicens: Deus pacis, hoc est, Deus cui pax placet, conterat eum qui contrarius est paci, et dissensiones operatur. Salutatuos Timotheus. Huc usque salutatos, nunc salutantes dicit. uidetur mihi de his quos sequestrauit ab omni catalogo salutantium plus aliquid sensisse. Denique Timotheum adiutorem suum dicit et omnes simul cognatos suos. Et quidem de Timotheo plenissime refertur in Actibus apostolorum, quod fuerit Derbensis cuiusdam filius mulieris  Iudee fidelis, ex patre gentili. Lucium quidam perhibent esse Lucam, qui Euangelium scripsit, pro eo quod soleant nomina interdum secundum patriam declinationem, interdum etiam secundum Grecam Romanamque proferri. Sosipater uero qui his iungitur, suspicor quod sit in Actibus apostolorum scriptus: Sosipater pater Pyrrhi Berensis: hi cognati sunt fide catholica Paulo. Iason autem Thessalonicensis erat. Ego Tertius. Proprium nomen est non ordinis, sicut ex Greco codice euidenter cognoscitur, ubi scriptum est: , qui scripsi epistolam in Domino, id est in adiutorio Domini. Salutat uos Caius. Fertur maiorum traditione, quod hic Caius primus episcopus fuerit Thessalonicensis ecclesie. Hospes meus. Cum quo maneo  nunc in hospitio. Erastus arcarius ciuitatis. Ipsum puto esse Erastum, quem dicit quia remansit Corintho, uidetur dispensator ciuitatis ostendi. Sed non puto quod ex hoc officio magnopere Paulus mentionem eius in Epistola sua fecerit, nisi forte aliquid in eo amplius sensit, et arcarium eum, id est dispensatorem illius ciuitatis dixerit, cuius artifex et conditor Deus; et ideo nec nomen posuerit cuius ciuitatis, sed tantum eum arcarium nominauerit. Gratia Domini nostri Iesu Christi. Sciendum sane est quia omne quod habent homines a Deo gratia est; nichil enim ex debito habent: quis enim prior dedit illi, et retribuetur ei. Item: Gratia Domini nostri Iesu Christi: hec est subscriptio manus eius in omnibus  Epistolis, et in ea etiam commemorat beneficia Christi. Ei autem qui potens est uos confirmare iuxta euangelium meum. Subaudis commendo uos, heretque cum superioribus, ubi dixit: Commendo uobis Pheben sororem nostram, etc. Duas mihi causas Paulus uidetur ostendere quibus roborantur hi qui in fide euangelii confirmantur: unam qua eis predicatio Pauli, que est et Christi predicatio, innotescit; et aliam qua reueratur eis sacramentum, quod omnium temporibus seculorum in silentio habitum est. Nunc uero. Hoc est in aduentu Christi, et presentia corporali manifestum est et apertum, et quantum exspectat non sine idoneis testibus, sed Scripturis propheticis astipulantibus declaratum existit, ut per predicationem quidem euangelii, Gentes ad obedientiam fidei uocarentur; ex reuelatione uero sacramenti  agniti a Dei sapientia gloria et claritas soli sapienti Deo redderetur in secula seculorum. Mysterii. Abscondite uocationis Gentium ad fidem Christi. Quod temporibus eternis in silentio fuit. Quod scirent quidem prophete; ex Scripturis enim propheticis manifestatur, sed hominibus, id est uulgo non manifestauerint, nec patefecerint, sed silentio texerint. Secundum preceptum eterni Dei. Usquequo tempus adesset ut uerbum caro fieret, et habitaret in nobis, et manifestaretur omnibus Gentibus ad obedientiam fidei. Soli sapienti Deo. Sapientem Deum non ita accipias, quasi quem sapientia fecerit sapientem, ut inter homines habetur. Sapiens enim inter homines dicitur unusquisque ex  participatione sapientie; Deus uero non quasi qui ex sapientia sapiens factus sit, sed qui auctor et genitor sapientie, sapiens appellatur. Merito soli sapienti Deo. Solus est enim ita sapiens Deus, ut sapientiam ipse magis genuerit, cum ex sapientia factus sit sapiens. Cui gloria. Recte ei gloria per Iesum Christum refertur, qui ita sapientem esse solum Deum, ut ipse sapientiam genuerit Christum Iesum qui est Dei uirtus, et Dei sapientia, declarauit.  In secula seculorum. Moris est diuine Scripture immensitatem per hoc temporum designare.

Amen. Aut quasi ad confirmationem omnium que superius scripta sunt in fine posuit, per quod uernaculo Hebreorum sermone uera et fidelia esse, que sunt scripta signaret.

Achaia, frater meus, uel Dominus quis. Andronicus, decorus quod standum. Apelles, congregaris eos. Apollo, mirabilis. Arethe, distentio. Aquila, dolens uel parturiens. Arabes, humiles uel campestres. Appia, continens uel libertas. Arastus, frater uidens, uel mons operis amplioris. Aristarchus, suscitans coronam. Aristobulus, suscitans dolore germen. Archippus, longitudo operis. Barnabas, filius consolationis. Bithynia, filia speciosa. Corinthus, oritur  ipse. Corinthii ciues, siue decuriones eorum. Claudius, spes tranquillitatis. Cilicia, cetus, uel luctus, uel assumptio, uel uocatio, lamentabilis. Colceia, uox facta. Crispus, sciens. Chles, inuestigantes, uel omnes, sed melius conclusio, uel consumptio. Damascus sanguinis potus. Demas, silens. Erastus, frater meus uidens. Epaphroditus, frugifer. Epaphra, uidens, uel recens. Euodiam, apprehendentem Dominum. Ephesum, uoluntas eius, siue consilium meum. Philetus, declinans. Philologum, ore principium. Galatia, magnifica uel translatio. Iunia, incipiens. Iulium, incipientem. Lucius, ipse suscitans. Onesimus, respondens. Philippenses, os lampadum. Persida, tentans. Priscilla, agnoscens. Philemon, mire donatus. Paulus, mirabilis. Quartus, plangens  superflue. Saulus, tentatio respicientis uel securitas. Saul, expetitus uel petitio. Siluanus, missus. Sodoma, pecus silens. Sosthenis, gaudium da mihi. Sosipater, narrans. Sosipatruus, saluans dispersos. Thessalonicenses, festinantes. Tharsis, exploratio gaudii. Tertius, adiungens uel applicans se. Thessalonicam, festinam umbram statuere. Tyberius, uisio eius, siue bonitas eius. Tyranni, continentes. Timotheus, beneficus. Titus, querens, uel bonum. Tychicus, tacens. Urbanus, luce gaudens.



II. IN EPISTOLAM I AD CORINTHIOS.



CAPUT PRIMUM,

Paulus uocatus Apostolus. Quod nomen suum preponit Epistolis, auctoritatis esse noscendum est: sicut reges longe positi his qui sub eorum potestate sunt scribunt, et quia minoribus epistolas mittunt, sua his nomina preponunt.

uocatus. In uia, uel Beniamin, uel in presentia Dei. Porro quod ait, Apostolus, cuius autem? Christi Iesu: tale mihi uidetur, quasi dixisset: Prefectus pretorii Augusti Cesaris, magister exercitus Tiberii Cesaris? Ut enim iudices huius seculi, qui nobiliores esse uidentur, ex regibus quibus seruiunt  et ex dignitate qua intumescunt uocabula sortiuntur: ita et Apostolus grandem inter Christianos sibi uindicans dignitatem, Apostolum se Christi titulo prenotauit, ut et ipsa lecturos nominis auctoritate terreret, indicans omnes qui in Christo crederent, debere sibi esse subiectos. Et Sosthenes frater. Hunc idcirco secum scribentem inducit, quia et ipsis doctor erat, et pro his ualde sollicitus. Ecclesie Dei. Notat Ecclesiam que non est Dei, ut: Odiui ecclesiam malignantium . Cum omnibus qui inuocant nomen Domini. Hoc est, non solum opto ut gratia et pax uobis multiplicetur uocatis sanctis,  sed omnibus qui inuocant nomen Domini nostri. In omni loco. In tota Corinthia. Ipsorum. Id est, Corinthiorum. Et nostro. Quia nostrum est quod ipsorum est. Aliter, inuocare nomen Domini proprie est sacerdotum. Unde scriptum est: Et Samuel inter eos qui inuocant nomen eius . Quem sacerdotem fuisse probatur, quia Heli sacerdoti successit, et hostias offerebat, et de eo Dominus ait: Suscitabo mihi fidelem sacerdotem. Qui licet non ex genere Aaron, tamen de tribu Leui in Paralipomenon fuisse describitur. Hieronymus in tractatu libri Isaie: In Epistola quam scripsit Paulus ad Corinthios, cum ad unius scribatur populum ciuitatis, pro uarietate habitantium, id est, sanctorum et peccatorum, nunc laudat eos, nunc corripit, nunc dolet,  nunc reprehendit, nunc prouocat ad continentiam, nuptias non recusat, retrahit ab idololatria, instruit in resurrectionem, digamie porrigit manum, ne locum tribuat fornicationi. Gratias ago Deo meo. Ut solet primum prouocat profectum laudando, et dicit se quidem gaudere de eorum scientia, sed scire illos debere quia uera scientia non inflat, neque dissentit. Sicut testimonium Christi confirmatum est in uobis. Testimonium Christi est totum Euangelium, uel illud: Omnis scriba doctus in regno celorum, similis est homini patrifamilias, qui profert de thesauro suo noua et uetera. Ita ut nichil uobis desit. Unde Salomon ait: uenerunt mihi omnia bona cum illa. Exspectantibus reuelationem Domini nostri Iesu Christi. Ille uere exspectat aduentum Domini, qui in omnibus  preparatus est. Ideo autem reuelatio dicitur aduentus Domini, quia modo absconditus est a nobis. Qui et confirmabit uos. Sua scilicet doctrina. Usque in finem. uel uestre presentis uite, siue perfectionis. Sine crimine. Principali. Fidelis Deus. Qui reddet uobis mercedem sicut promisit. Per quem uocati estis. Ut: Nemo uenit ad me, nisi Pater traxerit eum . In societatem Filii eius. Si enim socii fuerimus passionum, erimus socii in gloria. Obsecro autem uos, fratres. Hucusque cum laude prefatio: hinc iam contra dissensiones aggreditur, ut idem ipse dicit: Unum sit uerbum, et unus sensus in omnibus uobis. Schismata. Contentiones pro doctoribus. Significatum est mihi ab his qui sunt Chles. Queritur quomodo Apostolus credit de absentibus, cum scriptum  sit: Ne credas auditui uano. Sed hanc gratiam ipse habebat ut sciret quid absentes agerent, ut ad Colossenses dicit: Et si corpore absens, spiritu tamen presens. Chles, ciuitas Colossensium est.

Ego quidem sum Pauli. In Apostolorum personis hoc de pseudoapostolis dicit, qui per sapientiam mundi circumueniebant eos, ut unusquisque se diceret esse huius, cuius doctrinam diligebat, cum diuersas doctrinas haberent. Si ergo de ueris apostolis non permittit dici, quanto magis de falsis dici non licebit? Item. Ego quidem sum Pauli.. Hac causa prohibitum est, duos episcopos esse in una ciuitate, ut Hieronymus dicit in tractatu Epistole ad Titum. Ego autem Christi. Pauci dicebant, quod omnes dici  debuerunt. Diuisus est Christus? Diuiditur corpus, cum membra dissentiunt. Nunquid Paulus crucifixus est pro uobis? Ideo in solo Christo gloriandum uobis est, quia ipse uobis hec duo, id est crucem et baptismum tribuit, non Paulus, nec Apollo. Gratias ago Deo meo, quod neminem uestrum baptizaui. Idcirco neminem uestrum baptizaui, ne quis me putaret in meo nomine baptizasse. Nisi Crispum et Caium. Qui se non dicunt in meo nomine baptizatos. Non enim misit me Christus baptizare. Non usurpaui minora facere, qui potui implere maiora. Item: Qui ad maiora mittitur, minora non agit. Sed euangelizare. Quod maius est, ut portet nomen meum coram regibus et gentibus. Non in sapientia uerbi. Mundane philosophie, in qua uos gloriamini. Ne euacuetur  crux Christi. Id est, ut non eloquentie fides crucis Christi deputetur, quia crucem Christi euacuat, qui aures hominum declamatione permulcet: quia auribus sapientium huius seculi displicet dicere Dominum, qui fecit celum et terram, posse crucifigi; et tamen si hoc dici euitetur, euacuatur crux Christi. His autem qui salui fiunt, id est, nobis, uirtus Dei est. Quia diabolum superauit et mortem. Perdam sapientiam sapientium. In Isaia sic legitur: Peribit enim sapientia a sapientibus eius, et intellectus prudentium eius abscondetur . Ubi sapiens? Subauditur apparebit? Sapiens, ex gentibus. Scriba? Doctor legis ex Iudeis. Conquisitor huius seculi? Qui querit de occultis naturis huius seculi. Nam quia in Dei sapientia non cognouit mundus per sapientiam  Deum. Factura mundi Dei sapientia est fabricata, in qua per sapientiam naturalem, que ad hoc data et creata fuerat, debuit cognosci ipse qui fecerat: sed quoniam non cognouerunt homines, alia illis succurritur medicina. Ergo per sapientiam suam intelligendum, per naturalem sapientiam, que ad hoc data est ut cognoscatur Deus; que naturalis sapientia, et Dei sapientia dici potest, quod a Deo sit creata, aut certe Dei sapientia fons est et creatrix naturalis in hominibus sapientie.

Placuit Deo per stultitiam predicationis saluos facere credentes. Non quod uere stultitia sit predicatio crucis, sed quia secundum putationem infidelium sic haberetur. Quoniam Iudei signa petunt. Ut ad Christum dicunt: Quod signum ostendis nobis  ? Hoc autem faciunt ex consuetudine prophetarum, qui sepe signa ipsis faciebant Iudeis. Et Greci sapientiam. Artis scilicet dialectice et humane sapientie rationem. Iudeis quidem scandalum. Iudei scandalizantur, si audiunt Christum a se crucifixum. Siue scandalum illis est audire Christum mori potuisse, quem illi quasi immortalem exspectant, dicebant enim: Nos audiuimus ex lege, quia Christus manet in eternum: non intelligentes, quia primum illum pati oportebat, et sic intrare in gloriam suam. Gentibus autem stultitiam. Hoc est, Deum credere crucifixum. Ipsis uero uocatis. Id est, credentibus ex utrisque. Christum Dei uirtutem. Iudeis petentibus signa, que deuicta morte hominem  reuocant ad uitam. Et Dei sapientiam. Grecis querentibus sapientiam, que nos a dominatione diaboli liberauit.

Quia quod stultum est Dei. uelle crucifigi. Sapientius est hominibus. Quia crux Christi diabolum fefellit, et uicit, hominesque liberauit, quod nemo hominum per sapientiam suam potuit. Et quod infirmum est Dei. Id est, mori fortius est hominibus: quod enim nec gigantes euadere potuerunt, infirmitas crucifixi euasit. uidete enim uocationem uestram. Ac si diceret: uidete eos per quos uocati estis ad fidem, quod non sapientes, sed stulti, et piscatores erant, quando et ipsi uocati sunt. Aliter: uidete uocationem uestram, hoc est, in uobis ipsis, o Corinthii, probate quod dico, quod stultos uos uocauit,  et non sapientes.

Quia non multi sapientes. Hoc contra illos oblique qui se legis peritos, et fortiores apostolis et nobiliores ex sacerdotali stirpe descendere iactabant. Sed que stulta sunt mundi. Stulta, id est, corda, uel ingenia. Ut confundat sapientes. Id est, seculares, dum non ipsos elegit. Et ea que non sunt. Id est, sapientia, fortia, nobilia. Ut ea que sunt. Talia, hoc est, sapientia, fortia, nobilia dissiparet. Qui factus est nobis sapientia. Qui sibi semper sapientia fuit, nobis factus est sapientia, ut nos faceret sapientes, et iustos, et sanctos. In Domino glorietur. Non enim sibi, sed Deo dona que accepit reputet.



CAPUT II.

Et ego cum uenissem ad uos, fratres, ueni non cum  eminentia sermonum. Noluit pomposum eloquentie sermonem iactare in predicatione diuina mysteriorum Dei, hoc est, incarnationem Christi, et uocationem Gentium. Et hunc crucifixum. Quod stultum apud homines uidetur esse. Et ego in infirmitate. Non iactantia, sed humilitate, seu quod nec plagas, et uindictam potenter in aliquos dedi. Timore. Ne uos Christum negaretis. Et tremore. Ne meo aliquo exemplo offenderem uos.

Et sermo meus. Id est, quotidiana exhortatio. Predicatio mea. Publica coram populo doctrina. Non in persuasione humane sapientie. Quia dialectici erant Corinthii, noluit apud illos disputatione uti, ne hoc quoque illis noua aliqua philosophia uideretur, sed magis illis uirtutes et miracula monstrauit.  Sapientiam autem loquimur inter perfectos. Ac si diceret, ne putetis nos sapientiam non habere, quia nos habemus sapientiam diuinam, sed uos eam nunc capere non potestis, quia adhuc lacte nutrimini, et in fide paruuli comprobamini. Neque principum. Hoc est, regum, uel philosophorum, qui in hoc seculo primatum tenere uidentur. Dei sapientiam. Christum qui est absconditus ab incredulis et insipientibus. Quam nemo principum huius seculi cognonit. Hoc est, Pilatus, et Caiphas, et Herodes, et principes sacerdotum, uel demones. Unde Apostolus de principibus et potestatibus huius seculi dicit: Si enim cognouissent, nunquam Dominum maiestatis crucifixissent. Et contra Marcus euangelista  de demonibus ait: Sciebant enim ipsum esse. Si demones sciebant, quomodo potestates ignorabant? Quibusdam uidetur principes et potestates huius seculi, Iudeorum maiores et principes dixisse, qui iuxta Petri Apostoli dicta, ignorauerunt quod malefacerent: ait enim: Scio, fratres, quia per ignorantiam fecistis hoc malum, sicut et principes uestri . Iudeorum principes hi fecerunt, non tamen huius seculi principes dici potuerunt, quippe qui in potestatem redacti fuerant Romanorum, profilentes non se habere regem nisi Cesarem, hi autem principes, quos alio loco signauit Apostolus dicens: Non est nobis colluctatio aduersus carnem et sanguinem, sed aduersus principes et potestates, aduersus mundi tenebrarum harum rectores . Si  ergo hi sunt principes, qui nescientes Dominum maiestatis Christum esse, illum crucifixerunt quomodo a demonibus potuit sciri? Non aliter scierunt demones, quam sciebant principes huius seculi: sciebant enim ipsum esse qui promissus erat in lege per signa prophetie, non tamen mysterium eius, quod Filius Dei erat, ex eterno sciebant, neque sacramentum incarnationis. Nunquam Dominum maiestatis crucifixissent. Pro unitate persone, et Deus dicitur crucifixus, et Filius hominis esse in celis, cum quando ista dicebantur Dominus esset in corpore. Quod oculus non uidit. In Isaia sic habetur: A seculo non audierunt auribus, neque perceperunt, oculus non uidit Deus absque te, que preparasti exspectantibus te . Ergo memoratorum  principum mens hec uidere non potuit, quia credere noluerunt. Quidam sane dicunt: Oculus non uidit uirginem peperisse; non auris audiuit illud: Tunc iusti fulgebunt sicut sol . Qui habet, inquit, aures audiendi audiat. Nec in cor hominis ascendit , coheredes Christi futuros. Quid uidet oculus? Colores. Quid audit auris? Crimina. Quid in cor hominis ascendit? Sapientia. Precellentius est autem omnibus, quod prestat Deus diligentibus se in uitam eternam. Item quid est quod Apostolus dicit ex Isaia propheta; quod oculus non uidit? Hoc sensu Apostolus dixisse credendus est, quod carnalibus oculis, et aure carnali, et cogitatione mortali, non possunt spiritualia comprehendi, dicit enim Apostolus: Nobis autem reuelat Deus per Spiritum  suum . Si autem reuelatum est Apostolo, intelligere debemus, quod et ille aliis reuelauit, nobis autem reuelauit Deus per Spiritum suum, hoc est, non merito nostro, sed sua gratia, quia per fidem accepimus Spiritum sanctum, qui uoluntatem Dei nobis ostendit. Sancti uidebunt, quod Paulus testatur: nobis autem reuelauit per Spiritum sanctum, quod futuri sumus, ut Ioannes testatur, quia eum uidebimus sicut est. Quis enim scit hominum que hominis sunt. Id est, que cogitationes uersantur in homine. Nisi spiritus hominis. Hoc est, conscientia, ut Hieronymus exponit. Non doctis humane sapientie uerbis. Que uonis annuntiamus, non a philosophis, uel grammaticis, sed a  Spiritu Dei eruditi sumus. Spiritualibus. Hominibus, qui capere possunt. Spiritualia. Documenta. Comparantes. Predicantes.

Animalis autem homo, etc. Qui spiritum Dei non habet, animalis est, qui ritu animalium uiuit, sola commoda carnis sectans. Animalis enim habet animam, non habet intellectum, ideo non percipit que sunt spiritus Dei, id est, spiritualia, que spiritus docet, uerbi gratia, quomodo Christus incarnatus sit, uel quid gratie credentibus confert crux Christi. Stultitia enim est illi. Primo stultitia est illi, quando audit natum Dominum, et passum, et resurrexisse; secundo, contemnere que sua sunt; tertio prebere maxillam, et cetera similiter. Spiritualis autem omnia diiudicat. Quia omnia discernit, et intelligit,  et sensus illius non intelligitur ab homine carnali. Quis enim cognouit sensum Domini? Nisi uidelicet spiritualis homo. Nos autem sensum Domini habemus. Dum spirituales sumus? Hoc autem dicit, ne putarent quod ille deficeret ad docendum, cum ipsi imbecilles essent ad audiendum.



CAPUT III.

Et ego, fratres, non potui uobis loqui quasi spiritualibus, sed quasi carnalibus. Infirmis in fide, et contentiosis.

Quasi paruulis. Non etate carnali, sed in Christo. Si ergo paruuli adhuc illi sunt qui omnem malitiam abiecerunt, quia nondum sunt in uirtute perfecti, quid de illis censendum est quibus omni malitia  dominatur? Lac. Rudem doctrinam. Non escam. Obscura mysteria solidamque doctrinam. Aemulationes. In mente zelus. Contentiones. uerbo erga magistros.

Secundum hominem. Carnalem conuersationem, non secundum Deum. Nonne homines estis? uult eos plus esse quam homines. Quid est ergo Apollo? Si nos nichil sumus, uel quos ministros ipsi constituimus, quanto magis pseudoapostoli quibus credidistis? Et unicuique sicut Dominus dedit. Hoc ipsum non ex nobis, sed Dei donum est, ut per manus meas signa fierent, que uos excitarent ad fidem; et Apollo sua uos doctrina firmaret: quia sicut plantatio sine aqua, sic fides sine doctrina marcescit. Si ergo et plantatio et fons Dei est, quid nobis  ascribitis, quasi aliquid nostra uirtute fecerimus? Ego plantaui. Fide. Apollo rigauit. Baptismo, uel doctrina. Sed Deus incrementum dedit. In bonis operibus. Ita neque qui plantat est aliquid. Nisi Dominus incrementum dederit, sine causa laboramus. Nos mercenarii sumus in agro alieno, alienis utimur ferramentis: nichil habemus proprium, nisi mercedem nostri laboris. Dei enim sumus adiutores. Plantantes et rigantes uineam eius. Dei edificatio estis. Hoc est templum Dei. Alius superedificat. Id est, Apollo, uel alius quilibet doctor. Quomodo superedificat? ut diligenter doceat, et rationabiliter.

Fundamentum enim aliud nemo potest ponere. Non est alius Christus, quem possit uobis aliquis  predicare, preter Iesum, cui fide firmissima credidistis. Aurum, argentum, lapides pretiosos. In Ecclesia tria genera sunt bonorum: est bonum, et melius, et optimum. Quod autem primo aurum posuit, ut sermo melius texeretur, id ad fortitudinem, non ad speciem comparauit: quia argentum fortius auro, ideo meliori ponitur loco. Tria e contrario genera malorum: malum, peius, pessimum, que lignis, feno, stipule comparantur. Aut certe aurum, penitentes significat; argentum coniugatos; lapides pretiosi uirgines. Item, ligna uirginitas, sed imperfecta; fenum, irrationabile matrimonium; stipula penitentia, sed non uera. Item aurum, cogitationes bonas; argentum, sermones iustos; lapides pretiosi, opera perfecta: ligna, uana opera, non integra  materia; fenum, uanas cogitationes, que materia sunt fructuum; stipula, otiosa uerba, arida, sine fructu. Et uniuscuiusque opus quale sit ignis probabit. Aurum et argentum non solum non ardebunt per ignem, sed et splendidiora radiabunt: ligna uero et cetera concremabuntur. Sed examinationem iudicii igni uoluit comparare, iuxta consuetudinem Scripturarum. Sic tamen quasi per ignem. Quia igne purgatorio iudicii probabitur. Augustinus autem aliter exponit: Est quidem ignis tentatio tribulationis, de quo dicitur: uasa figuli probat fornax, et homines iustos tentatio tribulationis . Iste ignis in hac interim uita facit, quod Apostolus dicit: sic accidet duobus fidelibus, uni cogitanti que sunt Dei, quomodo placeat  Deo, hoc est, edificanti aurum, argentum, lapides pretiosos; alteri cogitanti que sunt mundi, quomodo placeat uxori, id est, edificanti ligna, fenum, stipulam: illius opus exuritur, quia ea dilexit quorum amore cruciaretur. Exuritur autem huius, quoniam sine dolore non pereunt que cum amore possessa sunt. Sed quoniam alterutra conditione proposita, eis potius maluit carere quam Christo, nec timore amittendi talia deserit Christum, quamuis doleat cum amittit saluus est quidem, sic tamen quasi per ignem, quia urit eum dolor rerum quas dilexerat amissarum, non subuertit fundamenti stabilitatem. Nemo uos seducat. Ac si diceret: Dum templum Dei estis, nemo uos uiolet per mundanam sapientiam. Si quis uidetur sapiens esse in hoc seculo.  In humana sapientia. Stultus fiat. Hoc est, credat Deum crucifixum, quod stultitia est Gentibus, percutienti prebere alteram maxillam, non reddat malum pro malo: que omnia quasi stulta esse uidentur: Sapientia enim huius mundi. Hec est: malum pro malo reddere: uel philosophorum inflata scientia atque uentosa. Nescitis quoniam templum Dei estis. Ac si diceret: Ideo aurum, et argentum, et lapides pretiosos superedificate, quia templum Dei estis, et dum non bene edificans priuabitur, quanto magis uiolans peribit? uiolat uero corpus suum peccando, siue Ecclesiam per malam doctrinam seducendo, siue exemplum peruersum ostendendo. Reprehendam sapientes. Ad effugiendam  manum Dei nulla suffragabitur illorum astutia. Siue hoc sub Christo impletur, quando uincebat Scribas et Phariseos, astute tentantes eum in questionibus.

Nemo glorietur. Ut est illud: Maledictus qui habet spem in homine , in doctore Paulo, et Apollo, et pseudoapostolo. Sine uita. Dum per illam seruitis Deo, ut mereamini uitam futuram. Seu mors. Que porta est per quam itur ad regnum. Ergo omnia creata sunt propter sanctos, quia cum nichil habeant, cuncta possident.



CAPUT Iu.

Ut ministros Christi. Non ut fundamentum. Hic iam. Id est, in ministerio predicationis, uel in presenti seculo. Queritur. A nobis dispensatoribus.  Ut fidelis quis inueniatur. Hoc est ut unusquisque dispensator fidelis fiat; ac si diceret: Hoc tantum querimus, ut fideles inueniamur, et non querimus laudari a uobis: unde subiecit: Mihi autem pro minimo est, ut a uobis iudicer. Laude dignus. Aut ab humano die. Sed Domini die, id est, die iudicii; non ab humano die, in presenti seculo iudicari, hoc est, laudari appeto. Sed neque meipsum iudico. Hoc est, ego qui conscientiam meam optime noui, neque aliis me excellentiorem esse iudico. Nihil enim mihi conscius sum. Unde super omnes debeam gloriari. Si hoc Paulus dicit, quid a nobis dici debeat cogitandum est. Sed non in hoc iustificatus sum. In quo me quidam laudant: quia ita quisque aliena  laude non iustificatur, ut nec maculatur infamia. Unicuique apud Deum quod est, non quod dicitur, imputatur. Occulta tenebrarum. Id est, opera que in tenebris aguntur. Propter uos. Propter uestram utilitatem. Nihil enim mihi conscius sum. Id est, in aliquo criminali peccato, postquam per gratiam Saluatoris liberatus sum, et ab omni peccato purgatus. Sed non in hoc iustificatus sum. Licet non sim mihi conscius in aliquo capitali crimine, non tamen ob hoc perfectam iustitiam mihi uindico, propter leuia et minima peccata, quibus nullus sanctus in presentis uite curriculo carere potest.

Ne supra quam scriptum est. Ut supra scripsi: Qui gloriatur, in Domino glorietur. Et: Nemo glorietur in nomine. Et: Nolite iudicare ante tempus.  Quis enim te discernit? Aliis scilicet meliorem esse; aut quis te discernit a massa perditionis, nisi Deus? non merita tua, neque scientia. Et tanquam respondenti: Fides mea me discernit, merita mea, propositum meum: statim occurrit Apostolus: Quid autem habes quod non accepisti? Quid habes ex teipso nisi peccatum? Iam saturati estis. Doctrina. Diuites. In sapientia. Sine nobis regnatis. Non indigentes nostra doctrina, exemploque. Nos stulti. Ironice loquitur: aut increpantis affectu pronuntiandum est.

Utinam regnaretis! Id est, utinam non essetis falsa gloriatione decepti! forsitan simul regnassemus. Puto enim, quod Deus nos. Non ut uos qui regnatis  apostolos nouissimos, nos omnium ultimos ad Gentes tanquam ad mortem direxit. Nouissimos autem dicit tempore, non merito. Sed quidam ex uobis putant nos esse nouissimos apostolos, nec dignitatis merito primis apostolis comparandos, qui presentem in carne Dominum comitati sunt. Primi autem apostoli prophete intelliguntur, qui missi sunt a Deo. Nouissimi uero duodecim apostoli, aut primi duodecim apostoli, qui ante passionem suam a Domino electi sunt. Nouissimi autem Paulus, et Barnabas, et Apollo, qui postea sunt electi. uel nouissimos, non ad ordinem, sed ad ministrationem pertinet, quasi dixisset nouissimos esse miseros, et ultimos omnium, sicut statim subiungit. Spectaculum facti sumus. Omnes spectant nostras iniurias. Et  angelis et hominibus. Bonis uidelicet et malis. Nos stulti propter Christum. Hoc est, in tormentis positi pro Christo. Ironice que uidetur confirmare, negat; et que uidetur negare, confirmat. uos autem prudentes in Christo. Ut putatis. Nos infirmi. Dum nolumus reddere malum pro malo. uos nobiles. uobis nobilitatem terrenam uindicatis. Usque in hanc horam. A quo tempore cepimus predicare usque nunc. Item: uos autem prudentes in Christo, hoc est, uos ita uultis Christiani esse, ut prudentiam seculi teneatis

Peripsema. Abiecti, humillimi. Peripsema, rasura, aut limatura cuiuscunque rei. Non ut confundam uos hec scribo. Ac si diceret: Non pro gloriatione operum meorum bonorum hec dico; sed hec potius  commemoro, ne uos gloriemini in mundana sapientia. Poterant confundi de sua gloria, si eos non releuaret: non enim ruborem illorum cupiebat, sed perfectionem: Decem millia. Finitus numerus pro infinito. Pedagogorum. Doctorum, nutrientium et custodientium uos in fide Christi.

Ego uos genui. In nouam uitam reformaui. Imitatores mei estote. Quia bonorum filiorum est bonos imitari parentes. Qui uos commonefaciat uias meas. Et meis litteris, et suo exemplo docebit: aliud enim sine alio perfectum esse non potest. Tanquam non uenturus essem ad uos. Hinc incipit causam fornicationis arguere. Inflati sunt quidam. In humana scilicet sapientia: quia omni peccato, et uiro accipienti  uxorem patris sui uos consentitis. Et in sapientia humana uos contenditis, quasi non peccata essent. uirtutem. Operum et fidei. Non enim in sermone. Nihil enim prodest doctrina sine iustitie operibus, ei qui non facit quod faciendum docet. Regnum Dei. Id est, acquisitio regni Dei. Quid uultis. Benignus magister est, qui discipulorum correptionem in eorum posuit uoluntate.

In uirga ueniam. Id est, uindicta: quali uirga Petrus ad Ananiam et Saphiram, et ipse Paulus ad Magum usus est.



CAPUT u.

Et uos inflati estis. Quia uana scientia inflamini, et curam de his qui pereunt non habetis, ut aut  corrigantur, aut ab Ecclesia separentur. Et non magis luxistis. Quia boni pastores semper pro populi peccatis flent. Presens autem spiritu. Presentem dicit spiritu, ne ex solo auditu absentem damnare putaretur: secundum illud Elisei dicentis ad Giezi: Nonne spiritus meus tecum erat in uia? Cum uirtute Domini nostri. Qui pro me erat presens, litterarum mearum auctoritate, per quam Domini quoque uirtus assistere iudicetur. Tradere huiusmodi hominem Satane. Id est, tortori diaboli, ut tormento carnis spiritus saluaretur: oportebat enim ut per diabolum sanaretur, qui per Diabolum peccauit. Non bona gloria uestra. Dicendo, Ego sum Pauli, etc. Non bona, dum non corrigitis adulterium. Totam massam. Ecclesie. Corrumpit. In Greco, fermentat  [] uetus fermentum. Fornicationem. Ut sitis noua conspersio. Ut in gratia sacri baptismatis conspergamini, sicut conspergitur farina aqua. Azymi. Sine fermento peccati. Etenim pascha nostrum. Ideo debetis azymi esse, quia Iudei quando agnum immolabant, azyma comedebant, sic et nos debemus. Sed in azymis sinceritatis. Similitudine Hebreorum: quia ipsi postquam immolabatur agnus, et post diem Pasche azyma comedebant per septem dies: sic nos uero agno immolato, tota uita nostra, que septem diebus peragitur, azymis bonorum operum uescamur. Et ueritatis. Id est, equitatis iudicii. Si enim lactuca erat cum filiis Isrel pro fermento, ne cibum insulsum comederent pro celeritate ambulandi, sic equitas iudicii et sinceritatis  cum Christianis. Scripsi uobis. Pro scribo. uel ideo preteritum dicit, quia cum legerent, tempus scribendi preteritum esset. Non utique fornicariis huius mundi. Quod luce clarius est. Ab illis enim olim separati estis, et idcirco nolite iterum illis commisceri. Si quis frater nominatur. Id est, solo nomine appellatur cum fornicator detegatur, aut fur, ab hoc separari iubemur. Qui foris sunt. Infideles extra Ecclesiam. Qui intus sunt. Hoc est, fideles intra Ecclesiam. Eos autem qui foris sunt Deus iudicabit. Foris Ecclesiam sunt heretici, Iudei, Gentiles.



CAPUT uI.

Audet aliquis uestrum, negotium habens aduersus aiterum, iudicari apud iniquos. Notandum quod aliquando Apostolus in media causa quam agit, quosdam  inserat sensus, et de latere iactet: quibus explicitis, rursum reuertitur. Audet ergo aliquis uestrum, etc., contra scilicet preceptum Domini dicentis: Si quis uult tecum contendere iudicio, tunicam tuam dimitte ei, et pallium.

An nescitis quoniam sancti de hoc mundo iudicabunt. Sicut Dominus apostolis promisit, dicens: Sedebitis et uos super sedes duodecim, iudicantes duodecim tribus Isrel , omnibus hoc promittens, qui apostolos fuerint imitati. Si ergo sancti de hoc mundo iudicabunt, cur de minimis uestris negotiis non iudicant? In uobis iudicabitur. Id est, per uos. Angelos iudicabimus. Illi angeli iudicabuntur in iudicio, in comparatione sanctorum  hominum ad acquirendum multos ad uitam per celestem doctrinam. Qui contemptibiles sunt in Ecclesia. Hoc est, qui minimi sunt in Ecclesia, aut certe qui iniurias suas contemnunt; ac si diceret: Qui minores sunt in ecclesiis, et nullis magnorum donorum pollent, ipsi de terrenis negotiis iudicent, quatenus per quos nequeunt maiora, minora bona suppleantur, quos contemptibiles nominat, et tamen sapientes uocat, cum dicit: Si non est inter uos sapiens quisquam. Qua ex re quid aliud colligitur, nisi ut hi causas terrenas examinent, qui exteriorum rerum sapientiam accipiunt? Qui autem spiritualibus addicti sunt, terrenis non debent negotiis implicari. Ac si apertius diceret: Qui penetrare intima sapientie nequeunt, saltem necessaria foris  operentur. Item contemptibiles, qui minores sunt in doctrina, quos dona spiritualia non exornant. uel contemptibiles, id est, sancti qui a uobis despiciuntur.

Ad uerecundiam uestram dico. Nam erubescere debetis eo quod nemo sit inter uos tam sapiens, qui nouerit causas inter fratres discernere. Et hoc apud infideles. Duplex peccatum est, et quod iudicio contenditis, et quia apud infideles ad iurgia prouocatis. Iam quidem omnino delictum est in uobis. Ideo hoc iterat: nam potuit putare, iudicium habere aduersus alterum non esse peccatum, sed tantummodo peccatum esse extra Ecclesiam uelle iudicari, nisi adiungeret: Iam quidem omnino delictum est inter uos, quia iudicia habetis uobiscum. Et ne quisquam hoc ita excusaret, et diceret iustum se habere negotium,  et iniquitatem se pati quam uellet a se iudicum sententia amoueri, continuo talibus cogitationibus uel excusationibus occurrit, et ait: Quare non magis iniuriam accepistis? Ut impleretur illud: Si quis uult contendere iudicio tecum, et tunicam tuam tollere, dimitte ei et pallium . Sed tamen talia negotia per infirmos iudicari in Ecclesia secundum indulgentiam concessit fratribus inter fratres iudicantibus: extra Ecclesiam uero iudicari terribiliter uetat. Sed uos fraudatis. Cum illatam iniuriam secundum preceptum Euangelii et Domini exemplum patienter sustinere deberetis, uos e contrario non solum non suffertis, sed etiam non facientibus irrogatis. Et hoc fratribus. Id est, uobis, quibus nec quidem uicem reddere inimicis  concessum est. An nescitis quia iniqui regnum Dei non possidebunt? Ac si diceret: Dum iniqui regnum Dei non possidebunt, nolite uos ipsi iniqui fieri fraudando, et iniuriam faciendo. Nolite errare. Hoc est, seduci, existimantes de multis, et non etiam de uno peccato puniendos. Aut nolite errare uosmetipsos et alios iniquos putantes regnum Dei possidere. Et hoc aliquando fuistis. Sed nunc non estis. Nolite ergo timere de preteritis, tantum ne post baptismum criminosum aliquid committatis. Molles sunt, cum quibus uirile perficitur scelus, et quorum uirilia in pueritia castrabantur, ut semper essent imberbes, et muliebria, hoc est, mollia corpora haberent. Hi ergo apud gentiles in honorem  Matris deorum castrabantur: ut Augustinus in libro septimo de Ciuitate Dei ostendit dicens: His autem amputatur uirilitas, ut nec conuertantur in feminam, nec uiri relinquantur. Et iterum de mollibus: Eidem Matri magne contra omnem uirorum mulierumque uerecundiam consecrati sunt, qui usque in extremum [hesternum] diem madidis capillis, et facie dealbata, fluentibus membris, incessu femineo per plateas uicosque Carthaginis, etiam a populis, unde turpiter uiuerent, exigebant. Nihil uarro dicere uoluit, nec uspiam legisse me commemini. Defecit interpretatio, erubuit ratio, conticuit oratio. Sed abluti estis. Scilicet per baptismum. Sed sanctificati estis. Per Spiritum sanctum ac uerbum. Sed iustificati estis. In bonis operibus. In nomine  Domini. Id est, in confessione nominis Domini. Omnia mihi licent, sed non omnia expediunt. Que de fornicatione tractat, uult materiam fornicationis, id est, gule intemperantiam ostendere, simul atque destruere. Licet ergo nobis manducare et bibere; sed si subiecerimus nos comessationibus, ipsum licitum perducet nos ad illicitum, hoc est, ad fornicationem: ita et de omnibus intelligendum est quecunque peccata non sunt, occasiones possunt tamen dare delictorum. Sed ego sub nullius redigar potestate. Id est, cibi et rei licite redigar potestate, hoc est, non mei dominabitur: non enim sic succumbam ut seruiam. Paulus cui cuncta licent, sub nullius potestate se redigit, quia semetipsum a licitis restringendo, ea que delectata premerent, despecta  transcendit. Esca uentri. Id est, conuenit uel creata est. Sed Domino. Hoc est, ad seruiendum Domino, uel ut sit templum Domino. Et Dominus corpori. Quasi proprio templo. Deus autem suscitauit Dominum Iesum. Quia caput nostrum suscitauit, et nos quoque membra eius, si per sanctitatem fuerimus, suscitabit. Ergo debemus membra nostra sanctificare, ut in eo manere mereamur. Corpora uestra membra Christi sunt. Quia omnis Ecclesia corpus est Christi; singuli autem membra: caput autem Christus est. Tollens ergo membra Christi, faciam membra meretricis? Abscindens me a corpore Christi, faciam membra meretricis? Non dixit fornicatoris, ut ostenderet eum eiusdem esse criminis et nominis, cuius illa est; apud homines  enim minus uidetur uiri quam mulieris admissum. An nescitis quoniam qui adheret meretrici, unum corpus efficitur? Corporis unitate per immunditiam. Erunt enim, inquit, duo in carne una. Hec est prima prophetia Adam. Quomodo autem cum uxore licita, sic et cum meretrice una caro efficitur, propter amorem illicitum. In carne una. Propter coniugalem connexionem, aut in generando et concipiendo filio. Fugite fornicationem. Id est, mente, et loco, ut fugit Ioseph. Omne peccatum quodcunque fecerit homo. Nunc ostendit quantum reatum fornicatio habet, que illis per consuetudinem leuis uidebatur. Quid si homo seipsum occiderit? Quid si  ebriosus et gulosus fuerit? Nunquid [a 1Kb] . . . . . . . in corpus suum non peccat? Fornicatio est foras exiro a legitimo coniugio. Omne autem peccatum potest ab uno committi, qui membrum dici potest, non tamen corpus. In fornicatione autem duo pereunt, etiam totum corpus. Grande ergo malum est, in quo due anime pereunt uel moriuntur. uult ergo grauare fornicationis causam, que illis per consuetudinem leuissima uidebatur. Aut in corpus suum peccat: quia hoc uitium magis uoluntatem carnis prestat, quam cetera uitia. Lege Augustinum. Corpus uero templum Dei est: Deum ergo decet habitare in domo sua, non peccatum, nec diabolum. Quod si in uobis Spiritus sanctus est, scitote quod non ad fornicationem facta sunt membra uestra, sed  ad laudem Dei, uel ad seruiendum Deo. Non estis uestri. Qui non est suus, non debet sibi uiuere, sed illi cuius sanguine emptus est. Empti enim estis. Non auro, non argento, sed sanguine Christi. Sanguis egrorum aliis nocet; sanguis uero Christi mundum redemit. Glorificate Deum. Hoc est, agite ut glorificetur Deus per opera uestra. Et portate. Spiritum scilicet sanctum cuius superius membra uestra templum esse testati sumus.



CAPUT uII.

De quibus autem scripsistis mihi. Huc usque gratis docuit, nunc ad interrogata respondet. Nunc autem incipit de coniugiis tractare; ante enim expugnauit illicita, quam de licitis loqueretur. Corinthii namque ad Paulum epistolam miserunt, ut illos doceret,  si post acceptam fidem licitum esset uxores dimittere, aut quomodo uxores licite haberentur. Bonum est homini mulierem non tangere. Bonum fuerat illud quod uobis in primordio predicaui, hoc est, secundum coniugii usum non tangere mulierem; sed quoniam multos continentes huic doctrine loco scripsistis refragari, concedatur remedium ne fornicando moriantur. Ergo Apostoli hoc exemplo in primis uirginitas et continentia predicanda est. Sed obiicere amatores luxurie solent: Ut quid ergo prima Dei benedictio Crescite et multiplicamini, concessit? Ut terra scilicet repleretur. Quia iam impleta est, debemus ab incontinentia nos temperare. Suam. Non alienam. Uxorem. Non uxores. Similiter autem et uxor uirum. In hoc optimum legitimumque coniugium  uidetur, quando hi ambo secundum Apostolum in sua uoluntate fiunt. Mulier sui corporis potestatem non habet. Scilicet ad continentiam carnis, nisi ex consensu uiri. Nolite fraudare. A debito coniugii. Ad tempus. Hoc est, specialibus alternisque diebus, aut quadragesimali tempore, uel ad tempus orationis, siue per dies purificationis. Ne tenter uos Satanas. Ne uno se subtrahente alter fornicetur, et Satanas tentandi locum inueniat.

Secundum intelligentiam. Infirmis hoc indulgeo, non perfectis precipio, qui omnes homines uelim me imitari. Sicut meipsum. Id est, uiduum, seu castum, uirginemque, quod magis creditur. Alius guidem  sic. In castitate. Alius uero sic. In matrimonio. Melius est enim nubere. Ante uotum. Dicit autem melius esse nubere, in comparatione deterioris ac peioris rei, nisi culpa scilicet ad coniugium ueniant, si tamen nondum meliora deuouerunt, quam uri uel ardore effrenate libidinis, uel infernali igne post fornicationem. His autem dico, qui matrimonio. Proprie loquitur ad coniunctos, ne dimitterent uxores, et alias ducerent, aut pulchras, aut diuites, sicut Iudei faciebant. Non ego, sed Dominus. Qui dixit: Qui dimiserit uxorem sine causa, facit eam mecari . Manere innuptam. Id est, ut non nubat alii uiro. Aut uiro reconciliari. Quia melius est, si ad uirum suum reuertatur, quam ut alii uiro nubat. Nam ceteris. Qui uidelicet neque ambo Christiani  sunt. Quapropter? Scilicet ut dimittatur coniux infidelis, ut in consequentibus Apostolus dicit, quamuis melius sit non dimittere. Attamen non licet secundum preceptum Domini ut dimittatur coniux, nisi causa fornicationis. Fornicatio est etiam ipsa infidelitas. Dicimus autem permisit causa fornicationis uxorem dimitti; sed quia permisit, non iussit, dedit locum Apostolo monendi, ut qui uoluerit non dimittat uxorem infidelem, quia sic fortasse possit fidelis fieri. Alioqui filii uestri immundi essent. Ac si dixisset; si permitterem uirum infidelem cum filiis suis discedere a muliere fideli, filii ipsius uiri immundi essent. Item si ambo infideles essetis necessario filii uos imitarentur, nunc autem forsitan fidelem imitabuntur. Nunc autem sancti sunt. Quia fideles  per predicationem suorum parentum. Item filii uestri immundi essent, si infidelem parentem comitarentur iam non baptizati, aut, si baptizati essent, ex Christianitate in paganismum transirent infidelem parentem sectando. Non ergo ab inuicem discedant. Non est enim seruituti deditus frater. Hoc est, ut seruiat et pereat propter alterum infidelem; non enim ita ligatus est in huiusmodi causa, quasi uere illi seruire necesse sit, et propter alterum interire. In pace enim uocauit uos. Ceterum non ad dissidium sumus uocati; ultro ergo discedere non debemus. Ad id autem redit quod predixit, ne discedendi preparetur occasio. Nisi unicuique sicut Dominus diuisit. Nisi hoc unum scis, quod unicuique est sicut Dominus illi diuisit. Sicut uocauit Deus. Siue cum  fideli coniuge, siue etiam cum infideli, siue sine uxore, siue in preputio, siue in circoncisione, siue seruus, siue liber. Ita ambulet. Hoc est, conuersetur. Circumcisus aliquis uocatus est. Infert subito parabolam circumcisi, ethnici, serui, et liberi, et sub metaphora eorum de nuptis disputat et innuptis. Ac primum quia nonnullos hanc intelligentiam reprehensuros arbitror, interrogare libet, que sit consequentia, ut de maritis et uxoribus disputans repente transiret ad comparationem Iudei, et ethnici, serui et liberi, et rursum hac disputatione finita, rediret ad uirgines dicens De uirginibus autem preceptum Domini non habeo. Ergo circumcisus aliquis uocatus est, Id est, castus sine muliere, quoniam  instar circumcisionis est non habere uxorem, dum mulier quasi membrum corporis est uiri, et una sunt caro. At uero uxorem habere instar preputii est: quia sicut plenitudo corporis est in preputio, ita in coniugali consortio. Non adducat preputium. Id est, uxorem, ut diximus. Aliter: Non putet se superflue circumcisum, ne de hoc peniteat: fuit enim necessarium suo tempore. Siue hoc modo: Non adducat preputium, ut quis sine legis ceremoniis uiuat, quia tum quibusdam apostoli permittebant opera legalia custodiri, ne subito a lege retracti scandalum paterentur. Non circumcidatur. Hoc est, non dimittat uxorem. Circumcisio nichil est. Id est, uirginitas, uel castitas, sine bonis operibus. Et preputium nichil est. Coniugium absque operibus.  Seruus uocatus es. Id est, coniugatus. De libertate. Id est, de continentia. Sed et si potes liber fieri. Hoc est, si potes habere dissidii occasionem, et repellere eam abs te, magis utere legitimo coniugio. Seruus coniugatus, libertus est Domini; quoniam enim fuit in coniugio, in paganismo tunc seruus fuit, quia non legitimo usus est coniugio: quoniam uero ad fidem Christi uocatus est, libertus Domini est, dum legitimo coniugio utitur: nam libertus est liber de seruo factus. Similiter et quilibet. Id est, a coniugio seruus est Christi, quia uirgines et coniugales seruiunt Christo. Nolite fieri hominum serui. Dum scilicet Christi sanguine empti estis. De uirginibus autem preceptum non habeo. Scriptis respondet, quia illi dicebant: Ubi precepta est uirginitas? ut  superfluum demonstraret, quod sub precepto non est. Ita uirginitatem pretulimus, ut tamen nuptiarum ordinem seruemus: quia si Dominus uirginitatem imperaret, condemnare uideretur coniugium, et seminarium hominum excideret, unde uirginitas procreata est. Quare preceptum Domini de uirginibus non habuit, quia maioris mercedis est quod non cogitur, sed offertur. Existimo enim. Hic existimo non pro dubio ponitur, sed pro certo. Propter instantem necessitatem. Id est, dolorem parturiendi et seruitutis in matrimonio. Quoniam bonum est homini. Duplex bonum est, et sollicitudinibus mundi carere, et uirginitatis premium exspectare. Noli querere solutionem. Nisi forte ex consensu illius. Solutus es ab uxore. Per continentiam, uel morte ipsius. Et  si acceperis uxorem, non peccasti. Id est, ante uotum uirginitatis. Et si nupserit uirgo, non peccabit. Id est, antequam uouerit uirginitatem, quia nuptie per se peccatum non habent, sed per sollicitudinem seculi sepe peccatum incurrunt. Aliter illos dicit non peccare si nubant, quia nondum uouerunt Deo castitatem, ceterum qui uel in corde suo promisit, si aliud fecerit, habet damnationem, quia primam fidem irritam fecit; quod enim erat licitum, per uotum sibi fecit illicitum, sicut Ananias et Sapphira. Tribulationem carnis habet. Maledicto Eue subiacentes per sollicitudinem seculi, tribulationem et tristitiam patientes. Huiusmodi. Id est, uirgines nubentes. Ego autem uobis parco. Hoc suadeo uobis, quod minus  laboris, et quod plus premii habet. Itaque dico, fratres. Hic omnes ad continentiam hortatur. Fratres autem dicit, ut libentius audiant. Tempus breuiatum est. Dicamus breue, etiamsi nongentis uiueremus annis, ut antiqui homines; tamen breue putandum esset quod haberet aliquando finem; nunc uero quod breuis sit non tam letitia quam tribulatio nuptiarum, quid accipimus uxores quas cogimur amittere? Quasi non habentes. Ille uxorem habens, sed quasi non habet, qui sic studet placere coniugi, ut tamen non displiceat creatori. Flet quoque, sed tanquam si non fleat. Qui sic temporalibus damnis affligitur, ut tamen de eternis lucris semper animum consoletur. Gaudet quoque tanquam si non gaudeat. Qui sic temporalibus bonis hilarescit, ut tamen  semper perpetua tormenta consideret, et in hoc quod mentem gaudio subleuet, hanc continuo pondere prouidi timoris premat. Emit quoque quasi non possidens. Qui et ad usum terrena preparat, et tamen cauta cogitatione preuidet, quod hec citius derelinquat. Mundo quoque utitur, sed quasi non utatur. Qui et necessaria cuncta exterius ad uite sue ministerium redigit, et tamen hec non sinit sue menti dominari, sed ut subiecta foris seruiant, et nunquam intentionem animi ad alia tendentis frangant. Aliter: Sunt qui patiuntur labores et pressuram in presenti quasi non paterentur: quia ista in breui spatio pertransibunt et finientur. Sic et sequentia exponi possunt. Preterit enim figura huius mundi. Hoc seculum quasi umbra pertransit. Nolite ergo  de eo multum esse solliciti, ne possessionem perdatis eternam, et figuram querentes incipiatis amittere ueritatem. Hic enim mundus imago futuri est. Si ergo talis est imago, ipsa ueritas qualis est? Unde si hoc tam impense diligitis, quanto magis illud impensius amare debetis; nam secundum hoc nos dimissuros quotidiana morientium exempla testantur? An forte nos solos esse credamus immortales, quasi non simus ex hominibus generati. Item, Preterit enim figura huius mundi. Si mundus transit, quo uniuersa clauduntur, imo figura et conuersatio huius mundi quasi nubes preterit, et inter cetera mundi opera, et nuptie preteribunt. Si enim mors finis est nuptiarum, cur necessitatem in utilitatem non uertimus? Diuisa est mulier et uirgo, id est, dissimiles  sunt. Ut sit sancta et corpore et spiritu. Quid prodest carnem habere uirginem, si menti quis nupserit, ut sit frequens oratio? impedit enim coniugium iugitatem orationis. Si quis. Id est, pater. Turpem se uideri existimat. Turpis uidebitur, si cum ad perfectam etatem peruenerit, neutrum deliberet, uel uirginitatem seruare, uel nubere, si nubere uolenti non permittat, et illa fuerit fornicata. Quod uult. Id est, pater uel filia faciat, id est pater non peccat, si ipsa puella nubat. Qui autem statuit in corde suo. Id est, si pater quisque disposuit. Firmus. Id est, dum consentit ei filia sua. Non habens. Id est, pater. Necessitatem. Quia non cogitur a filia sua, ut daret eam uiro. Potestatem autem habet. Ipse pater.  Sue uoluntatis. Ut faciat quod uoluerit de filia sua. Iudicauit. Prefatus pater. Aliter ut Hieronymus exponit: Si quis, hoc est, quisquis homo; super uirginem, id est, carnem propriam suam; quid uult ipse homo, id est, uirginitatem an coniugium; quia liberum arbitrium habet, non peccat, quia matrimonium non est peccatum. Statuit. Id est, permanere in uirginitate. Non habens necessitatem, quia non cogitur a carnali uoluptate. Potestatem habet, id est, facere quod uult. Mulier uincta est legi. Nunc incipit de digamis et uiduis. Liberata est. A uinculo coniugali libera facta secundum legem post mortem uiri, si nec tunc potuerit se continere. Cui uoluerit nubat. Tantummodo Christiano, non Gentili, tantum in Domino propter continentiam. Puto enim quod et ego  spiritum Dei habeam. Ideo sic loquitur, quasi dubie, ne iactanter de se loqui uideatur. Spiritum Dei habeo. Hoc est, nolite contemnere, quia non ex me hoc ipsum est quod dico, sed spiritus Dei est, qui loquitur in me, quem contemni non expedit.



CAPUT uIII.

De his autem que idolis immolantur. Subaudis, dico, de quibus scripsistis mihi. Hic autem Paulus scriptis Corinthiorum respondet, quia illi epistolam scripserunt ad eum, ut sciret quid facerent. Nam alii eorum in templis idolorum idolothyta manducabant, ut contemnerent idolum; quidam uero qui erant infirmi in fide et conscientia, non audebant manducare, et contristabantur ualde alios uidentes coram se manducare, qui dicebant: Quia omnis  creatura bona sit, et nichil sit idolum; et hac imagine magis quam ratione ueritatis errabant. Idolothytum, id est, idolum occisum, uel immolatum. Grece, occido. Itaque solas carnes immolatas hoc nomine significabant. Scimus quia omnes scientiam habemus. Hoc est, non plus illi sciunt qui inflati sunt, quam uos. Scimus. Id est, quod nichil sit idolum. Scientia autem sine caritate inflat per superbiam. Illa scientia inflat, que ex sensu proprio et humano descendit, et que coniecturis magis utitur quam exemplis. Charitas uero edificat. Quia non querit que sua sunt, sed que edificant fratres. Illius ergo caritas edificat qui dicit: Licet me non impediat manducare idolothyta, tamen propter idolum, ne aliis displiceat, non manducabo. Quod si quis se  existimat scire aliquid, nondum cognouit. Hoc est, si quis sibi uidetur sapiens, et si quem inflat scientia. Quemadmodum oporteat eum scire. Id est, sine elatione, cum humilitate et caritate. Si quis autem diligit Deum. Ille diligit Deum, qui edificat fratres. Hic cognitus est ab eo. Hic diligitur a Deo, ut est illud: Nouit Dominus qui sunt eius . De escis autem que idolis immolantur, scimus. Nunc repetit quod superius dixerat, et quid sit euidentius ostendit. Quia nichil est idolum. Siue in celo, id est, angeli; aut sidera celi, ut Saturnus; siue in terra, ut idola. Sed non in omnibus est scientia. Non omnes sciunt quod propter contemptum idoli hoc facitis, sed putant uos propter uenerationem hoc facere. In  conscientia usque adhuc idoli, quasi idolothytum manducant. Adhuc si habent in conscientia idolothytum, quomodo antequam crederent manducabant. Et conscientia ipsius, cum sit infirma, coinquinatur. Declinando: ad idololatriam per malum exemplum uestrum, aut putando aliquid religionis esse in uescendis idolothytis. Esca autem nos non commendat Deo. Sed caritas edificans fratres. Qui habet scientiam in idolo. Hoc est, quod idolum nichil sit, et quod munda sit omnis uisibilis creatura, nonne conscientia eius id putabit, quod idolis immolare sit licitum? Aedificabitur. Corroborabitur, suscitabitur. Et peribit infirmus. Dum contra fidem et conscientiam manducat. Omne autem quod ex fide non est peccatum est. In tua conscientia. Quia firmiter credis idolum  non esse. Percutientes conscientiam eorum infirmam. Nondum ualidam in fide Christi. Non manducabo carnem in eternum. Dat exemplum de se, sed tamen quod licitum erat non facit, ne aliis offendiculum faceret.



CAPUT IX.

Non sum liber? Liber sum omnia uisibilia manducare, dum apostolis dicitur: Manducate que apud illos sunt. Non sum apostolus? Ita legendum est: Nunquid non sum apostolus? Suum illis exemplum replicat, quod cum habuisset omnia in potestate, noluerit facere quod illi licebat, propter aliorum salutem. Opus meum, id est, apostolatus mei opus. Etsi aliis non sum apostolus. Id est, Iudeis, ad quos non sum missus, siue ceteris gentibus preter uos. Nam  signaculum. Indicium apostolatus est, quod uos per me credidistis, signis et uirtutibus prouocati. Mea defensio. Mea defensio apud illos qui dicent: Qualis est Paulus, utrum apostolus est, an non? Hic respondebitur quod Paulus apostolus sit Corinthiorum. Nunquid non habemus. Ego et Barnabas? Potestatem. Nobis a Deo concessam. Manducandi. De uestris, ut dignus est operarius mercede sua. Mulieres. In Greco sorores [], non mulieres legitur. Circumducendi. Per prouincias ad ministrandum. Sicut et ceteri apostoli. Nonnullos contemnit, sed suum dat exemplum. Illi enim fidelioribus predicabant: et apud Iudeos antiqua consuetudo erat, ut necessaria doctoribus a discipulis preberentur, quod gentes adhuc rudes poterat scandalizare. Quis plantat  unquam? Per comparationem uinee et gregis, populum uult intelligi, sicut scriptum est: uineam de Aegypto transtulisti : Et: Dabo uobis pastores secundum cor meum . Non alligabis os. Hoc est, non fraudes doctorem cibo et uestimento. Boui trituranti . Id est, doctori triticum uirtutum a palea uitiorum separanti. Quoniam in spe. Debet fructum laboris sperare. Qui arat. Id est, predicat. Si alii potestatis uestre participes sunt. Pseudoapostoli, qui nichil utilitatis prestiterant. Ne quod offendiculum demus euangelio Christi. Ne per nos pseudoapostolis occasio cupiditatis detur, aut ne alii dicant, quod causa auaritie predicemus euangelium Christi. In sacrario. In templo, uel in  tabernaculo. Que de sacrario sunt edunt. Quia que offerebant filii Isrel ad templum, hi qui in templo erant manducabant. Et qui altari deseruiunt. Id est, sacerdotes et leuite. Gloriam meam. Premium quo gloriatus sum, non comedere de euangelio. Euacuet, Si necessaria ministret. Si enim euangelizauero, non est mihi gloria. Hoc est, si euangelizauero ut ista fiant in me, id est, si propterea euangelizauero, ut ad illa perueniam, et finem euangelii in cibo, et potu, et uestimento locauero. Sed quare non est gloria? Necessitas enim mihi, inquit, incumbit. Id est, ut ideo euangelizem. ue enim mihi, inquit, si non euangelizauero. Sed quomodo debet euangelizare? scilicet ut in ipso euangelio, et in regno Dei ponat mercedem: ita enim potest non coactus euangelizare, sed  uolens. Si enim, inquit, uolens hoc facio, mercedem habeo: si autem inuitus, dispensatio mihi credita est. Id est, si coactus inopia earum rerum que temporalis uite sunt, necessario predico euangelium, alii per me habent mercedem euangelii, qui euangelium ipsum me predicante diligunt: ego autem non habeo, qui non ipsum euangelium diligo, sed eius pretium in illis temporibus constitutum, quod nefas est fieri, ut non tanquam filius ministret quisque euangelium, sed tanquam seruus, cui dispensatio credita est, ut tanquam alienum eroget, nichil inde ipse capiat preter cibaria, que de participatione sustentaculum misere seruitutis dantur extrinsecus, quanquam alio loco et dispensatorem se dicat. Potest enim et seruus in filiorum numerum adoptatus, eam rem,  in qua coheredis sortem meruit, fideliter dispensare participibus suis. Sed nunc ubi ait,: Dispensatio mihi credita est, talem dispensationem intelligi uoluit, qui alienum dispensat, unde ipse nichil accipiat. Ut non abutar potestate mea. Siue, ne utar potestate qui accepi uiuere de fructu euangelii, siue dum uoluero accipere, uilem faciam potestatem meam, cum propter uentrem docere existimor. Nam cum liber essem. Id est, licita edendo propter doctrinam. Ab omnibus. Id est, necessitatibus. Omnium me seruum feci. Omnibus compassus sum. Et factus sum Iudeis Iudeus. Circumcidendo scilicet Timotheum, quod tempore gratie sciebat esse superfluum.

Tanquam sub lege essem. Id est, caput radendo, et purificando se in templo. Tanquam sine lege essem.  Quia non tam legalibus doctrinis quam rationalibus argumentis illos ad fidei credulitatem prouocabam, sicut dicit in Actibus apostolorum: Circuiui aras uestras, et inueni aram in qua scriptum erat: Ignoto Deo . Cumque de eorum superstitione sermonem fuisset orditus, tanquam et ipse sine lege esset, sub occasione profani illius tituli fidem Christi intulit, dicens: Quod ignorantes uos colitis, hoc ego annuntio uobis. Et post pauca, uelut si diuine legis penitus esset ignarus, gentilis pete uersum potius quam Moysi aut Christi maluit proferre sententiam: Et sic quidam, inquiens, uestrorum petarum dixit: Ipsius enim genus sumus.

Factus sum infirmis infirmus. Dicens de matrimonio,  reuertitur in idipsum; et sic propter infirmos olera manducaui, cum possim securus carnibus uesci. Omnia omnibus factus sum. Ac si diceret: Ut in breui comprehendam quod per partes dixi, Omnia omnibus factus sum, non mentientis astutia, sed compatientis affectu; id est, non omnia mala hominum fallaciter agendo, sed aliorum malis tanquam si sua essent, misericordem medicinam procurando, hec aliis faciens que sibi ab aliis fieri uellet, si hoc illi opus esset. Ut particeps eius. Id est, mercedis eius efficiar. Nescitis quod hi qui in stadio currunt. Stadium est octaua pars milliarii, 125 passus habens: passus uero quinque habet pedes. Hic autem stadio cursum iustitie uel fidei comparauit. Brauium est lamina argentea ad palme mensuram que a rege  militibus datur: et est sermo Grecus. Sic currite. Per uiam mandatorum in abstinentia, ceterisque uirtutibus, sicut in theatro quidem omnes currunt, sed unus accipit palmam. Curramus credendo, sperando, desiderando, corpus castigando. Ut comprehendatis. Coronam uite eterne, de qua ipse dicit: Reposita est mihi corona iustitie. Non quasi in incertum. Non enim in incertum currit, qui ad celestem Hierosolymam festinat. Incertum uero est, qui in stadio currunt, utrum percipiant palmam, an non. Non quasi era cedens. Hoc est, non inania consectans, sicut qui in agone contendit, erem uerberat telis.



CAPUT X.

Nolo enim uos ignorare, fratres. Hic comparat duas plebes, ueteris uidelicet et Noui Testamenti, et  exemplo prioris terret secundum populum. Quod patres nostri omnes sub nube fuerunt. Ideo hoc dicit, ne quis confidat in eo solo quod baptizatus est, aut in esca spirituali, aut potu, et putet sibi Deum parcere, si criminosum aliquid commiserit. Aliter. Patrium promittit exemplum, tunc ista merito profutura, si precepta seruarentur. Sicut enim de Aegypto a seruitute Pharaonis Isrel liberatus est, sub nube et in Moyse baptizatus est, ac in desertum uenit, sic nos a tenebris peccatorum liberati a seruitute uenimus, atque sub nube, hoc est, diuino auxilio sumus. Et omnes in Moyse. Id est, in merito et potestate Moysi, mystice in Christo.

Baptizati sunt in nube. Baptizati sunt figuraliter, quia nubes proprium humorem portabat; mystice:  in nube, id est in Spiritu sancto. Et in mari. Mystice in baptismo. Escam spiritualem. Ideo manna spiritualis cibus dicitur, quia spiritualiter per angelos ministratum fuit: ut: Panem angelorum manducauit homo; siue quia figurauit spiritualia, id est corpus Christi. Similiter et potus dicitur spiritualis. Bibebant autem de spirituali consequente eos petra. Quia Christus postmodum erat secuturus, cuius figuram tunc petra gerebat, idcirco dixit, consequente eos petra. Alii putant, quod fluuius secutus sit eos per desertum. Sicut illi concupierunt. Carnem, ut: Adhuc esca eorum erat in ore ipsorum. Et surrexerunt ludere . Id est, uitulum adorare. Et ceciderunt . Per angelum hoc factum est.  Neque tentemus Dominum. Dicentes: Nunquid potest Deus parare mensam in deserto ? Et a serpentibus perierunt. Propter quos eneus serpens factus est. Neque murmuraueritis. In tribulationibus pro Christo. Ab exterminatore. Id est, ab angelo percutiente eos in extremis castris per ignem, cui plage succurrit Aaron cum thuribulo offerens pro eis.

Ad correctionem nostram. Si enim paruulis adhuc et rudibus non pepercit, quanto magis nobis, qui legem perfectionis accepimus non parcet, si talia fecerimus? In quos finis seculorum deuenit. Id est, in quos tota perfectio temporum cadit, uel qui sumus in fine seculi. Itaque qui se existimat stare. Id est, forti conscientia manducando idolothyta, nunc incipit reuerti ad superiora. uideat ne cadat. Offendendo infirmum.  Tentatio uos non apprehendit, nisi humana. Id est, que per fragilitatem, et inscientiam fit, et non ex consilio et perseuerantia: humanum est enim peccare, diabolicum est perseuerare. Aliter: Tentatio uos non apprehendit nisi humana. Dicitur nobis pugnam carnis non sustinentibus per beatum Apostolum, cum his inter quos fornicatio nominatur: Tentatio uos non apprehendit nisi humana: non enim meremur mentis robore conquisito grauiores pugnas nequitiarum celestium experiri, qui carnem fragilem resistentem spiritui nostro subiugare non quiuimus. Quod Apostoli testimonium non intelligentes quidam posuerunt pro indicatiuo optatiuum modum, id est, tentatio uos non apprehendat nisi humana, quod ab ipso dici manifestum est, non optantis, sed  pronuntiantis, uel exprobrantis, affectu. Fidelis autem Deus est. Qui se pollicitus est sui nominis causa in tribulationibus adfuturum, ut ibi: Multe tribulationes iustorum, et de omnibus his liberabit eos Dominus . Sed faciet cum tentatione etiam prouentum. Illud faciet prouenire, quod possitis sustinere. Fugite ab idolorum cultura. Non uescendo idolothytis. Quasi prudentibus loquor. Suadet ut prudentibus, quo libentius audiatur. Nonne communicatio est sanguinis Christi? Sicut ipse ait: Qui manducat carnem meam, et bibit sanguinem meum, in me manet, et ego in eo. Quasi dixisset: Sicut e contrario calix idolorum demonum communicatio, ita et panis idolothyti demonum participatio esse monstratur. Quoniam unus panis. Sicut enim panis ex  multis granis copulatur, sic nos ex multis gentibus, fidelibusque in unum corpus Christi congregamur. Unum corpus multi sumus. Si cum idololatris de uno pane comedimus, unum cum illis corpus efficimur. uidete Isrel secundum carnem. Id est, hospitalis Isrel, carnalis Isrel, carnales hostias offerebat; spiritualis spiritualia sacrificia offert Christo. Nonne qui edunt hostias participes sunt altaris? Sicut illi edentes hostias participes fiebant diuini altaris, ita isti similiter idolorum. Quid ergo dico? Preuenit, ne quis diceret: Ergo dicis uim aliquam habere idolum, uel posse polluere. Non, inquit, idolum insensibile polluit, sed demones qui templis president ad homines defraudandos et suo seruitio mancipandos.  An emulatur Dominum? Nunquid non irritamus eum ad zelum contra nos, et ad iracundiam prouocamus hoc facientes. Nunquid fortiores illo sumus? Hoc est, nunquid possumus furorem eius sustinere pro hoc malo quod facimus? Aliter: An emulamur Dominum? id est, nunquid exemplum Domini habemus: qui conuersatus in carne, nunquid comedit idolothyta? Nunquid fortiores illo sumus, fide et scientia, ut faciamus quod Dominus ipse non fecit, nec manducauit, quasi diligentiores Deo essemus? Omnia mihi licent. Id est, omnia que lege non prohibentur, licent: quia per se non habent peccatum; sed non semper expediunt, quia occasionem nonnunqum generant delinquendi, uel offendendi fratres. Omne autem quod expedit licet, non omne quod licet  expedit. Omne quod in macello uenit manducate. Si uultis manducare carnes, saltem de macello comportate; tantum ne in idolio comedatis, et nolite interrogare utrum immolate sint: ne cognoscentes uos, omnia immolata esse respondeant, et non possitis propter conscientiam manducare. Domini est terra et plenitudo eius . Si Domini sunt, munda sunt omnia simpliciter utentibus; et plenitudo eius, id est, omnia que in terra sunt. Et ibitis. Non dixit ite: quia tunc debet Christianus ire ad infidelem, si nouit esse profectum, id est, si scit posse eum lucrari. Nolite manducare. Ne quis putet illa uos quasi sancta comedere. Propter eum. Infidelem. Non tuam. Qui fortis es. Sed alterius. Infirmi, ne uel uos blasphemet, uel ipse idolis immolata comedat.  Utquid enim libertas mea iudicatur ab aliena conscientia? Hoc est, ad quem profectum utar libertate mea, ut me alius reprehendat? Ab infideli conscientia. Id est, uituperantis. Iudicetur. Id est, blasphemetur: Si enim idola detestamur, quare idolothytis uescimur? Si ergo gratie participo. Non ideo sub gratia sumus, ut libertatis specie occasionem demus infidelibus blasphemandi.

Quid adhuc blasphemor? Id est, irritando contra me blasphemiam, non me oportet blasphemiam prebere de beneficiis Dei. Pro eo quod gratias ago. Id est, manduco idolothyta cum gratiarum actione. Omnia in gloriam Dei facite. Hoc est, nichil faciatis, nisi in quo glorificetur Deus. Sine offensione estote. Quia et Iudei tanquam de idololatriis scandalum patientes,  credere non audebant: Gentes uero cum in colendis idolis firmabantur, et Christiani tali destruebantur exemplo.

Sicut et ego omnibus placeo per omnia. Cur alibi dicit: Si hominibus placerem, seruus Christi non essem ? Placet ergo Paulus et non placet: placet exhibendo pietatem; et non placet, quoniam nulli consentit in malis. Quid mihi utile est. Id est carnalibus commodis.



CAPUT XI.

Imitatores mei estote. Sine offensione estote, sicut et ego sum. Laudo autem ros. Quid est quod subito laudat, quos ante uituperauit? Idem ubi legis precepta non habet, blandimentis prouocat ad rationem.  Aut prophetans uelato capite. Id est, futura predicans; ideo autem non uelato capite uir precipitur orare, quia nulla potestas mulieris debet esse super uirum. Mulier uero uelato capite. Dum illa sub potestate uiri est. Deturpat caput suum. Notat consuetudinem Corinthiorum, qua mulieres eorum intecto capite ad ecclesias ueniebant, gloriantes in crinibus: quod non solum inhonestum erat, sed etiam concupiscentie fomenta prestabat uidentibus: et uiri comam nutrirent indifferenter, et uescebantur in templis, et inflati sapientia seculari, resurrectionem carnis negarent. Quoniam imago est et gloria Dei. Ergo, sicut inter imaginem et eum cuius imago est nullum uelamen interponitur, ita uir non debet uelamen habere, quia nulla creatura inter ipsum et  Deum interposita est, si generaliter ad naturalem uiri gloriam respexeris. Sed mulier propter uirum. Id est, adiutorium uiri, ut: Faciamus ei adiutorium simile sibi. Propter angelos. Id est, sacerdotes, uel ministros altaris, uel omnem clerum, qui Dei precepta annuntiat, sicut scriptum est: Quia angelus Domini exercituum est, ne uidelicet carnali concupiscentia eorum impediantur sensus: siue propter honorem angelorum, qui Ecclesie assistere perhibentur. Item Hieronymus in expositione Ezechielis: Cumque ingredientur portas atrii in interioribus, cidares lineas habent super capita sua. Si uirorum est, secundum Apostolum non operire caput, uidetur esse contrarium quomodo nunc sacerdotes capite tenus, uel cidare operti uidentur. Sed si legamus diligentius,  ex prioribus soluentur presentia: supra enim dicitur, quando ministrant in portis atrii interioribus et intrinsecus: si enim ingrediamur ad sancta, et stemus in conspectu Domini, capita nostra operire debemus: quia non iuctificabitur in conspectu tuo omnis uiuens. Denique et feminalibus utimur intrinsecus, ne ulla in conspectu Domini pollute conscientie et operis nuptialis turpitudo appareat.

uerumtamen neque uir sine muliere, neque mulier sine uiro in Domino. Consolatur eas, ne nimium mulieres grauasse uideatur: et dicit quod nec alterum tantum Deus elegit ut alterum reprobaret, quia non pro uno, sed pro utroque sexu Christus passus est.

In Domino. Id est, in fide et unitate Domini. Aliter:  Nec uir sine muliere, nec mulier sine uiro nasci potest, et hoc in Domino, id est, in potestate Domini. uos ipsi iudicate. In ipsorum iudicio ponit, ut ex sua conscientia conuincantur.

Ignominia est illi. Comam uidelicet nutrire ad similitudinem mulieris, licet Nazarei, ut comam nutrirent, ex Dei precepto deuotissime faciebant. Si quis autem uidetur contentiosus esse. Preuenit illos, ne quis diceret, Ubi hoc scriptum est? uel ne aliis argumentis huic rationi resisterent, ac se diceret: Nos diximus que nobis honesta uidebantur et iusta: si quis autem uolens acquiescere ueritati, querit quid respondeat, sciat se responsione indignum, qui magis contendere paratus est quam doceri. Talem consuetudinem.  Siue contendendi, siue talia faciendi. Hoc autem precipiens. Id est, qui primus hortatur de ordine uirorum et mulierum. Non laudo. De consequenti causam dicit. Sed in deterius conuenitis. Hic enim tria principalia peccata in eis reprehendit, ut in sequentibus demonstrat, quod cibum corporalem in ecclesia sumebant, quod ante communionem corporis Christi ipso cibo uescebantur, quod nichil pauperibus dabant, et quod contentiosi erant. Oportet enim hereses esse. Non quod hereses Deo placeant, sed quod per eas fideles exercentur, ut qui Deo noti sunt, hominibus manifestentur: unde enim gubernator laudabitur, si nauis in portu uel in tranquillitate consistat? Ut et qui probuti sunt. Siue doctores in resistendo, siue fideles in permanendo.  Suam cenam presumit. Quia ante sacrificium edebant, et pauperibus nichil afferebant, neque impertiebant. Apud Corinthios quondam, ut alii asserunt, praua inualuit consuetudo, ecclesias passim dehonestare conuiuiis, in quibus uescebantur ante Dominicam oblationem, quam cenam noctibus adoriebantur; cumque diuites ebrii ad Eucaristiam uenirent, uexabantur inopes fame. Mos uero iste, ut referunt, de gentili adhuc superstitione ueniebat, unde etiam in quibusdam locis per Aegypti uel Syrie loca, die Sabbati nocte, post cenam dicitur ad ecclesiam conueniri. Aut ecclesiam Dei contemnitis? Facientes eam triclinium epularum. Accepit panem. Id est, in conuiuium, ut uos facitis: hinc iam de sacramentis quasi oblitos commemorat, quam magnum sit huius  mysterii sacramentum. Hoc facite, et dixit, accipite, hoc est corpus meum. Quasi Paulus: Cauete ne illud corpus indigne comedatis, dum corpus Christi est: indigne hoc comedetis, si pauperes confundatis, sique escam aliquam ante spiritualem et Dominicam cenam sumatis. Hoc facite in meam commemorationem. Suam memoriam nobis reliquit, quemadmodum si quis peregre proficiscens, aliquod pignus ei quem diligit derelinquat, ut quotiescunque illud uiderit, possit eius beneficia et amicitiam recordari, quoniam ille si perfecte dilexit, sine ingenti desiderio et fletu illud non potest uidere. Hic est calix Noui Testamenti. Quia uetus hoc per sanguinem brutorum animalium portendebatur. Ideo autem calix testamenti uocatur, quia testatus est, post paululum passionem  futuram, et nunc testificatur factam. In meo sanguine. uetus et Nouum per sanguinem dedicatur, quia sine morte firmum esse non potest testamentum, secundum Epistolam ad Hebreos. Reus erit corporis et sanguinis Domini. Quasi illum occiderit, ut Iudei, qui tanti mysterii sacramentum pro uili despexerunt. Probet autem. Id est, mundet: nam si in linteum, uel in uas sordidum nemo illud mittere audet, quanto magis in cor pollutum? Non diiudicans corpus Domini. Id est non discernens ipsum a cibo communi. Ideo inter uos multi infirmi. Id est, dolore totius corporis. Et egri. Id est, imbecilles quibusdam membris, ut ceci et claudi: erat igitur presens correptio et nunc est, et multi talia patiuntur;  sed putamus consuetudinem esse potius quam culpam. Tribus sane causis infirmitates adueniunt corporales: aut ex tentatione, sicut Iob et Tobie; aut ex peccato, sicut Assa regi, qui dolore pedum egrotans mortuus est, quem ei Dominus immisit, quia amicitiam Benadab regis Syrie habebat: aut ex aliqua intemperantia, ut Timotheo et his qui iubentur medicum honorare. Huic tantum cause humana potest succurrere medicina. Dum autem iudicamur a Domino. Id est, per aliquam presentem infirmitatem corripimur. Correptio paterne pietatis est, ut peniteamus, ne cum infidelibus mundi damnemur. Iudicem exspectare. Id est, usquequo sacrificium accipiatis. In iudicium. Id est, in uindictam, Cetera uero. Id est, de ipsius mysterii sacramentis.



CAPUT XII.

De spiritualibus autem. Nunc de diuisionibus gratiarum predicit, et de uolentibus nouis loqui linguis. Ad simulacra muta. Hoc dicit ut cognoscant, qui ante misericordiam illius fuerunt, muta adorando idola: et ut sciant quanta munera illis per Spiritum sanctum collata sunt. Prout ducebamini. Id est, a magistris et aruspicibus et philosophis. Nemo in spiritu dicit anathema Iesu. Quia fortasse alii per spiritum diaboli dixerunt anathema Iesu, quasi dixisset, Si aliquis dixerit anathema Iesu, non spiritu Dei, sed spiritu diabolico loquitur. Anathema, perditio, detestatio interpretatur. Iesum tamen in spiritu Dei [non] loquitur, quandiu paganus est. Et nemo  potest dicere Dominum Iesum. Id est, corde, ore, opere. Mos est Scripturarum dicta pro factis ponere: ergo dicere, inuocare est, uel credere Dominum Iesum, hoc est, ut ipse sit seruus Domini Iesu, ac Dominus eius iehsu. Nisi in Spiritu sancto. Id est in dono Spiritus sancti: Unde statim disserit, quibus et quot donis Iesum quisque fateatur, dicens; Diuisiones autem gratiarum sunt: idem autem spiritus. Ne tot putarentur spiritus quot sunt dona. Gratiarum uocabulum spiritui gratis inspiranti omnia dona conuenit. Et diuisiones ministrationum sunt, idem autem Dominus. Dominus, qui seruis suis diuersas ministrationes et ecclesiastica officia largitur. Et diuisiones operationum sunt, idem uero Deus, qui operatur omnia in omnibus. Id est, insignium uirtutum  ac miraculorum Deo nomen competit, qui potentialiter hec per suos electissimos operatur. Hec itaque tria nomina, id est, spiritus, et Dominus, et Deus, Spiritui sancto conueniunt, qui gratis et non merito cuncta spirando ac seruus ministrat et potentialiter quasi Deus perficit. Manifestatio spiritus. Unumquodque donum, per quod se manifestat. Ad utilitatem. Non ad inanem gloriam, ut uultis uariis loqui linguis, sed ad utilitatem incredulorum et infidelium. Sermo sapientie. Sapientia pertinet ad intellectum eternorum. Scientia uero ad ea que sensibus corporis exprimuntur. Gratia curationum. Ut quis curet egros. Operatio uirtutum. Opus uirtutum est demones eiicere uel mortuos suscitare. Alii discretio spirituum.  Ut quisque sciat quod spiritus suggerit aliquid agendum esse uel non. Alii interpretatio sermonum. Hoc est, ex alia in aliam linguam aut difficilium sermonum explanatio. Operatur unus atque idem spiritus. Potest unus esse, licet diuersus, ut unus mihi illam rem heri donauit, uel ministrauit, et unus hodie: nam talis locutio etiam de diuersis personis potest conuenienter intelligi, sed ne diuersus spiritus aliqua successione temporis, uel sui mutatione intelligeretur, signanter ab Apostolo hoc additum est: Atque idem spiritus. Ne quia diuersa sunt dona, diuersus spiritus ac uarius putaretur. Sed unus et idem semper sine ulla mutabilitate cum Patre et Filio manens prout uult, non ait, ut homines merentur, quia dona diuersa et indignis tribuuntur, ut est  illud: Nonne in tuo nomine demonia eiecimus ? Et sicut alibi scriptum est: Spiritus ubi uult spirat . Sicut enim corpus unum est. Per comparationem corporis ostendit, non naturam membrorum, sed officia esse diuersa, et neminem curare debere cuius sit officii, dum omnes eodem spiritu animentur. Et omnes unum spiritum potauerunt. Id est, doctrinam spiritus, quam Christus fluminibus aque comparauit dicens: Qui credit in me, flumina de uentre eius fluent aque uiue . Ita et Christus. Notandum quod tota Ecclesia cum suo capite Christus appellatur: nam ut corpus non est unum membrum, ita non potest totum corpus unum officium agere, hoc est, ut totum corpus uel uideat, uel audiat, sed unumquodque membrum  suum officium habet. Si dixerit pes, quoniam non sum manus, non sum de corpore. Pes Ecclesie dici solet, qui ad intercedendum egreditur; manus, ille qui operatur; os, ille qui docet uel qui loquitur linguis. Num ideo non est de corpore? Decebat enim non esse de corpore Ecclesie, qui hanc, quam alii acceperant, gratiam non habebant. Si totum corpus oculus. Hoc est, si omnes doctores sunt. Ubi auditus? Id est, ubi sunt auditores? Si totum auditus. Si omnes sunt auditores. Ubi odoratus? Hoc est, quis erit boni odoris maliue discretor? Nunc autem posuit Deus membra. Id est, in prima conditione hominis. Non potest oculus. Id est, uir theorice uite. Dicere manui. Homini actualis uite. Ideo inuicem indigemus, ut magis ac magis caritas confirmetur: nam  si unus omnia haberet, aduersus ceteros inflaretur. Infirmiora membra. uenter et cetera intestina. Necessariora. Id est, dum uitam corporis custodiunt. Itaque membra que spernitis in Ecclesia, maioris utilitatis approbantur; si in corpore sine manibus pedibusque uiuitur, sine intestino omnino non uiuitur. Abundantiorem circumdamus honorem. Dum cautius uestimentis et diligentius custodiuntur. Que autem honesta sunt. Id est, que per se pulchra sunt, ut caput et manus. Et cui deest. Id est, honestas. Abundantiorem honorem tribuit. Hoc est, minoribus Ecclesie membris maiora dona concedens, ut qui honore minor erat, gratia abundet. Si dixerit auris. Id est, sapiens auditor. Oculus. Doctor, quique futura  preuidet. Ut non sint schismata in corpore. Id est, ut pro inuicem solliciti simus, dum altero indigeamus. Siue letatur. Incolumitate. Congaudent omnia membra. Ut Sallustius ait: Corde letante uultus floret. uos autem estis corpus Christi. Nunc physicam similitudinem mystice explanat. Secundo prophetas. Noui Testamenti, ut fuit Achab et filii Philippi. Deinde uirtutes. Facientes maiora signa, ut mortuos suscitare. Gratias curationum. Ut leprosos mundare. Opitulationes. Id est, eleemosyne erga pauperes. Gubernationes. Ecclesiarum Dei. Nunquid omnes apostoli? Sicut nec totum corpus oculus est. Quod enim in singulis hominibus uniuersa dona Spiritus sancti esse non possunt, non Spiritus sancti, sed hominis infimitati deputandum est. Aemulemini. Id  est imitemini Charismata meliora. Id est, dona meliora quam loqui linguis. Et adhuc excellentiorem uiam uobis demonstro. Id est, caritatem, per quam peruenitur ad Deum.



CAPUT XIII.

Si linguis hominum loquar et angelorum. Id est, non solum omnium linguis, sed etiam si que angelorum lingue. Et nouerim mysteria omnia. Id est, notitiam omnium secretorum, hic et in futuro. Et omnem scientiam. Id est, ueteris et Noui Testamenti. Et si distribuero in cibos pauperum omnes facultates meas. Hoc est, si non propter Deum, sed propter gloriam humanam. Et tradidero corpus meum ita ut ardeam. Id est, in martyrium, si in ipso martyrio aduersus fratrem retineam iram: contemnens eum  qui iussit nos malitiam proximi obliuisci, et in ipsa etiam morte preuaricator existens. Charitas patiens est. Quia multa mala equanimiter tolerat. Benigna. Etiam inimicis. Charitas non emulatur. Bona alterius. Non agit perperam. Id est, contra rationem, ut Gennadius dicit. uel perperam, uitiose, corrupte. Non querit que sua sunt. Non querit quod sibi tantum utile, sed quod multis. Non irritatur. Ad iurgia. Non cogitat malum. Non solum non facit, sed nec cogitat. Congaudet autem ueritati. Quia ut sit diligens, ceterum per hoc quod rectum aliis conspicit, quasi de augmento proprii profectus hilarescit. Omnia suffert. Suffert iniurias, satisfacienti credit. Omnia sperat. Eius emendationem, et donec corrigatur patienter exspectat. Aliter, omnia sperat, id  est, premia. Omnia credit. Promissa a Deo, ac retributa malis et bonis. Omnia sustinet. Id est, promissa. Charitas nunquam excidet, siue prophetie euacuabuntur. Superueniente enim completione, cessabit prophetia, quia nichil futurum erit. Siue lingue cessabunt, quia tunc non necessarie erunt. Siue scientia destruetur. Id est, imperfecta et dubia. Cum essem paruulus, loquebar ut paruulus, sapiebam ut paruulus, cogitabam ut paruulus: Cum autem factus sum uir, euacuaui que erant paruuli. Hic physice loquitur. Nam presens tempus etati paruuli comparat, futurum uero tempus uiro perfecto. uidemus nunc per speculum. Nostre scilicet mentis, uel diuine Scripture. In enigmate. Id est, obscuritate. Tunc autem  facie. Nostre mentis. Ad faciem. Dei. Tunc autem cognoscam. Deum, et que sunt Dei. In tantum cognosco, quantum potest de Deo mens humana cognoscere: nullus enim Deum, sicut est, scire potest. Item, tunc cognoscam, hoc est, sicut me perfecte Dominus nouit. Ita tunc ego, in quantum creatura potest intellectualis, que sunt diuina cognoscam. Tunc cognoscam sicut et cognitus sum Non ait, In tantum cognoscam, quantum a Deo cognitus sum, sed, sicut et cognitus sum: et sicut non equalitas, sed similitudo ostenditur. Tria hec. In presentia tria hec, in futuro sola caritas permanebit. Maius est. Ergo quod semper erit, quam quod aliquando cessabit.



CAPUT XIu.


Aemulemini spiritualia. Id est, spiritualia dona uos querere non prohibeo, id est, etiam loqui linguis. Sed magis ut prophetetis exhortor. Id est, predicetis. Ideo autem predicatio prophetia dicitur; sicut enim prophetia in tribus temporibus continetur, ita et predicatio in presenti corrigit, et preteritas passiones sanctorum in memoriam reuocat, et de penis premiisque futuris terret ac solatur. Qui enim loquitur lingua. Id est, ignota qualibet lingua. Non hominibus loquitur. Dum non intelligunt, quia barbara est. Sed Deo. Qui intelligit, siue dum per hoc ipse magnificatur. Nemo enim audit. Id est, intelligit. Spiritu enim loquitur mysteria. Spirituali dono preditus, uel suo spiritu loquitur. Loquitur edificationem, exhortationem, consolationem.  Exposuit quot modis intelligenda sit prophetia. Quicunque ergo hec habet, propheta dicendus est. Aedificationem. Suadendo fidem. Exhortationem. Exempla sanctorum Patrum proponendo. Consolationem. Premia celestis regni promittendo. Seipsum edificat. Dum solus ipse intelligit uel glorificatur. Ecclesiam edificat. Dum multis proficit. Nisi interpretetur. Ex ignota lingua in aliquam notam. Maior est enim qui prophetat quam qui loquitur. Lingua. Sicut profectu sic et merito maior est. Nunc autem fratres si uenero ad uos lingua loquens. Suo exemplo hortatur eos, illud non pro magno querere quod non prodest Ecclesie. Quid uobis prodero, nisi uobis loquar, aut in reuelatione, aut in  scientia, aut in prophetia, aut in doctrina? In reuelatione. In allegorico sensu, cum aliquid ex futuris reuelatur, sicut ipse Paulus dicit: Patres nostri sub nube fuerunt, quod significat baptismi sacramentum. Aut in scientia. Id est, tropologico uel morali sensu, ut omnis uir orans uel prophetans uelato capite, deturpat caput suum. Aut in prophetia. Id est, anagogico sensu, ut est illud: Nolumus autem uos ignorare, fratres, de dormientibus, ubi futuram corporum resurrectionem prophetat. Aut in doctrina. Id est, in historia secundum litteram, ut est, In hoc enim uixit Christus, et mortuus est, et resurrexit, ut uiuentium et mortuorum dominetur, ubi nuda historia docetur. Eritis enim in era loquentes. Hoc est, si etiam tam multa loquamini, ut genera sunt linguarum,  quid proderit? cum omnia in era soluantur, et nulli proficiant, et nichil eorum sine uoce est: proprium est enim uniuscuiusque lingue habere uocem. Ero cui loquar barbarus. Omnis enim sermo qui non intelligitur barbarus iudicatur. Et ideo qui loquitur lingua. Id est, ignota. Oret ut interpretetur. Oratio hoc loco oris elocutio intelligitur. Sic ergo loquatur, ut grammatica uerba que dicturus sit intelligantur, uel oret ut illi interpretandi gratia donetur. Nam si orem lingua. Mihi ignota. Nunc diuertit sermonem ad seipsum: Si enim sine fructu est. Mens in ipso homine, si absente mente et intellectu spiritus oret, quanto magis que ignorantur ab auditoribus dici non prodest? Mens autem mea sine fructu est. Dum non intelligo quod loquor: est autem  spiritus uis quedam anime mente inferior, ubi corporalium rerum similitudines exprimuntur. Orabo spiritu. Oratio hoc loco oris narratio intelligitur. Ergo orabo spiritu, hoc est, ignota lingua in spiritu meo expressa eloquar. Orabo et mente. Id est, intellectu mentis mee aliis predicabo: qui enim interpretatur, necesse est ut ipse prius intelligat quod aliis dicturus est. Non ergo sufficit ut quis solo spiritu aliena lingua loquatur, nisi mens et intellectus accesserit, quatenus ipse cognoscat quid loquatur, aut aliis interpretando patefaciat. Ceterum si bene dixeris spiritu. Id est, sine interpretatione, quatenus aliis clarescat quod loqueris. Quis supplet locum idiote? Quod ipse diceret idiote, id est, nuper baptizati, et qui nullam preter propriam intelligit linguam,  quod proprium est auditoribus. Quomodo dicet Amen. Hoc est, quomodo tue benedictioni perhibebit testimonium, uel consensum, cum ignoret ipsius lingue qualitatem? Nam tu quidem bene gratias agis. Quod superius dixerat, si benedixeris spiritu, hoc ipsum exponit: nam benedicere spiritu, est gratias agere, licet ignota idiotis lingua. Gratias ago Deo, quod omnium uestrum linguis loquor. Hoc ideo dicit, ne putarent quod ipse linguas ignoraret, et propterea linguas condemnaret. Sed in Ecclesia uolo sensu meo quinque uerba loqui. Mauult pauca uerba lucida sensu recto loqui, quam innumerabilia obscura et incognita, que auditores non edificant: quia meliora sunt pauca uerba que  prosunt, quam multa que non prosunt. Nolite pueri effici sensibus. Ac si diceret: Puerilis est uariarum linguarum cupiditas, in qua sola delectatio est, non utilitas, nisi accedat interpretatio. Aut nolite pueri effici sensibus, sed scire debetis quare date sunt lingue. In lege scriptum . Legem uocat prophetiam Isaie. Quoniam in aliis linguis. Ideo hoc dicit ut ostendat quod in isto tempore linguis aliis non indigetur, dum multi fideles sunt, et unaqueque lingua doctorem habet ex se. Nam lingue in principio ideo date sunt, ut infideles crederent ipsarum admiratione, atque sua lingua docerentur. Unde sequitur: Itaque lingue in signum sunt non fidelibus. Hic ergo ostenditur crescente fide signa cessare, quando infidelium causa danda esse  predicantur. Prophetie. Id est predicationes. Non infidelibus. Qui adhuc non recipiunt. Sed fidelibus. Dum recipiunt et credunt. Nonne dicent quod insanitis? Sicut Iudei Apostolis dixerunt: Nonne musto repleti sunt isti ? Occulta cordis eius. Quoniam eius conscientia per doctrinam pulsatur. Manifesta fiunt. Sibi ipsi in sua conscientia, aut aliis pure confitendo. Quid ergo est, fratres. Id est, quid ergo faciendum, uel quid diffinimus esse tenendum? Psalmum habet. Id est, intellectum psalmi, uel nichil habet nisi cantare psalmum. Doctrinam habet. Historica gesta narrans, uel sermone quotidiano mores corrigit. Apocalypsin habet. Reuelationem mysteriorum, aut si aliqua uisio illi reueletur. Interpretationem habet. Ea que obscura sunt dilucidans. Linguam  habet. Id est, uariis loquens linguis. Et unus interpretetur. Unus quilibet ex ipsis tribus. Sibi autem loquatur. Id est, in sua conscientia. Et Deo. Qui scit. Quod si alii reuelatum fuerit. Si sentit sedens plus quam ille qui predicat. Ut omnes discant. Tacendo Et omnes exhortentur. Predicando. Et spiritus prophetarum prophetis subiectus est. Quia spiritualis gratia, qui suis [que fuit] in prophetis, subiecta est nobis apostolis, et apostolicis uiris, ac predicatoribus. Siue, spiritus humilitatis et caritatis, qui est in prophetis, id est, predicatoribus, debet subiectus esse aliis prophetis, id est, predicatoribus, et idcirco alterutrum sibi inuicem cedant: ut uno loquente prior taceat, quia Deus qui in ipsis est, non est dissensionis, sed pacis. Itaque per hec omnia hortatur eos  ad concordiam, ne magnitudine donorum et sapientie nascantur discordie. An a uobis uerbum Dei processit? Nunquid a uobis doctrina Christi initium sumpsit? Aut in solos uos deuenit? Id est, ut neminem uos sinatis predicare? Propheta. Id est, predicator. Aut spiritualis. Id est, linguis loquens. Si quis autem ignorat, ignorabitur. Ex hoc probatis uerum esse prophetam, si ista cognouerit. Si quis autem ignorat hec, ignorabitur, et a nobis et a Deo, licente eis qui se in eius nomine prophetasse dicent: Nescio uos . Omnia uestra honeste. Nihil peruerso ordine, aut per contentionem, aut inanem gloriam faciatis. Mulieres taceant. Supra dixit. Prophete duo aut tres diiudicent: scilicet ne putarentur femine in hoc concludi, ideo subiungit et  dicit: mulieres taceant. Sicut et lex dicit ut in Genesi: Sub uiri potestate eris, et erit reuersio tua ad uirum tuum, et ipse tui dominabitur . Turpe est enim mulieres in ecclesia loqui. Alibi autem concedit eas docere suam prudentiam et castitatem, sed hoc priuatim.



CAPUT Xu.

Notum autem uobis facio. Nunc de resurrectione incipit disserere, quam quidam Corinthiorum negabant. Quod et accepi. Per reuelationem. Secundum Scripturas. Prophetias, ut: Traditus est propter iniquitates nostras . Et quia sepultus. Ut est illud, Et erit sepulcrum eius gloriosum. Et quia surrexit tertia die. Sicut in Osee: uiuificabit nos in  biduo, die tertia resurgens . Plus quingentis fratribus. Hoc quidem factum esse credimus, licet in Euangelio non sit scriptum. Deinde Iacobo. Alphei filio, qui se testatus est a cena Domini non comesurum panem, usquequo uideret Christum resurgentem: sicut in Euangelio secundum Hebreos legitur. Tanquam abortiuo. Id est, de cuius uita desperabatur. uisus est et mihi. In uia, uel in templo Hierusalem. Hoc ideo dicit, ne putarent eum audita potius quam uisa narrare. uacua non fuit. Id est, sine fructu et multorum utilitate, sicut in illo qui abscondit talentum in terra. Sed plus illis omnibus laboraui. Hoc est, quod neque cessauerit ab Euangelio predicando, neque tamen ab Euangelio uitam suam sustentauerit. Obtinui. Id est, apostolatum. Sicut  predicauimus. Id est, quod Christus resurrexit, et omnes per illum resurgent. Si autem resurrectio mortuorum non est, neque Christus resurrexit. Alterum ab altero pendet: aut utrumque negare, aut utrumque confiteri necesse est. Si uero caput resurrexit, quomodo membra non resurgent? Neque Christus resurrexit. Cum ipse mortuus est secundum carnem. Adhuc enim estis in peccatis uestris. Quia non iustos uos efficit resurrectio Christi, de qua Paulus dicit: Resurrexit propter iustificationom nostram . Item estis enim adhuc in peccatis uestris, quia si mentitus est post triduum resurrecturum, mentitus est se etiam peccata dimittere, quod absit. Et qui dormierunt in Christo. Id est, qui in Christo mortui sunt: sine causa enim hanc uitam perdiderunt,  si uitam eternam non habebunt. Miserabiliores sumus omnibus hominibus. Si in hac uita tantum sperantes sumus, nulla premia sperantes uite future. Nunc autem Christus resurrexit, a mortuis. Id est, quod nullus Christianus dubitat. Primitie dormientium. Quia prius in incorruptione surrexit; si ergo caput resurrexit, necesse est etiam ut et membra cetera subsequantur. Sicut enim in Adam omnes moriuntur. Quia sicut ille morientium forma est, ita et iste resurgentium. In suo ordine. In suo scilicet honore, uel ordine, tempore seruato, quia primitie Christus. Deinde hi qui sunt Christi. In quo tacetur de resurrectione mortuorum iniquorum, quia non ad gloriosam uitam resurgent. Deinde finis. Mundi ac mundane conuersationis. Cum tradiderit. Cum quasi  laborem et opus suum. Regnum. Id est, Ecclesie Deo assignauerit, et in illius contemplationem perduxerit. Deo Patri. Deo Christo secundum humanitatem, et Patri secundum deitatem. Traditio regni nostra est perfectio, cum etiam ex integro filii esse meruerimus, ut Ioannes: uidebimus, inquit, eum , gule deditos desperatione futurorum. Nolite seduci. Id est, ab his qui talia dicunt. Corrumpunt bonos mores colloquia praua. Hieronymus in expositione Epistole ad Titum dicit: Ad Corinthios quoque de Menandri [b 1Kb] comedia uersum sumpsit iambicum: Corrumpunt mores bonos. Mos est apostolis de mundana sapientia accipere testimonia, et si non ad auctoritatem, tamen edificationem, ut illud uirgilii in Actibus apostolorum: Ipsius enim genus sumus. Sobrii estote. Non seducat uos ignorantia resurrectionem  negantium. Ignorantiam Dei. Id est, putantes Deum non posse suscitare. Sed dicet aliquis. lpse sibi ex contradicentium persona proponit. Quomodo resurgent mortui? Id est, dum corpora in puluerem redeunt. Quali autem corpore redeunt? Hoc est, utrum ut sepeliantur, sic resurgunt? uerbi gratia: Si cecus et leprosus sepelitur, utrum idem cecus et leprosus resurget? Atque his duabus interrogationibus statim respondet, dicens. Insipiens tu. Quia non attendis quid quotidie coram tuis oculis geritur. Quod seminas non uiuificatur nisi prius moriatur, et quod seminas? non corpus. Ad illud respondet quod premisit: quali autem corpore ueniunt? Non corpus quod futurum est. Ac si diceret, Non spicam seminas in terram, sed granum et sicut cum grano secundior  cum granis resurget arista, ita et incorruptibile corpus in glorie resurget augmento. Deus autem dat illi corpus. Id est, ab initio disposuit ut omnia semina cum putruerint, in amplius reformentur. Proprium corpus. Non alienum, sed secundum genus suum proprium: ut pote triticum de tritico, hordeum ex hordeo, sic homines sua propria corpora recipient, non aliena. Non omnis caro eadem caro. Tota comparationis huius diuersitas ad hoc ualet, ut credas unum genus facile reparare posse, qui tanta fecit ex nichilo, siue tantam meritorum ostendit esse distantiam iustorum a peccatoribus, quantum distant celestia a terrestribus: et ipsorum inter se iustorum in tantum distare fulgorem ostendit quantum differunt luminaria a luminaribus. Corpora celestia.  Ut sol et luna, ita et resurrectio mortuorum, non omnium, sed tantummodo sanctorum. Seminatur in contumelia. Quid tam ignobile, ut cadauer? Seminatur in infirmitate. Id est, doloris et mortis. Surget in uirtute. Sanitatis et immortalitatis. Seminatur corpus animale. In corporibus resurgentium tanta felicitas erit, propter quod et spiritualia dicta sunt, cum procul dubio corpora sint futura, non spiritus. Sed sicut nunc corpus animale dicitur, quod tamen corpus anima non est, ita tunc corpus spirituale erit, corpus tamen non spiritus erit. Proinde quantum attinet ad corruptionem, que non aggrauat animam et uitam, quibus caro aduersus spiritum concupiscit, tunc non erit caro, sed corpus,  quia celestia corpora perhibentur, propter quod dictum est: Caro et sanguis regnum Dei non possidebunt. Et tanquam exponens quid dixerit, neque corruptio incorruptionem possidebit, et quod prius regnum Dei, hoc posterius incorruptionem; quantum autem attinet ad substantiam, etiam tunc caro erit. Idem in libro de generibus uisionum: Corpus quod futurum est in resurrectione mortuorum, spirituale appellat Apostolus, ubi ait: Seminatur corpus animale, surget corpus spirituale, eo quod miris modis ad omnem felicitatem et incorruptionem spiritui subdatur, et sine ulla indigentia corporalium alimentorum solo uiuificetur spiritu: non quod incorpoream  substantiam sit habiturum, neque enim et hoc corpus quod nunc habemus anime habet substantiam. Sicut scriptum est. Id est, in Genesi . Et factus est homo in animam uiuentem. In spiritum uiuificantem. Norissimus Adam in spiritum uiuificantem. Non prius, sed quod spirituale est: sicut prior est terrenus Adam, et posterior celestis, ita prius animale, posterius spirituale corpus accipimus. De celo celestis. Non quod corpus de celo attulerit, sed quod conceptus sit de Spiritu sancto. Sicut portauimus imaginem terreni. Peccator imaginem Ade, portat iustus uero imaginem Christi. Ergo sicut portauimus ueterem hominem ante baptismum, ita et post baptismum portemus nouum. Caro et sanguis regnum Dei non possidebunt. Id est, uitia et opera  carnalia, que postea nomine corruptionis appellat: frequenter enim Scriptura carnem pro operibus carnis nominat, ut alibi: uos autem non estis in carne, sed in spiritu. Sed non omnes immutabimur. In gloriam et uitam eternam: quia de morte in mortem transire non est immutatio: nam gehennalis pena mors secunda est, ideo peccatoribus immutatio non deputatur. Et in ictu oculi. Per ictum oculi nimiam breuitatem uult significare momenti, ut quanta sit potentia ex resurrectione cognoscas. In nouissima tuba. Id est, uoce archangelica, ut Media nocte clamor factus est . Et mortui resurgent incorrupti. Id est, quia mortem carnis ultra non habebunt, aut cum integritate membrorum suorum resurgent. Oportet enim. Id est, necesse est  fieri, quod Deus promisit. Absorpta est mors. Hoc in Osee prophetia scriptum est. Ubi est mors. Iam uiuemus, iam non moriemur in illo qui pro nobis mortuus est et resurrexit. Aculeus autem mortis peccatum. Stimulus uel sagitta mortis peccatum est, per quod anime iugulantur. uirtus uero peccati lex. Dum fortius et uiolentius fit peccatum per scientiam  commissum. uictoriam. uel peccati contra legem commissi, uel illam qua mors absorbebitur in uictoria. Stabiles. Id est, in fide resurrectionis permanentes. Abundantes in opere Domini. Id est, ne sit fides uestra mortua. Non est inanis. Propter spem resurrectionis.



CAPUT XuI.

Nam de collectis, que fiunt in sanctos. Nunc incipit de sumptibus qui, per singulas ecclesias collecti, in Hierosolymam sanctis pauperibus mittebantur. Per unam sabbati. Una sabbati, Dominica dies est, ut Dominica die semper paulatim congregarentur per tempus, ne plus grauarentur: ideo autem in Dominico hoc permissum est, quia non opus est seruile eleemosynam congregare. Gratiam.  Eleemosynam, quia gratis datur. Quod si dignum fuerit. Ut eos ad largiorem prouocaret collationem, infert: Quod si dignum fuerit, ut ego eam, mecum ibunt. Id est, si talis fuerit oblatio uestra, que mea quoque mereatur prosecutione deferri. Ostium enim mihi, etc. Hoc est, aditus predicandi, fideique ipsorum. Per Epistolas hos mitto. Ad commendandos eos in Hierusalem. Cum fratribus. Id est, mecum exspectantibus, siue commeantibus. uigilate. Oculis scilicet mentis, ad astutias diaboli precauendas. Subiecti sitis eiusmodi. Id est, ut consilium eorum uos regat. Laboranti. In ministerio predicationis. Quod uobis deerat. Id est, quod mihi a uobis deerat de necessariis, ipsi suppleuerunt. Maranatha. Syrum  est, et interpretatur, Deus noster uenit, quasi ergo aperte Apostolus diceret: Qui non amat Dominum, sit perditio, id est, pereat in aduentu Domini. Charitas mea. Id est, ut quomodo ego uos diligo, ita et uos inuicem diligatis. In Christo Iesu. Id est, non secundum seculi caritatem. Amen. Confirmatio benedictionis.



III. IN EPISTOLAM II AD CORINTHIOS.



CAPUT PRIMUM

Paulus Apostolus Iesu Christi per uoluntatem Dei. Non hominum uoluntate. Simul et ostendit, non sine Patris uoluntate se missum a Christo, ut: Nemo uenit ad me, nisi Pater traxerit eum. Ecclesie Dei. Signanter dixit Dei, quia est Ecclesia que non est Dei, id est, hereticorum et malignantium. Pater misericordiarum. Id est, a quo est omnis misericordia. Multas dicit autem misericordias, quia multe sunt humane miserie. Sed requirendum quare de misericordia et consolatione in primis dicit, quia de misericordia et consolatione eorum hanc Epistolam scripsit. Totius consolationis. Perfecte consolationis: nam homo ex parte consolatur. Ut possimus et ipsi. Propterea consolamur et liberamur, ut et nos alios  consolari et de tristitia liberare possimus. Aut ita formam dat nobis alios consolandi. Per exhortationem. Qua ipsi a Domino consolamur: agnoscimus quod Deus timentium se neminem derelinquat, et multo magis in futuro remuneret, quando nos in presenti etiam non deserit. Abundat etiam consolatio nostra. Ut: Dominus mortificat et uiuificat. Ut Petrus de carcere liberatus, ut ipse Paulus in uisione Domini uoce confirmatus in templo. Pro uestra exhortatione. Quia uos ad salutem hortamur: siue ut nobis exemplum tolerantie prebeamus. Siue exhortamur. Ideo liberamur, ut ipsa re confirmemini non pertimescere tribulationes, siue ut uos hortemur patienter ferre illa, que et presentem consolationem obtinent et futuram. Non enim uolumus ignorare uos. Suas  passiones narrat, ut illi se ad illarum comparationem parua pati cognoscant. Onerati sumus. Ipso pondere passionum. Supra uires. Nisi Dominus adiuuasset. Ut tederet nos etiam uiuere. Id est, ut mori omni desiderio cuperemus. Responsum mortis habuimus, etc. Id est, ipsa mors docuit nos omne humanum auxilium defecisse, et ab illo sperandum esse remedium cui etiam suscitare possibilie est. Aliter, mortem quasi ante oculos habere se dicit, denique eripi de ipsa pressura, resuscitatum se asserit: aut certe minantibus eis mortem, responsum mortis habuerunt. Et adhuc eripiet. Scit se multa passurum, qui sperat se etiam liberandum. Adiuuantibus etiam uobis per orationem. Multum ualet oratio Ecclesie, que etiam Petrum de carcere liberauit. Ut ex multarum personis facierum,  eius quod in nobis est donationis per multos pro nobis gratie referantur. Hoc dicit sensus; ut ex multorum conuentu pro eo quod uobis donamur, Domino gratie referantur. Aliter per multos, qui sunt eius donationis et gratie participes, que in nobis est. Nam gloria nostra hec est. Ideo in ipsis passionibus gloriamur, quia conscientia nostra minime nos reprehendit, quod nec temporalis glorie, uel lucri causa docere uideamur. In simplicitate. Non aliud ore dicentes, et aliud corde retinentes. Abundantius autem ad uos. Id est, dum necessaria ab aliis accipimus, a uobis autem nichil. Non enim alia scripsimus. In hoc apparet quia non in carnali sapientia, sed in simplicitate et sinceritate et gratia Dei predicaui uobis, dum non aliud legistis in Scriptura sacra; qui enim  habet carnalem sapientiam commutat quod uerum est, causa placendi hominibus et cupiditatis. Ex parte. Quod quedam pars ex uobis intelligit nostram doctrinam et simplicitatem, siue quod etiam nunc multi uestrum integre et perfecte non sapiunt, sed ex parte. Gloria uestra sumus. Sic gloriantur discipuli de bono magistro, quomodo et magister in bonis discipulis gloriatur. Unde Salomon dicit: Gloria senum filii filiorum, et gloria filiorum patres eorum. In die Domini. Quando et ueri magistri et boni discipuli probabuntur. Et hac confidentia. Quia gloria uestra sumus. Ut secundam gratiam haberetis. Quia priorem in priore meo habuistis aduentu, siue ut secundam gratiam presentie mee post litteras habeatis, aut gratie penitentiam post baptismum.  Nunquid leuitate usus sum? Quia promissum non impleuerat, ne leuitatis putaretur excusat. Aut que cogito secundum carnem cogito? Secundum carnalem scilicet uoluntatem: carnale est enim nulla maiore causa existente, non facere quod promittitur, sicut multi carnales homines facere solent. Ut sit apud me est et non. Quia qui secundum carnem cogitat, fit apud illum est et non, id est, uerum et mendacium. Carnalis enim cum aliquid proponit, si ei aliud aliquid superuenerit quod magis commodis earnis proderit, suo proposito non constringitur: non sic qui spiritualiter cogitat. Est autem et non dicitur, quando quod spondendo promittitur, non implendo denegatur. Dei enim Filius. Ac si diceret:  ab illo discimus ut non mentiamur; sicut enim ille non mentitur, sic nos membra eius. Non fuit in illo est et non. Si in Christo non fuit est et non, quare cum promisisset se ire ad centurionis puerum, non perrexit? sed adfuit spirituali gratia, qui non adfuit corporali presentia: quod etiam de Paulo similiter dicere possumus. Sed est in illo fuit. Hoc est, incommutabilis ueritas. Sicut illud Moysi: qui est, misit me. Ille enim uere est, qui semper idem est. Quotquot enim promissiones. . . . . in illo est. Quia per illum implete sunt. Ideo et per illum. Christum: nam per ipsum incarnatum omnes figurationes legis, et promissiones Dei uere sunt et implete. Amen. uerum, uel est amen, id est, ueritatis impletio. Ad gloriam. Per nos. Omnis ueritas  promissionis Patris in Christo est, que per nos ad Dei gloriam predicatur. Qui confirmat nos. Ac si diceret: Non possumus ire ad uos et predicare uobis, nisi quando Dominus uoluerit. Et ideo non leuitate usus sum non ueniendo ad uos. Et qui unxit. Spiritu sancto. Et qui signauit. Signo crucis in fronte: illud autem signatur, quod aliquid intrinsecus continet pretiosum; unde subiungit: Et dedit pignus Spiritus in cordibus nostris. Ego autem testem Deum inuoco. Reddit causam non impleti promissi, hoc est, non sue leuitati, sed illorum infirmitati asserit deputandum. Parcens uobis. Ne in uobis acrius uindicarem. Non ueni ultra. A Macedonia, in qua scripsit hanc Epistolam. Et sic disponendo, non ueni Corinthum ultra. Ergo ire distulit, ut tunc iret  quando emendatiores essent. Nam fide statis. Ideo non dominamur uestre fidei, sed adiutores tantum sumus.



CAPUT II.

Si enim ego contristo uos. Duriter increpando uos. Sed propterea hoc facio, ut possim gaudere de uobis. Et quis est qui me letificet? Nullus est, nisi quos contristo: et tunc me letum facietis, si emendaueritis ea pro quibus contristo uos. Nisi qui contristatur ex me? Si enim contristatur, intelligit se peccasse; sic eger qui dolorem sentit potest percipere sanitatem, et ad medici letitiam pertinere. Tristitiam. Non emendandi uos. Super tristitiam. Mee pressure in Asia. Confidens. Confido quod me taliter diligitis, ut meum gaudium uestrum esse ducatis. Per multas lacrymas. Flens uestra peccata. Si quis  contristauit. Filius, qui thorum patris polluit. Nonne contristauit. In quantum ipse tristis penituit. Sed ex parte. Ex ea sola parte qua sibi nocuit, non ea qua tristificus penituit. Ut non onerem omnes. Ideo scribo uobis cum recipi, ut non oneremini, et multum contristemini, si per durissimam increpationem de salute sua desperauit. Sufficit. Cum penituit. Ne forte abundantiore tristitia. Hoc est, ne forte per dispensationem indulgentie. Absorbeatur. Gurgite uitiorum, et a diabolo persuasus, ad infidelitatis et blasphemie maiora precipitia deducatur. Ad hoc enim scripsi. Hanc secundam Epistolam. Ut cognoscam experimentum. Id est, ut uideam si quomodo Deo obedistis in uindicando, ita obediatis indulgendo. Propter  uos. Id est, ne uos grauemini uel contristemini. In persona Christi. Quia uice fungimur Christi, uel in persona Christi, qui dixit: Quodcunque solueritis super terram, erit solutum et in celis. Ut cum circumueniamur a Satana. Per nimiam increpationem, ut peccatores desperent. Nec enim uersutie eius ignorantur. Astutia diaboli est ut sub specie iustitie fallat incautos, id est, uertendo bonum in malum, hoc est, penitentiam in desperationem. Cum autem uenissem Troadem. Modo illis uult probare, quanto amplius eos diligat, quorum causa tantum sollicitus est, ut cum illi omnia prospera sint, nullam requiem habuerit, quia Titum quem ad eos uisendos miserat, non inuenit, timens scilicet quod eos minime correxisset, quia nondum ei quidquam renuntiauerat Titus.  Ostium. Opportunitas predicande fidei, quia Deus corda eorum aperuit. Eo quod non inuenerim Titum. Id est, quod non redisset ad me, quatenus me de uobis faceret certiorem. Sed ualedicens eis. Quamuis habuerim occasionem predicandi in Macedonia, per quam a uobis Titus erat utique rediturus: uicinior est enim Macedonia Achaie quam Troadi. Denique dum ibi esset, Titum postea aduenisse dicit. Triumphat nos. Hoc est, triumphare nos facit de tribulationibus per Christum, siue in nobis ipse triumphat, quod alii credunt in uirtute Christi. Et odorem notitie sue. Sicut sentitur antequam uideatur illud, cuius odor est, sic odor notitie Dei antequam Deus ipse uideatur, per predicationem apostolorum sentitur, ut est illud: In odorem unguentorum tuorum  currimus. Odor autem dicitur, quia primo credentes aliquid tanquam per modicum odorem sentire uolebant. Odor bonus. Bona fama est. Per Christianos uero qui male uiuunt, nomen Domini blasphematur, super bonos laudatur. Odor mortis. Id est, anime, uel corporis. In mortem. Ut Petrus Ananiam et Saphiram multauit. Odor uite in uitam. Id est, corporis et anime, sicut umbra Petri sanabat infirmos. Aliter: Amasti bene agentem, unxisti bono odore: inuides et detrahis bene agenti, mortuus es bono odore. Et ad hec quis idoneus? Id est, ad hec ministranda et facienda quis potest tam idoneus esse quam nos qui ad hoc sumus electi? Adulterantes uerbum Dei. Pseudoapostolos tangit, humanum sensum diuine predicationi miscentes, ut est: Caupones  tui miscent aquam uino. Sicut ex Deo. Hoc est, ex Deo processit doctrina quam scimus, ipso presente, in persona loqui Christi, id est, sicut ipse predicauit?



CAPUT III.

Incipimus iterum nos ipsos commendare? Non ut commendemus nos uobis, ista docendo laudare nos uolumus, sed hec ne ab aliis seducamini cogimur memorare. Commendatitiis epistolis. Quos non commendat gratia uirtutum, illos digne commendant epistole amicorum. Epistola nostra uos estis. Ut alibi: nam signaculum apostolatus mei uos estis . Inscripta cordibus nostris. Id est, in nostro amore conclusa, et in spiritu uinculo caritatis expressa.  Epistola Christi. Id est, imago Christi per nos informata, ut sicut portauimus imaginem terreni, ita et portemus imaginem celestis. Ministrata a nobis. Per predicationem. Non atramento. Sicut commendatitie epistole. Sed in tabulis cordis. Ut: Auferam a uobis cor lapideum, et dabo uobis cor carneum . Fiduciam autem talem. Hoc est, quia quia nouimus uos per nos credidisse, uel quia nos non humana epistola, sed gratia Dei commendat. Sed sufficientia nostra. Id est, doctrina, que nobis a Deo donata est. Noui Testamenti. Euangelii. Non littere. Id est, legis. Sed spiritus. Id est, gratie ministrantes? Littera enim occidit. Quomodo ergo alibi dicit legem esse spiritualem? Sed spiritualibus spiritualis est. Ceterum peccatores occidit, ut, quicunque  hoc uel illud commiserit, morte moriatur: gratia uero impium conuertentem iustificat. Quod si ministratio mortis. Lex que mortificat peccatores. Ceterum ipse eam et sanctam, et iustam, et bonam alibi appellat. Ita ut non possent filii Isrel. Significat quia postea futurum Christum uidere non potuissent. Que euacuatur. Quia gloria legis per gloriam Euangelii euacuatur, sed ita euacuatur, ut perficiat sicut infantiam ipse dixit euacuari in uiri perfecti etatem, semen quippe euacuatur in fructum. Ministratio spiritus. Id est, predicatio spiritualis legis. In gloriam nostram. Scilicet quandoque futuram, que, ut perfecta, non poterit euacuari. Si enim ex ministerio damnationis. Exposuit quod superius dixerat, litteram occidere, ministrationem esse mortis,  scilicet damnando peccatores. Ministerium iustitie. Quod ministrat iustitiam dimittendo peccata. Nam nec glorificatum est, quod claruit in hac parte. In comparatione euangelice glorie umbratur gloria legis, sicut orto sole obtunditur lune lumen, cum tamen suo tempore magnum habeat fulgorem. Si enim quod euacuatur. Hoc est, uetus Testamentum. Euacuatur autem in neomeniis et sabbatis, et talibus obseruationibus. Quod manet. Id est, Nouum Testamentum, quod est initium uite eterne. Habentes igitur talem spem. Future glorie: quia spe salui facti sumus. Et non sicut Moyses. Id est, non ita agimus: quia omnes iam Christiani uident gloriam Christi, sancto Spiritu reuelante, licet ex parte, quia non est nunc uelamen super faciem Christi. Usque  in finem eius. uidelicet uite eius; ita et lex non intelligitur usque in finem, id est, usque dum Christus credatur. Quod euacuatur. Quod uelamen nunc euacuatur in Christo. Idipsum uelamen. Scilicet infidelitatis, cuius figuram ille gestabat in facie. Quod non reuelatur. Dum non credunt in Christum. uelamen. Ignorantie et infidelitatis. Conuersus fuerit. Iudeus infidelis. Dominus autem spiritus est. Nihil ergo per obscurum uelatum, sed sensus spiritualis apparet. Ubi autem spiritus, ibi libertas. Liber est spiritus, et idcirco non potest uelamen accipere, cum magis omnia ipse reuelet. Qui ergo spiritum Dei habet, omnia illi nuda sunt et aperta, quia spiritus omnia scrutatur. Nos autem reuelata facie Domini  gloriamur. uidemus nunc, dixit, per speculum in enigmate. Certum est, quod speculo nisi imago cernitar: hoc ergo facere conati sumus, ut per hanc imaginem, quod nos sumus, uideremus utcunque a quo facti sumus. Tanquam per speculum. Hoc significat etiam illud quod ait Apostolus: Nos autem reuelata facie gloriam Domini uidemus. Speculantes dixit speculum uidentes, non de specula prospicientes, quod in Greca lingua non est ambiguum, unde in Latinam translate sunt apostolice littere. Quod uero ait, in eamdem imaginem transformamur, utique imaginem uult intelligi eamdem, dicens istam ipsam scilicet quam speculamur, quia eadem imago est et gloria Dei. Transformamur ergo de forma in formam, mutamur atque transimus de forma obscura  in formam lucidam, quia et ipsa imago Dei. De gloria in gloriam. De gloria creationis in gloriam iustificationis, uel de gloria fidei in gloriam speciei. De gloria in qua filii sumus, in gloriam qua similes ei erimus, quoniam uidebimus eum sicuti est. Quod uero adiunxit. Tanquam a Domini spiritu. Ostendit gratum nobis conferri tam optabilis transformationis bonum.



CAPUT Iu.

Non deficimus. In tribulationibus nostris. Occulta dedecoris. Id est, omnis peccati. Non ambulantes in astutia. Id est, non turpis lucri gratia predicantes. Adulterantes. Hoc est falsa permiscentes. Sed in manifestatione ueritatis. Ut ita manifestum sit apud homines uerum esse quod dicimus, ut etiam eorum  conscientia testimonium nobis perhibeat. In quibus Deus huius seculi excecauit mentes infidelium. Ordo est: In quibus Deus excecauit sensus infidelium huius seculi. Quid est imago Dei. Hoc est, imago substantie Dei expressa, sicut scriptum est ad Hebreos. Sed hec imago equalis est ipsi Patri. Non enim nosmetipsos predicamus. Id est, laudamus. Qui enim propria commoda querit, non Christum, sed se predicat. Propter Iesum. Hoc est, propter amorem Christi populum eius conquirentes. Qui dixit de tenebris lucem splendescere. Ut: Fiat lux, et facta est lux . Ad illuminationem scientie claritatis Dei. Id est, ut sciatis claritatem eius. In facie Iesu. Hoc est uice Iesu: ut pro quo legatione fungimur. Habemus autem thesaurum in uasis fictilibus. Thesaurum  gratie spiritualis in fragili corpore baiulamus, in quo etiam cum alios sanemus, ipsi aliquoties infirmamur; ut quod facimus non nostre uirtutis, sed Dei esse noscatur. In uasis fictilibus. Hoc est, in corporibus fragilibus. Hinc Isaias dicit: Absconde hunc librum in uase fictili, id est, Euangelium. Sed non coangustamur. Propter spem celestium premiorum. Aporia uulnus, angor, tristitia. Non destituimur. Id est, Dei auxilio non deserimur. Humiliamur. Coram regibus et iudicibus. Sed non confundimur. Quia ipse loquitur per nos, ut: Nolite putare quomodo, aut quid loquamini . Manifestetur. In resurrectione. Mortificationem Iesu Christi in corpore nostro circumferentes. Quia parati sumus semper  mori pro illo, sicut ille pro nobis mortuus est. Ut et uita Iesu Christi manifestetur in corporibus nostris. Si enim commorimur ei, uita ei in corpore nostro manifestabitur in gloria resurrectionis.

uita autem in uobis. Ideo morimur, hoc est, parati sumus ad mortem, dum euangelizamus ut uos uitam possideatis eternam, et bene sit uobis. Habentes eumdem spiritum. Fidem incarnationis Christi, sicut patriarche et prophete priores, de quibus dicitur: Sic enim persecuti sunt prophetas. Credidi . Ut: Corde creditur ad iustitiam . Scientes quoniam qui suscitauit Iesum. Firmiter tenentes hanc fidem, a qua nec morte diuellimur.

Omnia enim patimur propter uos. Omnia enim ideo patimur, quia fideliter uestram salutem querimus  et optamus. Ut gratia abundans. Est sensus: Ut per multitudinem credentium propter abundantem gratiam, gratiarum actio abundet in gloria. Propter quod. Id est, propter uos, et propter gloriam Dei. Exterior homo. Id est, uiuum corpus. Interior homo. Id est mens, ubi imago Dei reformatur. Supra modum. Tribulationis: nulla enim comparatio eternis ad temporalia potest esse. Aeternum pondus. Quia illud leue dixerat, ideo hic pondus posuit, seruans metaphoram statere Que enim uidentur, temporalia sunt. Siue bona, siue mala sint, siue prospera, siue aduersa. Que autem non uidentur. Premia et pene.



CAPUT u.

Scimus enim, quoniam si terrestris domus nostra  huius habitationis dissoluatur. Domus nostra, inquit, terrenum corpus, in quo in hoc seculo adhuc corruptibiliter habitamus. Si ante aduentum Domini uel passionibus, uel conditione nature fuerit dissolutum, celestem incorruptionem ex Deo, corpore reuiuiscente, sumemus. Etenim in hoc. Id est in corpore. Ingemiscimus. Id est, desiderio flemus. Habitationem nostram. Spirituale corpus. Que de celo est. Id est, quam in celo habebimus. Si tamen uestiti, non nudi, inueniemur. Nam etsi uolumus eterna uita et immortalitate uestiri, tamen timemus hac uita nudari. Non enim uolumus cum dolore, et morte istam amittere, etsi nos ab ipsa grauati ingemiscimus, sed ut absorbeatur quod mortale est a uita eterna sine mortis labore.


Eo quod nolumus exspoliari. Id est, corpore nostro. Sed superuestiri. Id est, in immortalitate superueniente, absque separatione sarcine tuniceque corporis nostri. Ut absorbeatur mortalitas. Hoc est, sicut a uite sanitate infirmitas, ita immortalitate mortalitas absorbeatur. Qui autem perfecit nos. Ideo Deum dicit hoc facere, ne cui impossibile uideretur. Qui dedit nobis pignus spiritus. Id est, ut credamus absorbendam esse mortalitatem. uel ut sciamus, quia templum sui spiritus perire non patitur. Peregrinamur a Domino. Quia non sumus adhuc in hereditate paterna. Audemus ergo. Id est, prorsus hoc audenter eligimus. Sicut alibi ait: Cuuio dissolui et esse cum Christo . Peregrinari  de corpore. Bene ait peregrinari, quia ad id sumus iterum in resurrectione reuersuri.

Ideo contendimus. Iam modo tales esse actu conamur, quales futuri sumus in regno, natura incorporales sine dubio et perfecti. Absentes. Id est, in presenti uita. Siue presentes. In futura beatitudine, ut: Placebo Domino in regione uiuorum . Ante tribunal Christi. Pro magnitudine potentie sedentis magnitudo tribunalis et terror iudicii estimanda sunt. Scientes ergo. Scientes quantus metus sit diuini iudicii, hominibus suademus ut caueant. Deo autem manifesti sumus. Si non et nos formidamus, uel qua causa suademus. Manifestatos esse. Id est, probatos. Gloriandi pro nobis. Contra pseudoapostolos, qui eis primo per detractionem odium apostolorum  uolebant inserere. Ut habeatis uos. Ut sciatis quid respondere debeatis contra pseudoapostolos. Qui in faciem. Qui in superficie tantum et in hypocrisi, non in pura conscientia, nec in uirtute Dei sese iactant. Siue ergo mente excedimus Deo. Euangelium dicit: uidebitis celum apertum, et angelos ascendentes et descendentes super Filium hominis. Audi in uno loco ipsum apostolum ascendentem et descendentem in una sententia. Siue enim, inquit, mente excedimus Deo, siue temperantes sumus uobis. Quid est, mente excedimus, ut illa uideamus que non licet et homini loqui? Quid est, quod temperantes sumus uobis? Nunquid iudicaui scire me aliquid inter uos, nisi Christum Iesum, et hunc crucifixum? Si ipse enim Dominus ascendit et descendit, manifestum est  quod et predicatores ipsius ascendunt in illuminatione, descendunt in predicatione. uerbum ecstasis Grece, Latine quantum datur intelligi, uerbo uno exponi potest, si dicatur excessus. In excessu uero mentis duo intelliguntur, aut pauor, aut intentio ad superna, ita ut quodammodo de memoria labantur inferna. In hac ecstasi fuerunt omnes sancti, quibus arcana Domini mundum istum excellentia reuelata sunt. Hoc ergo ait, siue mente excedimus Deo, id est, ad meditationem Dei. Ille enim uidet quod uidemus in mentis excessu; ille solus reuelat secreta sua, quippe hoc ille loquitur, qui se dicit abreptum esse, et ablatum usque ad tertium celum, et audisse ineffabilia uerba, que non licet hominibus loqui. Tantus autem fuit ille mentis excessus, siue  in corpore, siue extra corpus, nescio, Deus scit. Charitas enim Christi urget nos. Ascendere mente ad celum, et descendere ad terram ad proximos. Ut et qui uiuunt. Ei debemus uitam nostram, qui illam in omnibus sua morte seruauit. Si quis ergo potius suam quam Dei uoluntatem facit, sibi uiuit, et non illi.

Qui mortuus est, et resurrexit. Propter calumniam semper morti resurrectionem adiungit. Itaque nos ex hoc neminem nouimus secundum carnem. Id est, dum Christus pro nobis mortuus est secundum carnem, id est, carnaliter uiuentem, uel secundum obseruationes ueteris legis in sabbatis et neomeniis, et reliquis. Et sic cognouimus secundum carnem Christum.  Quia eis pseudoapostoli exempla ueterum proponebant, ait Christum carnaliter cum Iudeis circumcisum omnia celebrasse, sed nunc iam istam non nouimus, quia post resurrectionem Christi Nouum est Testamentum. Aliter: Etsi ante resurrectionem secundum carnalem fragilitatem et indigentiam Christus uixerat, tamen post gloriam illius resurrectionis, nichil imbecillitatis in eo est. Noua creatura. Id est, Ecclesia per sanguinem Christi renouata. Aut si quis credit in Christo, noua est creatura, per sacramentum baptismatis renouata. Ac sicut nouitate uite intelligens uetera suo tempore defuncta fuisse, ita modo nouo more uiuendum, uitam transire, peccatum uidelicet Ade et uetus lex.

Omnia noua. Id est, euangelia, mandata et uita  noua in Christo secundum corpus et animam, et spiritum, et mentem. Gratias autem Deo, cum non a nobis sit hoc tam magnum beneficium. Ministerium reconciliationis. Id est opus, uel officium euangelizandi. Quoniam Deus erat in Christo. Tribus modis Deus erat in Christo. Primo, secundum infinitatem omnis creature, quod ubique est, ut: Nonne ego impleo celum et terram? Eo autem modo est Deus etiam in peccatoribus. Secundo, iuxta sanctificationem et peculiarem inhabitationem qua in sanctis est, ut est illud: Inhabitabo in eis, et inter eos ambulabo. Tertio, secundum plenitudinem diuinitatis, quod Christo signillatim conuenit, iuxta illud quod in ipso habitat omnis plenitudo diuinitatis corporaliter. Tanquam Deo exhortante. Id est, non  ex nobis loquimur, sed ex Deo. Cum qui non nouerat peccatum. Hoc est, Pater pro nobis Christum, qui peccatum nesciebat, Peccatum fecit. Quia sicut hostia pro peccato oblata peccatum uocabatur in lege, sicut in Leuitico scriptum est: Et imponet manum super caput peccati sui, ita et Christus pro peccatis nostris oblatus, peccati nomen accepit. Ut nos essemus iustitia Dei. Non nostra, non in nobis, sed in ipso, id est, in Christo, quasimembra in capite.



CAPUT uI.

Adiuuantes. Id est, exemplo. Et obsecramus. Id est, uerbo doctrine. Gratiam Dei. Indulgentiam peccatorum in baptismo. Tempore enim, inquit. Sicut Deus Pater per Isaiam . Acceptabili tempore. Id est, Noui Testamenti. Exaudiui te. Ad Christum eiusque  Ecclesiam hoc dicitur. Ecce nunc dies salutis. Nunc autem dicit: Nemo enim in inferno confitebitur tibi.

Nemini dantes ullam offensionem. Id est, neminem malo exemplo ledentes. Sic enim non uituperabitur ministerium predicationis nostre. Sicut Dei ministri. Dei ministri debent prout possibile est, Deum imitari. In necessitatibus. Per aliquam uim illatis. In angustiis. Angustia est omnis egentia. In laceratione. Id est, membrorum. In laboribus. Seu manuum, siue huc et illuc discursuum. In castitate. Corporis ac mentis. In scientia. Scripturarum. In longanimitate. In sustinentia longa. In Spiritu sancto. Dum dignos nos eius habitaculo preparamus. In caritate non ficta. uerbo non tantum diligentes,  sed opere et ueritate. In uirtute Dei. Non nostra facultate, sed auxilio Dei. Per arma iustitie. Que ad Ephesios describit, que sunt, lorica iustitie, fidei scutum, zona continentie, calceati pedes in preparatione euangelii pacis, galea salutis, gladium uerbi Dei. A dextris et a sinistris. Hoc est, ne prosperis eleuemur, ne frangamur aduersis. Per gloriam. uirtutum a Deo. Et ignobilitatem. Id est, carcerum. Per infamiam. Cum blasphemamur ab inimicis. Et bonam famam. Cum laudamur ab amicis et fidelibus.

Ut seductores et ueraces. Hoc est, ab aliis ut ueraces laudamur, ut seductores ab aliis infamamur: que omnia equaliter ferimus, nec extollunt nos laudantes nec deiiciunt detrahentes, quia solet utraque pars aliquando mentiri. Unde ad conscientiam  redeuntes, non debemus fidem aliis magis accommodare quam nobis. Sicut ignoti. Id est, perfidis et ingratis. Cogniti. Fidelibus et iustis. Quasi morientes. Hoc est, usque ad mortem peruenimus, et ecce uiuimus; sicut quando lapidatus est, et mortuus estimatus, surgens docebat in Lystris. Sicut egeni. Rebus corporalibus. Multos autem locupletantes. Eleemosynis, diuitiis celestibus. Et omnia possidentes. Nam excepto quod omnia Dei nostra sunt, nemo plus habet quam qui nullius eget: ille enim nullius eget, qui preter necessaria nichil requirit. Per prospera et aduersa in alio loco idem Apostolus se transisse describit, cum dicit: Par arma iustitie, que a dextris sunt, et a sinistris, id est, per gloriam et ignobilitatem, per infamiam et bonam famam, ut  seductores et ueraces, etc. Omnia ergo que prospera reputantur, dextre dicuntur partis, que sanctus Apostolus glorie et bone fame uocabulo designauit; illa etiam que existimantur aduersa, que per ignobilitatem et infamiam euidenter expressit, queque a sinistris esse describit, efficiuntur uero perfecto arma iustitie, si allata sibi magnanimiter sustentauerit, quod uidelicet per hec dimicans, et istis ipsis quibus impugnari putatur aduersis tanquam armis utendo, eisque uelut arcu, uel gladio, scutoque ualidissimo contra illos qui hec ingerunt communitus, profectum sue patientie ac uirtutis acquirat, gloriosissimum constantie triumphum ex ipsis que lethaliter inferuntur capiens hostium telis. Nec prosperis duntaxat elatus, nec deiectus aduersis, sed  itinere plano, ac uia regia semper incedens, ab illo tranquillitatis statu, nequaquam letitia superueniente quasi in dexteram motus, nec ingruentibus aduersis, tristitiaque dominante uelut ad leuam rursus impulsus.

Os nostrum patet ad uos. Ita sumus uestro profectu ad uberem predicationem prouocati, ut tacere penitus non possimus: profectus enim discipuli prouocat os magistri, et cor dilatat atque amplificat, id est, facit sensibus abundare. Non angustiamini in nobis. Ac si dicat, non nos angusti in doctrina, sed uestra uiscera non recipiunt. Eamdem autem habet mercedem. Quia similis retributio doctoris, et obedientis discipuli, ut: Qui recipit prophetam in nomine  prophete, etc. . Dilatamini. Id est, lato corde ac mente spiritualem accipite doctrinam. Cum autem dilatantur, imperat quid facient. Et nolite iugum ducere cum infidelibus. Quia iugum simul non trahunt, nisi eiusdem generis pares. Non ergo arandum, iugato boue simul et asino. Aut que societas luci? Id est, sanctis, ut: uos estis lux mundi . Cum tenebris. Id est, peccatoribus, ut: Fuistis aliquando tenebre. Que autem conuentio Christi ad Belial? Belial diabolum significat, interpretaturque absque iugo. uos enim estis templum Dei uiui. Cum ubique Deus est, tamen in illis proprie habitare se dicit, qui eius gratia perfruuntur. Habitabo in illis. Hoc ex Isaia sumptum est: Et ero illorum Deus. Deus natura omnium est, uoluntate uero  paucorum. Exite de medio eorum. Non tantum loco, quantum simili conuersatione ac familiaritate. Et immundum. Id est peccatum. Et ero uobis in patrem. Si uos parentes infideles abdicauerint, me patrem habebitis sempiternum, ut: Pater meus, et mater mea dereliquerunt me, Dominus autem assumpsit me . Dicit Dominus. Ne cui impossibile uideretur, addidit omnipotens. Hec ergo promissa habet. Id est, Et ero illorum Deus.



CAPUT uII.

Mundemus nos. Talem hospitem, id est, Deum recepturi. Ab omni inquinamento. Inquinamentum carnis est peccatum quod per carnem admittitur; spiritus uero, quod sola cogitatione peccatur. In timore Dei. Non propter laudem hominum, uel timorem.  Accipite nos. Hoc est, capite quod dicimus, siue quod uiuimus, ut exemplum nostrum teneatis.

Neminem circumuenimus. Malo scilicet exemplo, ut per auaritiam aliquid eius tolleremus. Neminem corrupimus. Id est, mala doctrina. Non ad condemnationem dico. Hoc est, non me excusando uos tales expono; non enim possum de uobis hoc sentire quos diligo, ut superius memoraui, siue, dilectio tantum facit habere fiduciam. Predixi enim, quod in cordibus nostris estis ad commoriendum. Id est, epistola nostra uos estis, scripta in cordibus nostris. Multa mihi libertas. Id est, multam mihi fiduciam dedistis loquendi, quia in omnibus obedistis, siue, quod multum me a uobis diligi non ignoro. Multa gloriatio  pro uobis. Id est, ad alias ecclesias. Repletus sum consolatione. Id est, audiens profectum uestrum et emendationem, post multam tristitiam consolatione repletus sum.

Superabundo gaudio. In tantum gaudeo, ut omnium pressurarum obliuiscar. Nam et cum uenissem in Macedoniam. uult illis ostendere, quantam pressuram magnitudo gaudii superauerit. Foris pugne. Id est, contra infideles. Intus timores. Id est, propter falsos fratres. Non solum autem in aduentu eius. Hoc est, non solum qui desideratus aduenit, sed etiam qui uestrum profectum nuntiauit, propter quod eius maxime exspectabamus aduentum. uestrum desiderium. Id est, ad bona perpetranda, uel propter aduentum meum. uestrum merorem. Propter  peccata, uel absentiam meam. uestram emulationem pro me. Id est, qui uice mea emulati estis Dei emulatione peccantes. Sane triplex est emulatio, aut imitationis, aut inuidie, aut zeli. Et contristaui uos. Et si me penituisset, eo quod durius uos corripuerim, tamen uester facit profectus ut non me peniteat. Quasi medicus dicat: Licet doleam tam ardenti me usum esse cauterio, sed nunc gaudeo, non quia doluistis, sed quia dolor ille profuit ad salutem.

Penitentiam in salutem. Ea est enim penitentia diabolica aduersa saluti, si quis de bono opere peniteat. Seculi autem tristitia. Seculi tristitia est, aut de amissis rebus propriis, aut de alienis inuasis dolere, uel de alterius felicitate torqueri. Mortem  operatur. Id est, desperatione torqueri, uel mortem anime: secundum Deum autem tristitia est, siue sua, siue aliena lugere commissa. Quantam efficit in uobis sollicitudinem. Id est, ut caueatis, ne de cetero peccetis. Sed excusationem. Id est, non superbiam, aut contemptum, sed satisfactionem. Sed indignationem. Id est, aduersum peccantes, non negligentiam. Sed timorem. Id est, timorem Dei, non securitatem. Sed desideria. Scilicet bonorum operum, non fastidium. Sed emulationem. Id est, contra peccantes, ne ultra peccent, non remissionem. Sed uindictam. Id est, non ueniam noxe, sed uindictam salutarem in eum qui inter uos peccatum commisit.

Exhibuistis uos incontaminatos esse negotio. Id est, peccato illius, qui uxorem patris stuprauit. Ideo  incontaminati estis, quia eum corripuistis. Ideo consolati sumus, dum uos castos probatis esse negotio. Magis gauisi sumus super gaudium Titi. In hoc amplius gratulati sumus, quia ita a uobis Titi spiritus est refectus, ut nunquam de eius mente possitis recedere: profectus quippe discipulorum spiritualia gaudia sunt magistrorum. Et si quid apud illum. Quasi peritus medicus ait, qui uulnus iam prope sanatum blandis unctionibus fouet, ut facilius cauterii ustura sanetur. Quoniam cum timore. Timebant enim contristare quem dilexerant. Gaudeo quod in omnibus confido in uobis. Ideo gaudeo, quia omnia que de uobis audio, credo et confido uera esse.



CAPUT uIII.

Notam autem facio uobis. Nunc incipit de eleemosynis,  et ad emulationem Macedonum prouocat eos. Gratiam Domini. Id est, eleemosynam. In multis probatus. In fame, que facta est sub Claudio Cesare. Profunda paupertas. Id est, nimia. In diuitiis simplicitatis. Multum quidem pauperes sunt in terrena facultate, sed in magna simplicitate sunt diuites, cupientes plus dare quam quod habeant, ac propterea Deus magis animum probat, quam quod porrigitur dextera. Qui enim quantum potest facit, totum facit. Quia secundum uirtutem testimonium illis reddo, et supra uirtutem uoluntarii fuerunt. uerbis preposteris hoc dicit, testimonium illis reddo, quoniam secundum uirtutem facientes, supra uirtutem uoluntarii fuerunt. Cum multis precibus orantes. Multum  suadentes nos rogauerunt, ut gratanter quod offerebant susciperemus in ministerium sanctorum. Et non sicut sperauimus. Amplius enim quam speraui mus fecerunt. Ita. Id est, in tantum emulati sunt, ut rogaremus Titum. Et scientia. Scientia est Deum nosse, uirtus uero colere. Sicut ergo in itinere celebrando nichil prodest uiam nosse, nisi conatus ac uires suppetant ambulandi, ita uere scientia nichil prodest, si uirtus propria deficiat.

Ut ex hac gratia. Id est, faciende eleemosyne. Abundetis. Id est, ne cum in aliis uincatis, in hoc ab aliis superemini. Non quasi imperans dico. Hoc est, non impero, nec exigo, sed consilium do, ut sicut in multis formam aliis prebuistis, ita et in isto opere prebeatis. Est enim ingenita pietas in uobis, ut ab  aliis eam discere non indigeatis. Qui propter uos pauper factus est. Ergo si ipse Dominus uos diuites bonis celestibus fecit, sic et ipsum uos ditate; ipsi enim datur quidquid eius pauperibus porrigitur . Et consilium. Id est, imperium. Sicut et uelle cepistis. Ostendit quosdam posse facere non uolentes, cum aut importunitas petentis, aut auctoritas precipientis exegerit. Non enim ut aliis sit remissio. Non dico, ut uobis nichil seruetis, sed quod utrisque sufficiat. Sed ex equalitate. Omnes enim equaliter dabunt, si unusquisque tantum dederit quantum potest. Aliter: Ex equalitate, hoc est, quo modo uos illorum uiuitis spiritualibus, ita et illi uestris carnalibus fruantur. Aliter: Ex equalitate,  id est, ut uobis et illis sufficiat, ita distribuite. Illorum abundantia. Id est, doctrina et oratione.

Ut fiat equalitas. Id est, sufficientia utrisque in spiritualibus et carnalibus bonis. Sicut scriptum est. Hoc de manna Dei dicitur, quod populus accepit in deserto: cuius exemplo docemur, quod omnis superabundantia generet uermes: simul et ostenditur que Deus dat omnibus equalia esse debere, et propter huius testimonii auctoritatem uult nobis Apostolus presentia omnia esse communia, ut perfecti doctrinam non abscondant, et habentes substantiam mundi non denegent eis uictum. Eamdem sollicitudinem. Id est, quam habeo. Consolationem. Id est, exhortationem ad docendum uos. Accepit. Id est, a Deo, uel a nobis. Sed cum sollicitior esset. Id est,  qui aliorum eleemosynas emulatus est. Destinatam. Id est, propositam, seu aptatam. Deuitantes hoc. Ne quis dicat: Quomodo Christus legem impleuit, cum non uideamus Christianos tantum eleemosynam facere, quanta fieri in lege precepta est? Misimus autem cum illis. Id est, Tito et Luca. Et fratrem nostrum. Quidam hoc de Apollo asserunt dictum. Nunc uero multo sollicitiorem. Eum probamus, confidentes quia uestra obedientia prouocetur, siue quam audiuit a Tito, siue qua per se ipse est probatus. Siue pro Tito. Quod dicit hoc est, ut tam Titi causa qui eorum obedientiam collaudauerat, quam eorum qui ad ipsos fuerant pariter destinati, ita se exhibeant, ut et caritatis sinceritatem, et apostolice pro ipsis  glorie ueritatem in conspectu omnium comprobarent.



CAPUT IX.

Ex abundantia est mihi scribere. Id est, plus quam scripsi. Parata est. Id est, ad dandam eleemosynam. Et uestra emulatio. Id est, imitatio. Nam Achaia. Tota prouincia, cuius caput estis, per uos ad hoc ministerium prouocata est. In hac parte. Id est, preparande eleemosyne. Erubescamus nos. Id est, ego et Titus. Hanc benedictionem. Ideo benedictionem eleemosynam uocat, ne parua fiat; quod enim benedicitur, ad abundantiam benedicitur. Ideo benedictio abundans eleemosyna uocatur.

Siue hanc benedictionem. Id est, benedictam Deo consecratamque eleemosynam. Sic quasi benedictionem.  Ita enim benedictio erit, si grato animo tribuatur. Hilarem enim datorem diligit Deus . Auarus autem hilariter dare non nouit. Nunc circumuentionem. Id est, fraudationem. Qui parce seminat. Hoc est, qui parce et auare tribuit eleemosynam. Parce et metet. Id est, premia in futuro. Et qui seminat in benedictione. Hic apparet, quod in hoc loco benedictio abundantiam significat. Secundum propositum cordis. Id est, uoluntarius, non coactus. Hilarem enim datorem. Secundum sententiam Salomonis: In omni dato hilarem facito uultum tuum. Potens est Deus. Hoc dicit, ne inopiam formidarent. Dispersit. Id est, diuisit, ut multis proficiat. Iustitia eius manet. Quare iustitiam, et non misericordiam dicit? Quia pauperibus dare iustum est.  Nam te oportet, ut quod Deus tibi gratis dedit, pauperibus tu gratis des. Ius enim est, ut des egeno, qui partem illius tecum habes. Manet. In eterna retributione.

Qui autem administrat semen seminanti. Hoc est, Deus qui dedit tibi unde dispenses, esurire te minime permittet. Incrementa frugum iustitie. Fruges iustitie sunt facultates, cum iuste dispensantur. Cum uero aut inique corraduntur, aut ad auaritiam uel superbiam possidentur, fruges iniquitatis fiunt. In omnem simplicitatem. Ut simplici oculo bone intentionis erogetis, cum multiplici ea fenore recepturos. Non solum supplet. Duplicem potestis habere mercedem, et refectionem sanctorum, et gratiarum in Domino actionem, et in ipsorum oratione hec omnia  operatur. Ministratio huius officii. Que etiam abundat ipsorum pauperum oratione pro uobis. Desiderantium uos. Id est, amantium. Quis enim non desideret talem propter gratiam et misericordiam eminentem? Gratias autem Deo. Qui tantam nobis gratiam pietate sua ferre dignatus est.



CAPUT X.

Ipse autem ego Paulus. Qui prius rogaui fratres, ut irent et obsecrarent uos, hoc autem per meipsum, non per fratres. Obsecro uos per mansuetudinem. Ea uos mansuetudine rogo, qua Christus cum se posset de iniuriosis ulcisci, noluit, ut uel sero corrigerentur. Mansuetudo autem in corde, modestia in uerbis est.


Qui in facie quidem humilis sum. Semper sanctorum presentia propter nimiam humilitatem minus intelligentibus potest esse contemptui. Absentes uero, si necesse fuerit, confidenter suam indicant potestatem, qui presentes sic sunt quasi nichil possint habere uirtutum, si tamen nichil uindicandum reperiant in subiectis. Audere in aliquos. uindicare in peccantes.

Qui arbitrantur nos tanquam secundum carnem ambulemus. Qui putant eos ceteris hominibus nichil amplius habere uirtutis. In carne enim ambulantes. In corpore uidemur incedere, sed ut Dei ministri spiritualiter militamus. Arma quippe militie nostre non sunt facta de ferro, nec manu hominis fabricata sunt, sed potentia Dei, qui plus uerbo ualemus,  quam alii homines armis corporeis possunt. Ad destructionem munitionum. Muniunt enim et circumdant doctrinam suam falsi doctores astutia argumentisque, que aries apostolicus destruit uirtute gratie spiritualis, sicut et illum Magum uias Domini subuertentem peruersis disputationibus uerbo deleuit.

Et omnem altitudinem. Id est, superbiam. Quid enim tam superbum, quam diuinis contradicere preceptis? Que sunt secundum faciem uidete. Manifesta est rei probatio, et facillima intellectu. Siue ab hypocritis uos cauete, qui in presenti gloriantur. Si quis confidit se Christi esse. Nemo tam stultus quam qui se solum seruum Christi esse gloriatur. Si enim abundantius gloriatus fuero. Hoc est, et si me magis  potestatem a Christo accepisse dixero quam ceteros apostolos. Non erubescam. Qui et uerum dicam, et non mee glorie, sed uestre edificationis causa compulsus hec facio. Graues. Longitudine. Fortes. Dura increpatione. Non enim audemus. Scilicet ita Deum contemnere, ut cequemur aliquibus, qui suis malunt laudibus quam Dei gratia commendari. Nec de nobis possumus maiora iactare quam sumus.

Et comparantes nosmetipsos nobis. Id est, non maioribus, sicut illi pseudoapostoli, cum nichil sint, apostolis se non modo equant, sed etiam anteponunt. Non in immensum gloriabimur. Id est, super id quod possumus, nichil supra humanam mensuram facimus, sed in apostolatus gratiam, quantum nobis  Dominus donare dignatus est, per quam etiam uobis Corinthiis predicauimus. Nec enim hoc ipsum usurpatione fecimus, sed precepto Dei. Non enim quasi non pertingentes usque ad uos. Id est, per Dei consilium ac preceptum superextendimus nos, hoc est, ut sine precepto Dei quadam usurpatione nosipsos uestros doctores, superiores, ac sublimiores quam uos constitueremus. Nam se Apostolus superextenderet, si non Dei precepto seipsum eorum magistrum constitueret. Usque ad uos enim peruenimus. Dei scilicet precepto. Aliter. Non enim superextendimus. Id est, non ad alios transiuimus. Quasi non pertingentes usque ad uos. Id est, ut uobis dimissis atque imperfectis, quasi non per diuinum  preceptum ad uos non perueniremus, ad alios transiremus.

Non immensum gloriantes.Immensum est in alienis laboribus gloriari aliorum doctorum. Spem autem habentes crescentis fidei. Id est, non munera a uobis, sed mercedem a Deo uestre fidei exspectamus. Secundum regulam nostram. Hoc est regula nostra, post aliorum salutem ad alios transire. Aut secundum regulam nostram, id est, non secundum alienam.

In abundantia etiam. Non enim usque ad uos sufficit peruenisse, sed cum uestra fides creuerit, ad alios transibimus. Non in aliena regula. Sicut pseudoapostoli in preparatis iam ab aliis gloriantur impudenter. Qui autem gloriatur. Etiam qui debet gloriari,  in Domino cuius in eo uirtutes operate sunt, glorietur. Quem Dominus commendat. Id est, uirtutibus signorum et doctrine.



CAPUT XI.

Utinam sustineretis. Id est, sustinete me uel modicum, qui alios multum sustinere consueuistis. Insipientie mee. Id est, gloriationis, que quasi quedam insipientia uidetur esse. Insipientem se dicit, quia illi necesse erat aliqua de se dicere, licet uera, ut ostendat quam uere insipientes sint, qui falso se laudant.

Sed et supportate me. Stultitiam meam sustinete, dum pro amore uestro hoc dico. Aemulor enim uos. Non stimulo liuoris inflammor, sed uos tanquam pater diuina emulatione custodio, ut possim uos  immaculatos Christo coniungere, tanto maiore studio conseruatos, quanto meliori estis sponso iungendi.

Timeo ne sicut serpens seduxit Euam. Sicut enim serpens maiora promisit, ut propria subtraheret, sic maiora heretici quam que doctrina Christi habet promittunt, ut sanam doctrinam corrumpant. Simplex autem sensus est uerus sensus, nulla falsitate intermixta compositus atque corruptus. Alium Christum. Meliorem nostro Saluatore. Aut alium spiritum. Hoc est, si uobis aliquid amplius gratie prestiterint quam per nos accepistis, recte eos nobis preponi forsitan pateremini. Existimo enim me in nullo inferiorem a magnis apostolis. Quanto magis ab his qui nichil sunt. Siue ne putetis uos quam illos quibus  Petrus et ceteri apostoli predicauerunt minus aliquid accepisse. Sed non scientia. Ut pseudoapostoli, qui cum sint scientia imperiti, in sermone tumido gloriantur.

In omnibus autem manifesti sumus. Ostendit integritatem suam, qua secundum Deum omnia fecerit, cum nec auaritiam nec gulam, nec gloriam ab eis aliquando quesierit. At nunquid peccatum feci? Si forte hoc solum peccaui, qui propter uos et illicita et concessa contempsi. Est ueritas Christi in me. Sicut Christus quod semel statuit non mutauit, nec est aliquando mentitus, sic faciam. Hec gloriatio. Id est, nichil a uobis recipiendi. Deus scit. Quod uos diligo. Ut amputem occasionem. Reddit hic causam  quare non acceperit, ut aduersarii, qui docerent gulam, auaritiamque sectarentur, querentes per Paulum aditum inuenire lucrandi, non haberent; ut hic si uel panem acciperet, illi aurum licentius exigerent. Ideo tollit occasionem Apostolus, ut in hoc appareat, quod propter Dominum docent, si a discipulis nichil expetunt.

Operarii subdoli. Subdolus est, qui aliud fingit dum aliud agit. Quorum finis secundum opera ipsorum. Mala opera malus finis exspectat. Iterum dico uobis. Iam superius dixerat: Sustinete me modicum, et non reddiderat rationem, quod zelo Dei eos zelaret, et non glorie desiderio esset de se aliquid narraturus, ne in eius odium uersi, falsos apostolos sequerentur.


Ne quis existimet insipientem. Ne me aliquis ex uobis putet quod iactantie causa, et non alicuius profectus meipsum glorior. uelut insipientem accipite. Hoc est, audite me quasi insipientem, non reuera insipientem, sed quasi insipientem.

Quod loquor. Id est, laudem meam. Non loquor secundum Deum. uidetur [Deest insipiens, uel quid simile] esse, ut homo seipsum laudet, licet uerum dicat, nisi propter aliorum utilitatem, Deique gloriam hoc faciat. Secundum carnem. Id est, secundum nobilitatem carnalem. Libenter enim suffertis insipientes. Ideo dixi: Accipite quasi insipientem, si uos suffertis insipientes, id est, pseudoapostolos. Si quis uos in seruitutem redigit. Id est, ueteris legis et Iudaismi. Si quis deuorat. Id est, muneribus. Si quis  accipit. Pecuniam uestram. Si quis extollitur. Id est, Iudaica superbia uel scientia, uel de generis nobilitate. Si quis in faciem uos cedit. Hoc est, si quis etiam presentes uos obiurgat.

Secundum ignobilitatem dico. Ignobilitas quippe maxima est, si filii Dei de terrena nobilitate se iactant. Quasi nos infirmi fuerimus in hac parte. Id est, quasi nos in ista parte ab illis minus aliquid habeamus. Audeo et ego. Id est, possum audere gloriari, si uolo. Hebrei sunt. Id est, linguam Hebream habent. Isrelite sunt. Ideo addit, quia multum gloriabantur in hoc nomine, cuius interpretatio est, uir uidens Deum.

Ut minus sapiens. Notandum si quis de Christi saltem ministerio glorietur, non sapienter hoc faciet.  In laboribus plurimis. Quorum species enumerat. In plagis. Sicut cesus est in Creta. Supra modum. Fortitudinis mee. In mortibus. Id est, exspectatione mortis.

Quinquies quadragenas. Quinquies flagellatus sum quadraginta percussionibus iuxta legem, non enim plage secundum legem quadragesimum numerum excedunt. Una minus. Id est, causa nobilitatis mee, quia mos erat apud Iudeos, ut serui quadraginta percussionibus, liberi uero triginta et nouem flagellarentur plagis; quinque uicibus trigenas et nouenas, quasi transgressor legis accepi, quia lex quadraginta diebus in monte Sina data est.

Ter uirgis cesus sum. Id est, a gentibus. Semel lapidatus  sum. Id est, a Iudeis in Lycaonia ciuitate, sicut in Actibus apostolorum legitur. Periculis in ciuitate. Id est, Hierusalem a contribulibus illatis. Periculis in mari. Id est, in minoribus tempestatibus, quasque supra dixi. In falsis fratribus. Qui nostram explorare subintroierunt libertatem. In laboribus. Id est, manuum. In miseriis. Id est, inopia cibi et uestimenti. In fame et siti. Ex necessitate. In ieiunio. Ex uoluntate. Preter illa que extrinsecus sunt. Id est, que per consuetudinem leuiora esse uidentur: in proprio enim corpore sustinuit predicta, non sic supposita. Instantia mea. Id est, qua insto semper, ut omnes audiant euangelium et credant.

Quis infirmatur. Cum infirmantibus infirmor, cum  pereuntibus perire me compatior; sic uror tristitia, ut animo ardere me sentiam.

Quis scandalizatur. Id est, animo, fide, opere. Si gloriari oportet. Iam si gloriari necesse est, in his que non ad letitiam, sed ad meliorationem pertinent gloriabor. Infirmitatis mee. Omnes superiores necessitates uno infirmitatis nomine definiuntur, eo quod humane imbecillitati ista preualeant.

Scit quod non mentior. Rem quasi difficilem dicturus, quod Iudei contra eum etiam principes Gentium concitassent, ante implorat testimonium Dei, ne iactantie putaretur, quod aduersus eum etiam regna surrexerint, et nichil potuerint preualere. Hec autem omnia ideo dinumerat, ut ostendat quid inter ueros falsosque apostolos intersit. Aut idcirco Deum  testem inuocat, ut uisiones quas sequenter exponit credantur.

Prepositus gentis. Id est, prepositus gentis illius, ubi regnaret Aretha. Et per fenestram. Id est, domus adherentis muro.



CAPUT XII.

Non expedit mihi. Id est, non mihi expedit, quia qui necessitate compellor, sed uobis in me gloriantibus contra hereticos.

ueniam autem ad uisiones. Ideo hoc dicit, ne quis ei obiiceret: Quid in his gloriaris, cum multa sint flagella peccatoris? Ad uisiones. Que in somnis uidi. Et reuelationes. Absque somno. Domini. Sibi in firmitates reputat, Domino uisiones ascribit.

Scio hominem. Hoc de se humilitatis causa, quasi  in alterius persona loquitur. Siue in corpore, etc. Putabat quod in corpore erat quia non sensit mortem: putabat se extra corpus fuisse, pro excelsitate, atque euidentia uisionis. Tertium celum. Ubi angelice uirtutes continentur, intelligitur.

Et scio hominem huiusmodi. Quod iterum repetit, ostendit aliam uisionem fuisse. In paradisum. Id est, Ade, uel celestem.

uerba inaudita. Id est, siue que nulli fas est dici, siue que impossibile est humanam naturam capere. Parco autem. Quia sufficiunt manifesta, etiam si celentur occulta, ne quis existimet me angelum, uel Deum esse, non hominem. Et ne magnitudo reuelationum extollat me. Quanta putatis esse que celo,  ut merito mihi esset stimulus necessarius, qui me hominem esse semper demonstrat.

Angelus Satane. Siue diabolus, qui tribulationes et plagas suscitabat, siue dolor capitis, qui Satanas, uel contrarius sanitati dicitur esse: uel lex in membris posita legi mentis sue contraria, de qua alibi dicit: uideo aliam legem in membris meis.

Sufficit tibi gratia. Id est, ad me glorificandum, et ad utilitatem multorum, tibique a stimulo ad protegendum. Gratia mea. Id est, gratia apostolatus quam donaui tibi. Nam uirtus. Id est, anime, uel sanandi alios. In infirmitate. Id est, carnis. Libenter itaque gloriabor. Id est, postquam cognoui prodesse quod nocere putabam. In contumeliis. Non in honoribus. In necessitate. Non in otio, sed in necessitate famis  et sitis.

Pro Christo. Non pro aliquo crimine. Cum infirmor tunc potens sum. Maxima potentia est infirmari pro Christo, et magne diuitie indigere. uos me cegistis. Id est, ut me gloriarer, dum pseudoapostolos sese gloriantes recepistis. Commendari. Id est, laudari. Nihil minus fui. uirtute et doctrina non solum se pseudoapostolis excellit, sed etiam bonis cequauit, ne aliud quererent quam quod ipse docuerat.

Etsi nichil sum. Pro humilitate hoc dicit: uel, et si nichil sum, ut pseudoapostolis uidetur. In omni patientia. In hoc apparet, quod per patientiam signa fiunt.

uirtutibus. Id est, sanitatibus. Non grauaui uos.  Id est, non accipiens a uobis stipendia militie mee. Donate mihi. Ironice loquitur. Ecce tertio hoc paratus sum uenire ad uos. Primo ad illos uenit, quando ipsis presentialiter predicauit; secundo uoluit ire cum prima epistola, uel per ipsam epistolam; tertio quod paratus erat ire cum hac epistola, uel per hanc epistolam, quod credibilius.

Sed uos. Querens salutem uestram. Ego autem libenter impendam. Hoc est, quidquid habeo boni exempli, et laboris predicationis mee, impendo, id est, soluo. Et plusquam possum impendar. Perfecta enim dilectio non solum totum quod habet impendit, sed etiam libenter ipsa superimpenditur, si necesse est. Dolo uos cepi? Est interrogatio. Per omnia se  purgat, ipsorum semper conscientiam testem inuocans.

Nunquid circumueni uos? Id est, nunquid aliquis a uobis abstulit ad me perferendum? Eodem spiritu. Id est, sancto. Eisdem uestigiis. Id est, exemplis. Quid excusemus nos. Id est, purgemus nos et laudemus, ut uobis placeamus, non coram Deo.

In presentia Dei. Patris, quem fallere impossibile est. In Christo. Id est, in persona Christi ideo mendacium non loquimur.

Et ego inueniar a uobis qualem non uultis. uel seuerus in uindicta: hic autem blandimentis mine iunguntur. Contentiones. Preferendo magistros magistris. Aemulationes. Minorum contra maiores. Animositates. Elationes animorum. Dissensiones. In cordibus.  Super immunditia. Id est, fornicatione contra naturam. Et fornicatione. Adulterio.Impudicitia. In consanguineos.



CAPUT XIII.

Predixi enim. In prima epistola. Et predico. In hac epistola, antequam ueniam ad uos. Qui in me loquitur Christus. Qui potest in uos uindicare, nisi penitentiam agatis. Non infirmatur. Id est, in uindicta super uos, uel in uirtutibus, quas operatus est in uobis. Nam etsi crucifixus. Quod crucifixus est, nostre infirmitatis est, et quod uiuit, sue uirtutis est.

Sed uiuemus cum eo ex uirtute Dei. Dabit nobis uirtutem, ut possimus uindicare in uos: uel in illo uiuemus in futura beatitudine. Si estis in fide. Que per dilectionem operatur. Non ut nos probati appareamus.  Si enim aliquid mali feceritis, nos uindicando apparebimus probati; sed malumus uel non  uindicando in uos nos reprobos uideri, tamen ut uos quod bonum est faciatis. Non enim possumus aliquid aduersus ueritatem. Cum uos non merueritis uindictam, super uos dare non possumus.

Gaudemus enim cum nos infirmi fuerimus. Si non sit necesse ut nostra uirtus appareat, sicut Petri apparuit in Anania, et Saphira.

Infirmatur. Non dando uindictam. uos hic fortes estis. Id est, in fide, et in bonis operibus. uestram consummationem. Id est, perfectionem. In edificationem. Ut uos de cetero emendetis, et alii formident peccare. Et non in destructionem. Ad quam sibi pseudoapostoli potestatem suscipiunt. Gaudete. In tentationibus. Perfecti estote. In bonis operibus. Deus pacis. Qui est pax. Et dilectionis. Qui est dilectio  et caritas. In osculo sancto. Id est, non subdolo.



Iu. IN EPISTOLAM AD GALATAS.



CAPUT PRIMUM.

Paulus apostolus non ab hominibus. Hoc est, non ab humana presumptione, ut dicunt illi. Hoc contra eos qui Paulum dicunt subito prorupisse in apostolatum, uel a maioribus ordinatum. Ergo non ab hominibus,  uel per apostolos alios.

Neque per hominem. Ut Aaron per Moysen. Quatuor sunt apostolorum genera. Unum, quod neque ab hominibus, neque per hominem est, sed per Iesum Christum et Deum Patrem, ut Isaias et ceteri prophete, et ipse Paulus. Aliud, quod a Deo, sed per hominem, ut iehsu filius Naue a Deo, sed per Moysen. Tertium, quod ab hominibus, et non a Deo, cum uel hominum fayore aliquis ordinatur, ut nunc uidemus plurimos non iudicio, sed redempto fauore uulgi in sacerdotium subrogari. Quartum, quod neque a Deo, neque ab homine, neque per hominem, sed a semetipso, ut omnes pseudoprophete et pseudoapostoli.

Sed per Iesum Christum. Qui Petrum et ceteros  apostolos elegit. Et Deum Patrem, qui suscitauit eum a mortuis. Quo ostenditur una operatio Patris et Filii. Qui suscitauit eum a mortuis. Ideo commemorat Deum Patrem, qui suscitauit eum a mortuis, ut per hunc uirtutem sui apostolatus commendet, dum ab ipso Patre missus est. Gratia uobis. Quia gratis nobis donantur peccata. In hoc subaudis, precor multiplicetur. Et pax. Qua remissis omnibus delictis fuerant reconciliati Deo. Qui se dedit. Ostendit beneficia Christi, quibus existebant ingrati, in lege que peccatoribus data fuerat uiuere cupientes. De presenti seculi malo. Id est, de malis seculi operibus: mundus enim bonus est. Secundum uoluntatem Dei. Id est, non secundum facultatem et merita nostra. Amen. Conclusio precedentis prologi. Miror quod sic tam cito transferimini, ab eo qui uos uocauit in gratiam Christi in aliud euangelium. Nescio que uos aura a fidei rectitudine deflectit. Quod non est aliud. Nam euangelium uerum aliud esse non potest, nisi Christi: quod enim ueritati contrarium, euangelium non  est dicendum. Et uolunt auertere euangelium Christi. Euangelium ad legem reuocant, dum litteram tantum sequuntur; posteriora in faciem ponunt, et quod in facie, post tergum faciunt. Sed et si nos. Id est, euangelizauerimus.

Anathema. Detestatio. Sicut prediximus. Id est, precedenti testimonio. Et nunc iterum dico. Quia repetitum fortius commendatur. Modo enim hominibus suadeo, an Deo? Hoc est, nunquid propter homines uos suadeo, quod propter traditionem Iudeorum ante faciebam? Ostendere uult se odia hominum non timentem, libere defendere ueritatem.

Si adhuc hominibus placerem. Id est, si Iudeis placerem. Christi seruus non essem. Quia assererem legem et in fide euangelii Christo non seruirem.  Quia non est secundum hominem. Id est, quia neque a me finxi. Neque edoctus sum. Neque aliquis me docuit ut intelligerem parabolas, et obscura euangelii. Sed per reuelationem Iesu Christi. In uia Damasci, uel Spiritus sancti reuelatione. Audistis enim conuersationem meam. Ostendere uult quia firmiter tenuerit Iudaismum, et fideliter pro traditionibus Patrum expugnauerit Ecclesiam: ut intelligamus eum non potuisse inde humano consilio, nisi reuelatione diuina separari.

Quoniam supra modum. Aliorum persecutorum. Paternarum traditionum. Id est, non Dei mandatorum. Qui me segregauit. Id est, elegit. Ab utero matris. Unde apparet, quod quamuis non ab utero statim in apostolatum uocatus est, tamen in prescientia electus  est. Et hic queritur, cur Paulus ab utero segregatus Ecclesiam persequitur, et Petrus a Christo electus, abnegat Christum: scilicet ut sciant compati infirmis, et ut ostenderet exemplum penitentie p g [Id est, per gratiam] dicendo: Saule, Saule, qui etiam me in prescientia ab utero segregauerat, quoniam ut uoluit fecit quod sciebat esse futurum.

In me. Id est, per me. Non acquieui carni et sanguini. Siue ut ego eo melius habens non contuli, uel nichil ab apostolis didici, ut alii putant. Non contulit plane Paulus post reuelationem Christi cum carne et sanguine, quia noluit margaritas proiicere ante porcos, sed paulatim de carne et sanguine uertit in spiritum. Aut non acquieui carni et sanguini, id est, Iudaico generi. Neque ueni in Hierusalem ad  antecessores meos apostolos. Id est, ad dicendum. Sed abii in Arabiam, et reuersus sum Damascum. Queritur quomodo Paulus dicit se non uenisse in Hierosolymam, due [que] uero facte sunt ei insidie in Damasco . Ideo ergo Lucas pretermisit de Arabia, quia nichil dignum forsitan in Arabia Paulus perpetrauit. Sed abii in Arabiam. Sed de Damasco in Arabiam iui protinus, ut docerem quod mihi a Domino fuerat reuelatum.

Deinde post triennium ueni Hierosolymam. Ostendit se non indiguisse doceri, qui iam tribus predicauerat annis. uidere Petrum. Id est, uidendi gratia, non discendi. Et mansi apud eum diebus quindecim. Septem et octo significat uetus et Nouum Testamentum, propter sabbatum, et octauum diem resurrectionis  Dominice.

Alium autem apostolum non uidi. Ne ab aliis discere uideretur. Nisi Iacobum fratrem Domini. Ne autem hic Iacobum putes filium Zebedei, lege Actus apostolorum, qui iam ab Herode fuerat peremptus; sic enim in Actibus legitur: Misit Herodes rex manus, ut affligeret quosdam de Ecclesia. Occidit autem Iacobum fratrem Ioannis gladio . Eusebius in libro secundo Ilistoriarum dicit: Deinde occiderunt Iudei Iacobum, qui dicebatur frater Domini, pro eo quod esset filius Ioseph, qui Christi quasi pater habebatur, quoniam desponsata ei fuerat uirgo Maria. Hunc, inquit, Iacobum, qui et Iustus cognominatus est ab antiquis, uirtutum merito et insignis uite priuilegio, primum historie tradiderunt  suscepisse Ecclesie que Hierosolymis est sedem.

Que autem scribo uobis, ecce coram Deo quia non mentior. Que scribo uera sunt, et Deo testante confirmo. Eram autem ignotus facie. Hoc ideo dicit, ne quis putaret eum ab illis euangelium didicisse. Et in me magnificare Deum. Qui solus potest hoc efficere.



CAPUT II.

Deinde post annos quatuordecim iterum ascendi Hierosolymam. Quoniam de oneribus legis questio mouebatur.

Cum Barnaba. Id est, circumciso. Et Tito. Ex Gentibus preputium habente. Et contuli cum illis  euangelium. Non didici tantum, sed contuli. Seorsum autem. Id est, secreto per Iudeos adhuc iudaizantes. Ne forte in uacuum currerem. Iudaizantes amputabant libertatem nostram, qui non sumus sub lege circumcisionis. Quibus ad horam cessimus. Qui nec Titum circumcidimus. Male in Latinis codicibus legitur, quibus ad horam cessimus. [Grece legitur: . Quales aliquando fuerint. Quando eos Dominus sua presentia docuit. Nihil mea. Doctrina. Interest. Id est, refert, uel distat. Deus enim personam hominis non accipit. Quia nec tempus preiudicat fidei, nec persona labori. Dexteras dederunt. Quod est signum pacis et unitatis. Consenserunt enim ita nos docere debere. Mihi et Barnabe. Ambo enim missi erant, ut Gentibus  predicarent. Tantum ut pauperum memores essemus. uel sanctorum qui erant Hierosolymis, qui omnia sua distribuentes ad apostolorum pedes pretia deponebant, uel quorum bona fuerant a Iudeis inuasa, sicut legimus ad Hebreos. Sed cum uenisset et Petrus. Galatarum infirmitas eum compellit narrare, quod non solum ceteri apostoli nichil ei contulerint, nec minor eis fuerat, sed ipse in Petro aliquid correxit, qui princeps apostolorum fuit. Aliter licet dextras concordie et pacis mihi dederunt, tamen Petro restiti, uidens quod contra Euangelii regulam ageret. Hoc autem totum agit ut ostendat se nunquam circumcisionis fuisse factorem, quod de illo falsi apostoli confingebant.

Quoniam reprehensibilis erat. Id est, dignus reprohensione.  Cum Gentibus manducabat. Ut in uase demonstratum. Et simulationi eius. Id est, hypocrisi, dum aliud coram Deo credebat, et aliud coram hominibus agebat

Ita et Barnabas. Qui tunc mecum ad Gentes missus fuerat. Dixi Petro coram omnibus. Dum enim coram omnibus culpa commissa fuit, coram omnibus argui debuit. Ideo autem hoc dixit, ut Iudeis de circumcisione superbia, et Gentibus desperatio tolleretur. Si tu cum sis Iudeus gentiliter uiuis. Hoc est, si tu non tenes quod natus es, quomodo illos facis tenere quod nati non sunt? Rationem reddit, non iniuriam facit.

Gentiliter. Id est, non Iudaice, hoc est, non ex operibus legis, sed sola fide. Sic et Gentes uitam in  Christo inuenisse tu nosti. Quomodo Gentes cogis Iudaizare? Id est, dum te subtrahis tanquam a peccatoribus. Iudaizare. Id est, honorem dare circumcisioni, et litteram obseruare. Nos natura Iudei, et non ex Gentibus peccatores. Nos, inquit, ego et tu Petre; illius miscuit personam et suam, ne illi facere uideretur iniuriam. Hieronymus de hac questione dicit, quod subtiliter hoc fecit Paulus, non uere Petro resistendo, sed in forma uituperat Petrum, alios per eum obseruantes litteram percutiendo. Cur enim ille uituperet Petrum consentiendo Iudeis, dum ipse circumcidit Timotheum per Iudeos? Augustinus uero asserit, quod uere Paulus Petrum reprehendit, nec falsum sit quod superius  in hac Epistola dixit: Que autem scribo uobis, ecce coram Deo quod non mentior: non enim ita laudandi sunt sancti uiri ut frangatur Scriptura. Sicut alii dicunt Petrum Deum non negasse, et in hoc mendacem faciunt Saluatorem dicentem: Ter me negabis. Quoniam non iustificatur homo ex operibus legis, uel sabbatis, et circumcisione, ceterisque que non per iustitiam, sed ad edomandam populi duritiam sunt mandata. Siue non iustificatur, hoc scilicet tempore Noui Testamenti.

Nisi per fidem Iesu Christi. Nam patriarche et prophete non ex operibus legis, sed ex fide iustificati sunt. Inuenti sumus et ipsi peccatores. Dum nec ipsis operibus legis iustificatur homo. Nunquid ergo Christus minister peccati est? Hoc est, si hos pro  quibus passus est, non absoluit, tanquam non ualens indulgere.

Ego enim per legem legi mortuus sum. Per legem Christi, legi littere, siue per ipsam uenientem ipsi mortuus sum, quia ipsa se cessaturam esse predixit. Ut Deo uiuam. Qui legem suam innouauit.

Cum Christo crucifixus sum. Qui omnibus peccatis quibus lex data est, sum mortuus. Ergo lex mihi minime necessaria. uiuo autem. uiuo hic uita spirituali. Iam non ego. Id est, uetus homo, uel non mea facultate. In fide uiuo Filii Dei. Id est, in sola fide, qui nichil debeo legi. Non irritam facio legem Dei. Hoc est, non debeo illi esse in gemitum, qui me tantum dilexit, ut pro me etiam moreretur. Abiecta enim et irrita gratia est, si mihi sola non sufficit. Irritam ergo  gratiam facit, qui post euangelium uiuit in lege, et peccatis post baptismum sordidatur. Hucusque contra Petrum. Nunc ad Galatas sermonem retorquet.



CAPUT III.

O stulti Galate, quis uos fascinauit non obedire ueritati? Hoc non est contrarium uerbo Saluatoris, quo fratrem fatuum uocari prohibuit: qui more diligentis bene corripit, sicut Dominus dicit: Et uos sine intellectu estis, et modice fidei. Ius enim est magistris peccantes increpare discipulos. Quis uos fascinauit? Quis uobis inuidit? Fascinatio enim Grece inuidia interpretatur. Ante quorum oculos Christus iehsu proscriptus est. uel quibus per meam predicationem ita manifestata est passio eius, ut ipse ante uos sententiam damnationis excepit. Et in  uobis crucifixus. Quasi apud uos omnia facta sint. Siue sic: Quem uere pro damnato et mortuo etiam nunc uilem habetis, dum putatis eum uobis non sufficere ad salutem. An ex auditu fidei? Si enim ex merito fidei Spiritum sanctum accepistis, quid uobis lex amplius dare poterit? Sic stulti estis, ut cum spiritu ceperitis. Magna stultitia est in seruitutem ueteris a libertate Noui Testamenti et gratie diuertere. Nunc carne consummamini. Id est, in legem carnalem euntes. Tanta passi estis sine causa, si tamen sine causa. Galate in crucifixum credentes, a Iudeis et Gentibus tormenta et opprobria multa perpessi sunt. Dicit ergo tanta sine causa pro Christo tolerastis, si tamen non iterum corrigatis. Si  tamen in hoc non dubitantis sermo est, sed potius confirmantis, secundum illud: Si tamen iustum est apud Deum retribuere his qui uobis tribuant tribulationem. Operatur uirtutes in uobis. Ostendit Galatas accepto per fidem Spiritu sancto dona habuisse uirtutum, uel prophetiam et genera linguarum. Credidit Abraham Deo, et reputatum est illi ad iustitiam. Non dixit operatus est per legem, sed sola fide credidit, hoc est, quod exiit de terra sua in terram quam ignorabat; quod Saram nonagenariam et sterilem credidit esse parituram; quod in Isaac uocaretur sibi semen, et quod obtulit filium suum. Prouidens hoc Scriptura. Non quod atramentum et membrana, que insensuales sunt, possint futura prenoscere, sed quod Spiritus sanctus, et sensus qui in  littera latet, futura predicant. In te. Non lege: sed in te, hoc est, in fide tua, qui es caput fidei. Benedicentur omnes gentes . Non una gens tantum Iudaica, sed omnes gentes. Sub maledicto sunt. Quia ita preualuit consuetudo peccandi, ut nemo iam perficiat legem, sicut Petrus Apostolus ait: Quod neque putres nostri, neque nos portare potuimus . Si qui uero iusti non erant maledicti, non ex operibus legis, sed fidei gratia saluati sunt. Sed qui facit illa. Mandata legis. uiuet in eis. Carnali scilicet uita, quia non est reus mortis, dum implet mandata legis. Christus redemit nos de maledicto legis. Emere et redimere hoc est: quia qui emit, alienum; qui autem redimit, id est, proprium quod suum fuit, et suum esse desiuit.


Maledictus omnis qui pendet in ligno. Non ideo maledictus quia pependit, sed ideo pendet quia maledictus. Ille negat Christum maledictum, qui negat Christum mortuum. Qui autem confitetur mortuum, et negare non potest mortem de peccato esse, et ob hoc etiam ipsum peccatum uocari, audiat ipse Apostolum dicentem: Quo modo uetus homo noster simul cum illo crucifixus est, et intelliget quod maledictum Moyses dixerit . Ideoque secutus Apostolus ait de Christo: Factus pro nobis maledictum, sicut non timuit dicere: Pro omnibus mortuus est, hoc est, non mortuus quia maledictus, quia mors ipsa ex maledicto est, et maledictum est esse peccatum, siue ipsum quo fit ut sequatur supplicium, siue ipsum supplicium, quod alio modo uocatur  peccatum, quia fit ex peccato. Quod autem additum est, omnis, ut diceretur: Maledictus omnis qui pendet in ligno, non sane Moyses minus preuidit etiam iustos in cruce futuros; sed bene preuidit hereticos ueram mortem Domini negaturos, et ideo uolentes ab hoc maledicto Christum seiungere, ut a mortis etiam unitate seiungerent? Si enim uera illa mors non erat, nullum maledictum Christo crucifixo pependit in ligno, quia nec uere crucifixus est. Ac per hoc additum est omnis, ne Christus ad ueram mortem non pertinere diceretur, si a maledicto, quod morti coniunctum est, insipienti honorificentia separetur. Ut pollicitationem spiritus accipiamus per fidem. Que per Ielem omni carni promissa  est, uel uniuerso generi humano, ut: Effundam de spiritu meo super omnem carnem . Fratres secundum hominem dico. Hoc est, humano utor exemplo. Siue secundum hominem: nam excelsiorem et profundiorem sensum habeo in his promissionibus, si dicerem; tamen non profunda profero, sed que potest homo intelligere. Nemo irritam facit. Quasi dixisset: Si hominis testamentum nemo spernit, quanto magis Dei testamentum, hoc est, promissionem! Ac si diceret: Quamuis lex data est antequam impleretur promissio, tamen non in illa lege impleta est Abrahe promissio, sed ad hoc tantum lex data est, ut per illam aleremur, donec adueniret promissio. Simplex autem sensus, qui est in hoc loco textus, talem uim habet, ut docet Apostolus,  non posse per legem que postea data est, repromissio, nec que antea facta sunt ad Abraham destrui, et posteriora prioribus preiudicare. Non irritum facit. Id est, que post tantum temporis data est lex, testamentum illud non potest euacuare, quod Abraham Deus confirmauit in Christo. Ad euacuandam promissionem. uel ut non postea impleretur promissio post datam legem, quasi in illa impleretur. Que post quadringentos et triginta annos facta est lex. Habitatio filiorum Isrel, qua manserunt in Aegypto, fuit 430 annorum, quibus expletis, eadem die egressus est omnis exercitus Domini de terra Aegypti, ut Scriptura testatur Exodi. Quorum tamen summam annorum, chronographi a 75 anno natiuitatis Abraham, quo terram repromissionis intrauit,  computant sequentes editionem Septuaginta interpretum, que dicit: Habitatio autem filiorum Isrel, quam habitauerunt in Aegypto, et in terra Chanaan, ipsi et patres eorum anni 430. Quam necessario sequendam et ipsa Hebraica ueritas ostendit, que narrat Caath filium Leui, quem natum esse constat in terra Chanaan, uixisse annos 133, et filium Amram patrem Moysi annos 137, et ipsum Moysen 80 fuisse annorum tempore egressionis de Aegypto, quia nimirum horum summam annorum constat 430 implere non posse. Annuit autem horum translationi et Apostolus, cum ait: Abrahe dicte sunt promissiones, etc. Abrahe autem per repromissionem, id est, non per legem, que nondum erat, sed per repromissionem: ut: In semine tuo benedicentur  omnes termini terre.

Quid igitur lex? propter transgressionem posita est. A latere uenientem questionem sibi ipse proponit: Quare ergo data est lex, dum non illa promissio est, nec implet promissionem, nemoque per eam saluatur? ad quod respondet: Lexpropter transgressionem posita est, et mortis pignus fuit, donec ueniret semen. Hic autem hyperbaton est, ex omni parte confusum, est enim hic ordo: Lex posita in manu mediatoris propter transgressionem, disposita per angelos. Disposita per angelos. Quia per angelos lex ministrabatur. In manu mediatoris. Siue Moysi, ut quidam putant. Nam et Moyses, aiunt, inter Deum et populum medius fuit; siue Christi. Deus autem.  Id est, Christus. Unus est. Ideo hoc addidit, ne quis putaret Christum ab unitate diuine nature diuisum, quia mediatoris suscepisset officium. Lex ergo aduersus promissa Dei? absit. Quia nec lex prohibuit, ut promissa que predicta sunt postea complerentur.

Sed conclusit. Id est, deprehendit. Ostendit arguendo peccata, quia uetus lex pestem non detulerat, sed ostendit omnia sub peccato, dicendo: Non est qui faciat bonum, non est usque ad unum, id est ueteris Testamenti. Ut repromissio. Id est, in semine tuo benedicentur omnes gentes. Ex fide. Id est, ut sola fide saluarentur credentes. Sub lege custodiebamur. Hoc est, seruabamur a lege huic fidei, que erat suo tempore reuelanda. Conclusi. Id est, unius  Dei. Itaque lex pedagogus. Ad disciplinam nos arctius retentans perfectam doctrinam uero magistro reseruabat. Non sub pedagogo sumus. Nam perfecte etatis discipuli non indigent pedagogo. Omnes enim filii Dei estis. Ad hoc ualet, ne Gentes de se desperarent, quia non custodiebantur sub pedagogo, et ideo se filios non putarent, sed per fidem induendo Christum omnes fiunt filii, non natura, ut unicus qui etiam sapientia Dei est, prestante mediatoris fide, quam fidei gratiam nunc indumentum uocat, ut Christo induti sint, qui in Christum crediderunt, et ideo Dei filii fratresque mediatoris effecti, in qua fide non est distantia Iudei neque Greci.

Non est Iudeus neque Grecus. Ante enim non solum inter Iudeum et Grecum, sed etiam inter  tribum et tribum erat diuersitas magna. Sed notandum, quod in hoc tres differentias, generis uidelicet, conditionis, et sexus posuit. Omnes enim uos unum. Etsi omnes unum corpus Christi effecti estis. Abrahe semen eius. Ut tres heredes non ex carnali semine, sed ex diuina promissione generati.



CAPUT Iu.

Dico autem quandiu paruulus est. Paruulus filius uel populus, propter unam fidem ad unum semen Abrahe pertinens, sed partim sub pedagogo fuit ex parte Iudeorum, partim sub elementis huius mundi, quibus tanquam procuratoribus seruiebant ex parte Gentium. Nihil differt a seruo. Quia filius sub correctione discipline, est quomodo seruus. Sed  sub curatoribus. Qui hereditatem puero custodiunt.

Et actoribus. Qui eum ad bonos mores cogunt. Item, sub tutoribus, uel angelis, uel prophetis, quorum uerbis in aduentum Saluatoris quotidie erudiebantur.

Sub elementis huius mundi. Quibus quasi diis usque ad aduentum Christi Gentiles seruiebant. Alii legem et eloquia prophetarum, quibus quasi quodam alphabeto erudiebantur, dicunt. Factum sub lege, quia circumcisus est, et hostia pro illo oblata est, quia si sub lege factus non esset, Iudei in eum credere non poterant. Ut adoptionem filiorum. Nos enim beneficio et dignatione misericordie eius Dei sumus filii. Reciperemus. Non accipiamus, sed recipiamus,  ut significaret et hoc nos amisisse in Adam, ex quo mortales sumus. Clamantem. Nos clamare suscitantem. Abba pater. Consuetudo Scripture est, ut Hebreum uerbum cum interpretatione ponat, ut in Genesi est, mesech uernaculus. Imo cogniti estis a Deo. Quia non illum uos quesistis, sed ille uos perditos requisiuit: non quod tunc cognouisset illos Deus, precognitos uidelicet ante constitutionem mundi, sed quia tunc ipsi eum illius munere, non suo merito uel facultate cognouerant. Maluit Apostolus tropice loqui, ut tunc ab illo cognitos diceret, cum eis cognoscendum se prestitit, et maluit uerbum suum corrigere quo dixit: Nunc autem cognoscentes Deum, quasi hoc minus recte dixerit, quod proprie dixerat, et dicere imo cogniti estis ab eo,  quam sine reuocatione sibi arrogare se potuisse quod eis posse ille donauerat. Ad infirma et egena elementa. Que nunc infirma et egena dicit, superius mundi elementa posuit. Infirma autem dicuntur, quia nichil possunt his qui se adorant. Egena uero, quod diuina gubernatione egeant. Dies obseruatis. Sunt quedam que leuissima putarentur, nisi in Scripturis demonstrarentur opinione grauiora. Quis estimaret enim quod magnum peccatum sit dies obseruare et menses, et annos et tempora, sicut obseruant qui certis diebus, siue mensibus, siue annis, uolunt uel nolunt aliquid inchoare, eo quod secundum doctrinas uanas hominum fausta uel infausta existimentur tempora, nisi mali huius magnitudinem ex timore Apostoli pensaremus? qui talibus  ait: Timeo uos ne forte sine causa laborauerim in uobis. Nibil enim profeci uos faciendo Christianos, si ista iterum obseruetis.

Estote sicut et ego. uel ueteres errores relinquite, sicut et ego reliqui, uel in omnibus imitatores mei estote. Quoniam et ego sicut et uos. Id est, errans fui aliquando, uel homo sum sicut et uos. Nihil me lesistis. Id est, ut merito putaretis me inimicitiarum, et non salutis uestre causa moueri. Ledit discipulus magistrum, si per negligentiam suam precepta eius laboremque disperdat. Scitis quia per infirmitatem carnis. uel passionibus, uel dolore corporis; ac si diceret: Ideo dico quod non me lesistis, quia quomodo uobis predicaui infirmus fui, et tamen nec me tunc lesistis, neque spreuistis, sed mihi compassi  estis.

Et tentationem uestram. Tentati sunt enim cum persecutionem pateretur Apostolus, utrum desererent eum, an caritate amplecterentur; et dicit: Neque spreuistis, ut non susciperetis communionem periculi mei: grandis itaque tentatio discipuli est, si uir sanctus aut infirmetur, aut impune ledatur.

Que ergo est beatitudo uestra? uel illa quam in uobis in initiis laudabam, nunc nulla est. Quoniam si fieri posset oculos eruissetis. Hoc hyperbolice pro maxima dilectione dictum est. uerum predicans uobis. Non quidquid uerum, sed ut non circumcidantur. Aemulantur uos. Id est, inuident uobis, qui  carnales uos de spiritualibus facere conantur. Non bene. Id est, dum seducere uos uolunt. Ut illos emulemini. Id est, ut sub iugo legis teneamini. Charismata. Id est, dona. Aemulamini. Id est, sectamini. Filioli mei quos iterum parturio. Id est, per hanc epistolam, quia prius parturiui uos per euangelium genitos in lucem ueritatis, sed eundo in ueterem legem, uanasque hominum doctrinas, nouam uitam, Christique formam perdidistis; sed nunc uos iterum parturio, ut per penitentiam renascamini. Et mutare uocem. Id est, quia magis uiua quam mortua prodest.

Quoniam confundor in uobis. Confunditur, quia filii effecti serui esse ceperunt. Quoniam Abraham duos filios habuit. Dedit autem regulam ex hoc loco  Apostolus, intelligendi allegoricas rationes, scilicet ut manente historie ueritate, figuras Testamenti ueteris exponamus; nam cum dixisset Abraham duas uxores uerissime habere, postea que prefigurauerint demonstrauit.

Unum. Ismel. De ancilla. Id est, de Agar Aegyptia. Et unum. Isaac. De libera. Id est, Sara. Secundum carnem. Id est, secundum usum carnalem Ismel natus est, quia Abraham carnalem concupiscentiam in iuuentute habens, de iuuenili ancilla eum genuit, . . . . . * enim repromissionis suscitauit illum ex senili presterilique matre, aliud ex alio significantia, quia qui litteram sequitur, filius est Agar; qui uero intelligentiam spiritualem, filius libere. Nam hec sunt testamenta. Per ancillam uetus lex  designatur: per liberam, noua lex; filii autem Agar, filii ueteris legis sunt, in seruitutem generantis: filii autem libere, filii Noui Testamenti intelliguntur. In seruitutem generans. Iudei metu etiam in presenti cogebantur ut serui; nos uero premiis inuitamur ut liberi. Sina enim mons est in Arabia. Hoc dicit, quia sicut confinis est Sina et Hierusalem, terminus enim tribus Iuda pertingit Sina montem, qui est in extremo Arabie, ita utraque conueniunt in figuram Agar, id est, ueteris Testamenti. Sina uidelicet in quo lex data est, et Hierusalem in qua lex custodita et impleta est. Seruiens. Terrestris Hierusalem. Cum filiis suis. Id est, Iudeis. Item secundum Ambrosium apta est similitudo Agar ad  uetus Testamentum, eo quod in illo sit data loco, qui locus ad gentem pertinet illam, unde erat et Agar: Agar enim Aegyptia erat, et tamen ex Arabia fuerat, quoniam non modica pars Aegypti in Arabia concludebatur. Nam quod dicit: Affinis est eius, qui nunc est Hierusalem, de Agar dicitur, quoniam illa que apud nos est Hierusalem, hoc est, que in seculo hoc esse uidetur, equam uirtutem habet ad Agar. Sara autem Hierusalem celestem significat. Quod autem dicit:

Et seruit cum filiis suis. Non de Agar dicit, sed ad testamentum quod datum est in Sina redigit illud. Que autem sursum est Hierusalem. Id est, quam prefigurauit Sara cum filio, uel spiritualis Ecclesia, que mater est, tam Gentilium credentium, quam  etiam Iudeorum, cuius filii serui esse non possunt: bene autem addit sursum, quia Christiana Ecclesia spe et conuersatione celesti desiderio subleuabatur, ut nostra conuersatio in celis est . Quatuor figure, ut historia, allegoria, tropologia, anagoge, hoc solo nomine quod est Hierusalem significantur. Nam secundum historiam ciuitas est Iudeorum; secundum allegoriam Ecclesia Christi; secundum anagogen ciuitas Dei illa celestis, que est mater omnium nostrum; secundum tropologiam anima hominis, que frequenter hoc nomine aut increpatur, aut laudatur a Domino. Letare sterilis. Hoc in Isaia scriptum est . Hoc autem uel Ecclesie ex Gentibus, uel Hierusalem celesti congruenter aptatur: utraque enim sterilis erat, Ecclesia  quidem Gentium, quod nec spirituales per baptismum filios Deo peperit; nec non celestis Hierusalem apostaticis angelis derelicta, hominibusque uacua usque ad aduentum Saluatoris sterilis permanebat.

Que non paris. Pro non pariebas. Erumpe. In gaudium. Et clama. Id est, in tuba doctrine, uel iubilo letitie exsulta. Deserte, id est, Ecclesie. Quam eius, id est, synagoge, uel terrestris Hierusalem. Que habet uirum, id est, sermonem legis. Persequebatur eum, id est, Isaac: In Genesi quidem hoc scriptum est: Quia luserit cum Isaac Ismel . Sed Apostolus ostendit, non simplicem lusum fuisse, quem persecutionem appellat: unum intelligitur, quia scurrilem eum et leuem, sicut ipse erat,  facere cupiebat, ne illi posset in hereditate preferri, ideo Abraham de eiiciendo eo uocem Sare iubetur audire.

Secundum spiritum. Id est, secundum promissionem et uirtutem spiritus. Ita et nunc. Hoc est, ita et isti seruos sibi similes uos facere nituntur. Non enim heres erit. Sic filii circumcisionis increduli atque heretici, cum filiis gratie Noui Testamenti heredes non erunt.



CAPUT u.

State. Id est, in fide Euangelii. Christus uobis nichil proderit. Si solum illum ad salutem uestram sufficere non putetis. Quoniam debitor est uniuerse legis. Qui caput operum legis, uel circumcisionem suscipit, necesse est ut cetera membra sustineat,  ne maledictioni subiaceat. Nos enim in spiritu. uel spirituali gratia et conuersatione, non littera.

Neque preputium. Id est, ne aliquis preputium tantum sufficere putaret circumcisione euacuata. Currebatis. Id est, fidei passibus. Persuasio uestra non ex eo est, qui uos uocauit. Persuasio hec, quam nunc sequimini, non est ex eo qui in principio uos uocauit, sed ex his qui postea uos conturbarunt: Non ut male in Latinis codicibus legitur, persuasio uestra ex Deo est. Modicum fermentum totam massam fermentat. Ne quis diceret: Cur omnes corripis, cum non omnes errauerunt? Ostendit quod modicum erroris fermentum totam possit Ecclesie massam corrumpere. Parua scintilla menia urbis, latissimos  saltus, regiones consumit; unius pecudis scabies totum maculat gregem. Ita doctrina peruersa ab uno egrediens, multos inuadit auctores. Fermentat []. Non ut male in Latinis codicibus, corrumpit. Ego confido de uobis in Domino. Non per coniecturam, sed spiritu prophetico pronuntiat, Galatas ad ueritatis uiam reuersuros. Nihil aliud sapio. Id est, nisi quod doceo per epistolam. Si circumcisionem predico. Hoc ideo dicit, quia quidam ex ipsis dicebant, quod Paulus obseruaret circumcisionem, dum circumcidit Timotheum. Ergo euacuatum est scandalum crucis. uel scandalum quod patior propter predicationem crucis euacuatum est, si non crucem predico, sed circumcisionem. Utinam abscindantur. Hoc est, utinam a malo in bonum conuertantur, uel  utinam totis potius uirilibus suis castrentur, qui modicam corporis sui partem circumcidi predicant. Aliter, utinam aliqua uindicta tales a uobis penitus separentur, ne uos ultra conturbent.

uos enim in libertatem uocati estis. Potest locus iste sic melius explanari, quasi unum corpus se inuicem complectens et non discrepans. Fratres, de seruitute legis uocati estis. In libertatem euangelii. Unum obsecro uos, ne libertate pro licentia abutamini, detisque occasionem carni et luxurie; quin potius discite, quia libertas hec maior sit seruitus. An lex ab inuitis extorquebat obsequium hoc?

Per caritatem uobis seruiatis inuicem. uos autem, fratres, propterea secundum legem spiritualem debetis  uiuere, ut desideria carnis non perficiatis. Caro enim frigus timet, fame attenuatur et uigiliis, etc. E contra spiritus que carni contraria sunt expetit. Ita fit, ut non ideo quia sub seruitute legis esse cessastis, putetis uos esse liberos, quia non statim etsi lex non imperat natura cessauit, non enim ita de seruitute in libertatem uocati sumus, ut carni seruiamus. Sed per caritatem spiritus. Id est, non superbiam insinuo sub specie libertatis, sed spontaneum uolo esse seruitium. Quod si mordetis. Id est, oculum reddentes pro oculo, uel blasphemiam. Ne ab inuicem consummamini. Id est, ne aliquis alicui causa mortis existat. Spiritu ambulate. Id est, spiritualibus desideriis et operibus. Caro concupiscit aduersus spiritum. Non quod caro sine anima concupiscat,  sed ipsa anima, quoniam carnalia cogitat, caro dicitur: quoniam uero spiritualia, unus cum Deo fit spiritus. Item caro concupiscit aduersus spiritum, hoc est Scripture carneus intellectus aduersus allegoriam spiritualem. In hoc loco carnem non hominem, uel non hominis substantiam, sed uoluntatem carnis et desideria pessima debemus accipere, sicut spiritum non aliquam substantiam, sed anime desideria bona et spiritualia designare, quem idem Apostolus superius euidenter expressit, ita incipiens: Dico hoc, spiritu ambulate, et desideria carnis ne perficiatis.

Quod si spiritu ducimini, non estis sub lege. Spirituali, uel Spiritu sancto. Manifesta autem sunt opera  carnis. His tantum manifesta sunt, qui in Christo credunt. Plurimi quippe gentilium in suis ignominiis gloriantur. Hic opera carnis magis uidentur mihi ad simplicem carnem, et spiritus intelligentiam, quam ad carnem legis, et paruulos in Christo referri. Adulterium. Superflue in Latinis codicibus legitur, adulterium.

Fornicatio. A legitimo coniugio declinatio. Immunditia. Ut masculi in masculos turpitudinem operantes.

Luxuria. Que in duas species, in gulam et fornicationem diuiditur. Ire. Inter iracundiam et iram hoc interest, quod iracundus semper, iratus pro tempore concitatur. Querendum est quomodo hec opera carnis uocat, cum multa ex his etiam anime sint  opera, sicuti ira, et cetera similia. Itaque quo modo caro, id est, carnale desiderium regnat, etiam anime opera illi deputantur: quomodo uero spiritus regnat, si qua bona opera caro fecerit, in fructibus spiritus reputantur. Sicut predixi. Cum presens inter uos eram. Fructus spiritus est caritas. Mater in primis debuit numerari. Gaudium. Spirituale. Pax. Etiam cum odientibus pacem. Patientia. Multas iniurias patienter sustinere. Benignitas. Semper bene uelle facere.

Bonitas. Bonum facere omnibus. Modestia. Nulli iniuriam irrogare. Lenitas. Nec lesus irasci. Continentia. In cibo et coniugio. Castitas. uirginitas corporis et mentis. Aduersus huiusmodi uirtutes non est lex. Non enim ista lex prohibet, sed qui talibus  pollent supra legem sunt. Qui autem sunt Christi, carnem suam crucifixerunt. Si omnia simul uitia sunt crucifixa, si et caro quasi pendens in ligno non concupiscit, ad quid est nobis lex necessaria, que data est ad uitia cercenda?



CAPUT uI.

Si autem spiritu uiuimus. Hoc est, si spiritualem uitam habemus, spiritualiter conuersemur, et non legi carnaliter seruiamus. Inanis glorie cupidus est, qui alterius quamuis ueram doctrinam euacuare conatur. Prouocantes alios in iram. Instigantes. Fratres, etsi occupatus fuerit homo. Hoc illis dicit, qui non fuerant persuasi, ut preuentos corrigant mansuete. Considerans teipsum. Hic Paulus ab aliis  arguitur, quod post pluralem singularem numerum posuit; sed tamen Hebreus in uernaculo doctissimus profundos sensus aliena exprimere lingua non ualet, nec curabat magnopere de uerbis, cum sensum haberet in tuto. Ne et tu tenteris. Quia et ipse homo cum sis, potes in aliquo preueniri, et adiutorio indigere, sicut sani infirmos sustinent, et mortuos sepeliunt, quia et ipsi infirmari et mori posse se credunt. Inuicem onera uestra portate. Compatiendo peccantibus.  Legem Christi. Lex Christi caritas est, ut: Mandatum nouum do uobis. Nam si quis ex Isrel. Qui se putat non posse tentari, siue qui plus de se laudanti se quam conscientie credit. Cum nichil sit. Eo ipso quo arrogans est. Probet. Id est, conscientie testimonio examinet. In semetipso. Id est, in sua conscientia. Et non in altero. Id est, in alterius adulatione. Bonum enim alterius non illum adiuuat, sicut nec malum eius illum infuscat. Onus suum portabit. Id est, qui meruerit uindictam, sustinebit eam, sic et qui premium. Communicat autem is qui catechizatur. Superius spirituales docuerat, ut instruerent in spiritu lenitatis; nunc imbecillioribus imperat, ut sicut ipsi a magistris spiritualia metunt, sic magistris carnalia prebeant. Nolite errare. Ac si  aliquis diceret: Non habeo unde doctori meo communicem. Deus non deridetur. Ipse scit si habes, an non.

Que enim seminauerit homo. Roborat eos ad considerationem earum rerum quas non uident, per eas quas uident. In carne sua. Id est, in carnalibus desideriis. Aut in carne sua, id est, in auaritia carnali non communicando doctori. De carne metet. De ipsa auaritia. Corruptionem. Id est, defectionem diuitiarum. In spiritu. Id est, in spiritualibus desideriis, uel in spirituali largitate. Metet uitam. Largitatis retributionem. Non deficientes. Indeficientem enim iustitiam indeficiens premium subsequitur: qui enim perseuerarit usque in finem, saluus erit. Ad domesticos fidei. Domesticos fidei supradictos magistros  nominauit. uidete qualibus litteris scripsi mea manu. Intelligite si iste littere carnalem circumcisionem probant an non. Ab hoc loco usque ad finem manu sua scripsit, ostendens superiora ab aliquo arata.

Quicunque placere uolunt. Id est, quicunque Iudeis carnalibus placere desiderant. In carne. Id est, in littera carnali. Non patiantur. Scilicet a Iudeis. Ut in uestra carne glorientur. Hoc est, de carne uestra circumcisa laudem apud Iudeos habeant, siue quod discipulos ad se traxerint. Nisi in cruce. Id est, in carne uestra gloriabor, nec in mea doctrina, sed in fide crucis, per quam mihi omnia peccata dimissa sunt, ut ego mundo morerer et ille mihi.

Mundus Crucifixus est. Ut me non teneat. Et ego  mundo. Ut eum quasi mortuum non teneam, neque concupiscam.

Sed noua creatura. Id est, si quis renatus in Christo noua conuersatione utatur. De cetero nemo mihi molestus sit. Id est, nemo mihi resistat interrogando, Quare hoc dicis? Ego enim stigmata. Id est, signa et characteres non circumcisionis, sed crucis et passionis Domini in corpore meo circumfero, ut, Ter uirgis cesus sum, et reliqua.



u. IN EPISTOLAM AD EPHESIOS.



CAPUT PRIMUM.

Refert Scriptura, testante Hieronymo, quod Paulus Ephesi triennio predicauerit Iesum Christum. Inter omnes Pauli Epistolas uel maxime et uerbis et sensu inuoluta est. Paulus apostolus Iesu Christi per uoluntatem Dei. Id est, ex uoluntate Dei Patris. Ergo per uoluntatem Dei, non meis meritis. Sanctis. Non omnibus Ephesiis, sed his qui credunt in Christo. Et fidelibus. Omnes sancti fideles sunt, non omnes fideles sancti. Qui etiam catechumeni possunt ex eo quod Christo credunt fideles dici, non tamen sancti sunt, quia non sunt per baptismum sanctificati. Non solum ergo sanctis, sed etiam fidelibus, qui non adhuc sanctificati sunt, Paulus gratiam Christi exoptat.


Qui sunt in Christo Iesu. Plures fideles sunt, sed non in Christo: uerbi gratia, si quis fideliter reddat depositum. Ad distinctionem ergo posuit, in Christo. Gratia uobis et pax. Gratia et pax, siue utrumque tam ad Patrem quam ad Dominum Iesum, siue ad singulos singula referenda sunt, ut gratia ad Deum Patrem, pax uero referatur ad Christum, siquidem sequitur: In laudem et gloriam, et gratiam, in qua gratificauit nos in dilecto, ut gratia Patris sit, quod filium pro salute nostra mittere dignatus est; pax uero Filii, in eo quod per ipsum Patri reconciliati sumus, destructo medio pariete. Benedictus Deus. Quod nos benedictos facit. Laudat Deum, quod donauerit infra scripta. Et Pater Domini nostri. Hoc est, qui est et Pater Domini nostri Iesu Christi, uel benedictus  Deus eius qui assumptus est hominis, et Pater eius qui in principio apud Deum erat. Qui benedixit nos omni benedictione salutari. uel in omni abundantia et gratia, non in una, sed in cunctis benedictionibus; non quod omnes omnia consequamur, sed dum singuli singulas, uel plures habemus, omnes per singulas possidemus. In celestibus. Id est, ipse Deus qui est in celestibus. Aliter, non in carnali prosperitate, nec in terrena abundantia, sed in celestibus donis uirtutibusque nos benedixit. In Christo Iesu. In capite namque omnia membra benedixit. Sicut elegit nos in ipso. Sic nos benedixit, sicut elegit nos. Ante mundi constitutionem. Cui omnia futura presentia facta sunt.

Ut essemus sancti et immaculati coram ipso. Id est,  non in hypocrisi coram hominibus. Querendum quare hoc dicat, cum scriptum sit: Non iustificabitur in conspectu tuo omnis uiuens , in presenti scilicet uita. Ceterum ad hoc nos elegit, ut essemus sancti et immaculati in futura uita, quoniam Ecclesia Christi non habebit maculam, neque rugam, licet etiam in presenti uita iusti, et sancti,  et immaculati, quamuis non ex toto, tamen ex parte non inconuenienter dici possunt. Inter sanctum et immaculatum hoc interest, quod sanctus immaculatus quoque intelligi potest, immaculatus uero non statim sanctus, sed sicut paruuli quoque immaculati sunt, qui integri sunt corpore, tamen non sancti, quia sanctitas uoluntate comparatur. In adoptionem filiorum. Nam Saluator eius natura filius est, nos uero adoptione. In ipsum. Id est, Christum, ut simus membra ipsius. Secundum propositum uero sanctum. Id est, non secundum meritum nostrum. In laudem. Id est in gloriam, id est, ut laudemus gloriam gratie ipsius. In qua gratificauit nos. Id est, in qua gratos nos sibi fecit.

In dilecto. Ab omnibus subauditur: nam etiam ab  impiis Christus diligitur. Nam cum sit Christus sapientia ueritas, pax, gaudium, quis hunc etiam impiissimus non diligat? Secundum diuitias cognitionis glorie. Id est, ut Copiosa apud Deum redemptio . Que superabundauit in nos. Hoc est plus quam abundauit, ut non solum a morte redemptis gratis peccata dimitteret, sed etiam tantam nobis sapientiam donaret, ut uoluntatis eius occulta mysteria nosceremus. In omnia sapientia. uisibilium et inuisibilium. Et scientia. Tantum uisibilium: non tamen in nobis est hec omnis sapientia et scientia, sed in Deo. Mysterium uoluntatis. Scilicet redemptionem nostram per suum sanguinem. Sed Deus in omni sapientia sua hec fecit.


Quod proposuit in eo. Inter propositum et predestinationem hoc interest, quod predestinatio est alicuius rei prefiguratio, multos annos in mente eius qui destinat quod futurum sit. Propositum uero, cum uicina sit machinatio, et pene cogitationem sequitur effectus. Item predestinatio est gratie preparatio: gratia uero est ipsa donatio. In dispensatione plenitudo temporis. Id est, postquam uenit plenitudo temporum, quoniam omnis iam dispensatio temporum legis et nature, prophetarumque transacta est.

Recapitulare omnia in Christo. Pro recapitulare in Latino codice scriptum est restaurare. Sensus atque in presenti loco iste est: Omnis dispensatio que ante mundum, et postea cepit esse in mundo, tam  inuisibilium, quam uisibilium creaturarum, aduentum Domini pollicebatur. Itaque uniuersa mysteria et omnis dispensatio uetustatis, non solum que in terris, sed etiam que in celis, in Christi passione breui recapitulatione completa sunt. uerbi gratia: Sicut Isaac oblatus prefigurat Saluatorem , et Abel a Cain occisus. Instaurantur que in  celis sunt, cum id quod in angelis lapsum est, ex hominibus redditur. Instaurantur uero que in terra sunt, cum ipsi homines, qui predestinati sunt in eternam uitam, a corruptione uetustatis renouantur. In quo etiam nos sorte. Id est, gratuita gratia. uocati sumus. Id est, qui nos qui ex Iudeis Christo credimus. Predestinati. Id est, preparati.

Nos qui ante sperauimus in Christo. Nos apostoli uel Iudei, qui priores Gentibus credidimus Christo, siue ex lege exspectauimus Christum. In quo et uos karissimi. In quo etiam uobis Gentibus annuntiata est salus. Hucusque alloquitur specialiter qui in Epheso erant Iudeos, de sacramento incarnationis Christi; deinde Gentes, ut sint grati de beneficiis Dei. Signati estis. Ubi imago que perdita est, reparata est. Primus  homo ad imaginem et similitudinem Dei conditus est; secundus in secunda generatione cum Spiritum sanctum acceperit, figuram Conditoris accepit. Spiritu promissionis. Qui omni carni per Ielem prophetam promissus est: Ut effundam de spiritu meo super omnem carnem.

In redemptionem acquisitionis, in laudem glorie ipsius. Quos redimendo suo sanguine acquisiuit, ut etiam in hoc laudemus gloriam eius, quod non Deo, sed laudatoribus prosit. Non cesso gratias agens. Non cesso agens et faciens, per solecismum, pro, non cesso gratias agere et facere. Notandum uero, quia fidem et caritatem habentibus, sapientiam a Deo deprecatur: nouerat enim eam adiutricem omnium esse uirtutum. Pater glorie. Id est, secundum  diuinitatem. Christus enim gloria Patris est, sicut et sapientia. Deus Domini nostri. Id est, secundum carnem. Et reuelationis. Id est, ut reuelata facie gloriam Domini contemplemini. In agnitionem eius. Id est, ut perfecte cognoscatis magnitudinem eius atque uirtutem, qua potest promissa premia, uel implere penas. Magnitudinem, qua cum ubique sit, nichil eum potest omnino latere; qui enim hoc cognouerit pro certo, nullo poterit in loco peccare; nam qui humanum testimonium erubescit, multo magis diuinum poterit reuereri. Unde et Ioannes apostolus omnem qui peccat, Deum non cognouisse confirmat. Oculos cordis. Id est, non corporis: spiritualia enim promissa non nisi spiritualibus oculis peruidentur. Ut sciatis que sit species uocationis.  Si enim sciretis ad quantam spem uocati estis, omnem spem seculi facile contemnetis: et si diuitias hereditatis Dei uideretis, omnis terrena uobis horrebit hereditas. Nemo enim regnum cum opibus suis sperans curator esse, et mediocrem substantiam possidere dignatur. Et constituens ad dexteram suam. Non quod Pater solium ponat et in eo sedeat, et Filium ad dexteram habeat, sed per humanam similitudinem potentiam demonstrat diuinam. Super omnem principatum, et potestatem, et uirtutem et dominationem. Nouem angelorum scimus ordines, angelos, archangelos, uirtutes, potestates, principatus, dominationes, thronos, cherubim, seraphim. Qui minima nuntiant, angeli; qui summa, archangeli uocantur. uirtutes,  per quos signa et miracula fiunt. Potestates, super uirtutes aduersas, quorum potestate uirtutes aduerse refrenantur, ne corda hominum quantum uolunt tentent. Principatus, qui ipsis quoque bonis angelorum spiritibus presunt. Dominationes sunt, qui etiam principatus et potestates dissimilitudine alta conscendunt, quibus cetera agmina ad obedientiam subiecta sunt. Throni sunt, qui tanta diuinitatis gratia replentur ut in eis Dominus sedeat, et per eos sua iudicia discernat. Cherubim quoque, id est, plenitudo scientie sunt qui tanto perfectiori scientia pleni sunt, quanto claritatem Dei uicinius contemplantur. Seraphim autem, id est ardentes uel incendentes, qui tanto magis Conditoris sui ardent amore, quanto hunc uicinius uident, inter quos et  Deum nulli alii spiritus intersunt. Et dedit ei nomen. Id est, filius. Quod est super omne nomen. Ut: Magnificasti super omne nomen sanctum tuum . Et omnia subiecit sub pedibus eius. Id est, sub dominatione humanitatis eius: contrarium uidetur esse, quod alibi ait: Necdum uidemus ei omnia subiecta, etc. Aut secundum prescientiam id quod futurum est, quasi iam factum esset commemorat, secundum eum sensum, quem exposuimus: Qui benedixit nos in omni benedictione spirituali in celestibus; aut certe si de preterito accipiendum est, sic debemus accipere, quod etiam ea que non sunt eius uoluntati subiecta, nature conditione deseruiunt: uerbi causa, demones, Iudei, Gentiles. Sic intellige: Et dedit caput super omnem Ecclesiam.  Id est, non solum hominum, sed etiam angelorum. Qui per omnia in omnibus adimpletur. Nam quando omnes crediderint, tunc erit corpus eius perfectum in omnibus membris; totus enim in membris omnibus, non in singulis adimpletur, ne ulla sit diuersitas membrorum; aut omnia, id est, dona in omnibus, quia singula dona, uel plura per partes sunt in singulis. Nam in alio Deus iustitia est, in alio castitas, in alio temperantia est.



CAPUT II.

Et uos cum essetis mortui delictis et peccatis uestris. Incipit collecta beneficia replicare, ut ad officium mandatorum ex contemplatione donate indulgentie auidius concitentur, hoc est, delicta, quasi initia peccatorum sunt, dum cogitatio tacita  subrepit; uero peccata sunt, cum quod opere consummatum peruenit ad finem. Secundum principem. Id est, diabolum. Multi sane opinantur quod diabolus in hoc ere satellitibus suis ad decipiendos diuersis peccatis homines diuiserit potestatem. Et cogitationum. In Greco mentium [], quod ad dogmata pertinet contraria ueritati. Et eramus natura filii ire. Id est, quod ab adolescentia mens hominum apposita sit ad malitiam: non est enim homo qui non peccet. Filii ire, siue perditionis, siue diaboli, qui ira dicitur, propter eam quam exercet aduersus homines feritatem. Deus hoc. Hoc uocat. Per multam caritatem. Nimie caritatis est, rebelles seruos quasi filios diligere. Conuiuificabit  nos. Id est, in iustitia peccata per baptismum et fidem dimittendo et purgando. Et conresuscitabit. Quia quod in capite precessit, certum est in membris aliquando futurum. Simulque fecit. Pro faciet. Abundantes diuitias. Id est, quod daturus sit, que nec oculus uidit nec auris audiuit. uere abundans gratia est, que nec solum peccata donauit, sed etiam cum Christo resuscitatos in dextra Dei in celestibus collocabit. Per fidem. Id est, non per opera. Sed ne sibi salutem ipsam fide arrogaret securus, adiunxit: Et hoc non ex uobis, quoniam ipsa fides non ex uobis, sed ex eo qui uocauit nos. Ne quis glorietur. Id est, suis meritis, et non a Deo esse saluatum. Creati in Christo. Id est, renati per baptismum. Memores itaque estote. Commemorat  illos de quanta ignobilitate ad summam regni producti sint dignitatem, ut non sint ingrati beneficiis largitoris. Que dicitur circumcisio. Id est, non uirtute, sed nomine. In carne. Id est, non spiritu. Manufacta. Id est, manu humana facta, non spiritu Dei in corde.

Alienati a conuersatione Isrel. Id est, qui tunc erat populus Dei. Et peregrini. Etiamsi ex parte credebatis, proselyti tamen, id est, aduene habebamini. Sine Deo. Errantes. In hoc mundo. Nullos falsos Deos colentes, unum uerum Deum amisistis. Gratis longe. Deus cum ubique sit presens, longe tamen ab impiis dicitur.

Facti estis prope. Id est, ut Iudeis equaremini, qui cum Deo erant. In sanguine Christi. Id est,  credendo uos eius sanguine et passione liberatos. Ipse est enim pax nostra. Ipse est reconciliatio utriusque populi adinuicem et ad Deum. Et medium parietem macerie. Medius paries, et sepis, et materia onera legis erant, duos populos diuidentia, et ideo ipse paries inimicitie nominantur.

Soluens inimicitias. Id est, circumcisionem, etc., que non tam Dei uoluntas, quam temporis ratio a populi duritia exegerat. Aliter, soluens inimicitiam, id est, sapientiam carnis, que inimica est Deo. In carne sua. Id est, passione carnis sue. Legem mandatorum. Id est, in qua sunt mandata, circumcisio, et sabbata, et neomenie. Decretis. Id est Euangelii dogmatibus euacuans. Item, ipse est pax nostra, qui fecit utraque unum. Ceterum tota intelligentia ad  angelos transferenda est, uirtutesque celorum, et ad animas humanas, quod in suo sanguine terrena et celestia copulauit, que inter se ante dissidebant, et bonus pastor morbidam ad montes reuectans ouem, fecerit esse cum ceteris; atque ita crux Domini non solum terrestribus, sed etiam celestibus profuit. Idem in expositione Habacuc: Ipse soluit enim medium parietem Isrel, id est, obscuritatem ueterum prophetarum, et omnia antique legis aperuit sacramenta. Quod autem ait, Ut duos conderet in semetipso in unum nouum hominem, magis uidetur superiori de Iudeis et Gentibus sensui conuenire, sic intellige: Hominem iuxta imaginem et similitudinem Dei factum, eamdem per reconciliationem  formam recepturum, quam et nunc angeli habent, et ipse perdiderit; nouum autem hominem, qui quotidie renouatur et habitaturus est in nouo mundo. Aliter, in unum nouum hominem, id est, in unum populum Christianum effectum: in uno spiritu pulchre tres personas dicit. In accessu duorum populorum. Id est, totius Christiani populi generis humani. Ergo iam non estis hospites. Ad id quod premiserat: hospites testamentorum Dei, nunc respondet: Sed estis ciues. Premiserat, alienati a conuersatione Isrel. Hic locus aduersum eos uel maxime facit, qui diuersas naturas nituntur introducere. Quomodo enim peregrini facti sunt ciues sanctorum, et quomodo domestici Dei fuerunt quondam alienati a conuersatione Isrel, si non potest natura uel in  melius, uel in peius mutari? Supra fundamentum apostolorum. Apostoli fundamentum sunt, uel Christus fundamentum est apostolorum. Christus est fundamentum qui etiam lapis dicitur angularis, duos coniungens et continens parietes. Ideo hic fundamentum et summus est lapis, quia in ipso et fundatur, et consummatur Ecclesia. Summus hic angularis lapis, quia populum utrumque continet; siue iuxta interpretationem celestia iungit atque terrena. Christus est lapis pretiosus de monte, reprobatus a Phariseis legem edificantibus.

In templum sanctum in Domino. In templo sancto non possunt lapides poni nisi sancti. Ad comparationem templi Hierosolyme dicit exstrui corpus Christi, id est, Ecclesiam, ut multo maiorem munditiam  et sanctitatem habeat ueritas quam imago. Sensuum magis in Apostolo querendus est ordo quam uerborum.



CAPUT III.

Huius rei gratia. Id est, huius rei, quam superius memoraui, quod Filius Dei et gentes saluauerit, et Iudeos et utrosque fecerit unum. Ego Paulus. Id est, cognoui mysterium, uel docui. uinctus Christi. Id est, Christi amore ligatus Rome. Si tamen audistis. Si tamen firmiter retinetis me in uobis dispensationem accepisse doctrine. Notum mihi factum est mysterium. Id est, Iudeos et Gentes unum populum esse factum in Christo. Sicut supra scripsi. In superioribus huius epistole; quoniam dixit: Ut notum faceret uobis sacramentum uoluntatis sue. In  breui prout potestis. Non quoniam poteram ego scribere, sed quoniam uos assequi ualebatis. In mysterio Christi, non in eloquentia seculari. Non est agnitum filiis hominum. Signanter et caute ait filiis hominum fuisse absconditum sacramentum, non tamen filiis Dei, patriarchis et prophetis, de quibus ait: Ego dixi: Dii estis. Aliter: Qoniam reuelatum est apostolis, ignorabant prophete; aliud est enim spiritu uentura cognoscere, aliud ea cernere opere completa. Unde et Ioannes maior omnibus Prophetis esse dicitur, quia quem ceteri prophetauerunt, ipse conspexit, et digito demonstrauit dicens: Ecce agnus Dei, ecce qui tollit peccata mundi. In Spiritu esse Gentes coheredes. Per Spiritum mihi reuelatum  est, siue in Spiritu, illos sociatos esse, non carnis circumcisione. Coheredes. Id est, Isrelis, uel quod melius est, Christi: ut hereditas Deus nostra sit, et coheres Christus. Et concorporales. Id est, unius corporis; non solum coheredes, quod possunt diuersi generis esse; non solum concorporales, quia id possunt eiusdem generis filii, non eiusdem substantie et glorie. Ideo sequitur: Et comparticipes promissionis secundum operationem uirtutis eius. Cuius uirtus me confirmat, siue cuius uirtutes meum confirmant euangelium. Mihi enim minimo omnium sanctorum data est gratia hec. Non puto Apostolum cum mentis sue concordasse secreto, ut uere omnibus sanctis minimum se esse dixerit; uerbi gratia, his qui erant in Epheso, Corintho,  Thessalonica, uel in toto orbe. Quod cum humilitatis indicium sit se omnibus sanctis minimum dicere, mendacii est reatus, aliud in pectore clausum habere, aliud in lingua promere. Sed hoc precepto Domini fecit Paulus, dicentis: Qui uult in uobis maior esse, fiat omnibus minor: et qui uult esse primus, fiat omnium nouissimus . Omnibus enim qui se propter Christum infirmos esse cupiebant, apostolus Paulus infirmior erat, et idcirco maior omnibus. Plus, inquit, aliis laboraui. Euangelizare inuestigabiles diuitias Christi. Queritur, si inuestigabiles, cur euangelizantur in populo? Si abscondite, qua ratione per Paulum referuntur? Hic ergo inuestigabile absconditum dupliciter sentiendum: quod inuestigabiles ante diuitie fuerunt, et  tunc post Domini aperte sunt passionem; aut certe, quia natura sua homini inuestigabiles erant, hec Deo reuelante, in quantum tamen possumus, nobis sunt cognita.

Et illuminare omnes. Tunc illuminat, quando Gentes et Iudeos ad fidem Christi uocat. Sacramenti absconditi. Id est, incarnationis Christi et uocationis Gentium ad fidem, prioribus temporibus soli Deo cognitum erat. Ut innotesceret principibus. Ut per me his qui rebus celestibus, donisque per omnem Ecclesiam principantur, multiformis sapientia innotescat. Item: Si principibus et potestatibus in celis , ignota fuit multiplex sapientia Dei, que nunc eis per Ecclesiam reuelata est, quanto magis  patriarchis et prophetis ignota fuit? quos supra non ignorasse mysterium Christi, sed ita ut apostoli, nescisse monstrauimus. Ex quo intelligimus, quia crux Christi non solum nobis, sed et angelis profuit, et aperuit sacramentum quod ante nesciebant. Denique interrogant: Quis est iste rex glorie? Quam fecit. Quam olim Deus in sua mente decreuit. In quo habemus libertatem. Id est, conscientiam puram, uel conscientie puritatem. Et accessum. Id est, ut noster ad Deum sensus accedat. Propter quod peto. Sed magis gloriari debetis, intelligentes me tanta absque certe spei fiducia sustinere non posse, que apud infideles pene, apud fideles uictorie sunt. Que est gloria uestra. Pro: que sunt. Ex quo omnis paternitas.  Hoc solus pater omnium prestat ceteris, ut patres dicantur; siue per naturam pater Domini, sicut cetere quoque creature paternitatis nomen adoptione meruerunt. Quoniam autem nos, qui non sumus de genere Abraham, si fidem illius habuerimus, filii Abraham uocamur, et patriarchas et prophetas patres uocamus, ita puto angelos et habere principes sui generis, quos patres gaudeant habere in celestibus. In interiore homine. Ubi interior per fidem robustus est, ibi habitat Christus, non ubi exterior saginatur. Ut possitis comprehendere que sit latitudo. Quidam dicunt, quod latitudo spatiosa uia, que ducit ad mortem, intelligatur, longitudo uita eterna, altitudo celestes uirtutes, profundum contrarie inferorum uirtutes ac potestates, ut scilicet  horum omnium notitiam habentes, nouerint quid eligant, uel quid refutent. Nulla rotunditas longitudinem et latitudinem habet, altitudinem quoque et profundum, sed ex uniuersis partibus cequalis.

Scire etiam supereminentem scientie caritatem Christi. Hoc est, ut digni simus, per scientiam et bonam conuersationem habere Christi supereminentem caritatem. Supereminet autem scientie caritas Christi, cum ex ipso nascatur, sicut supereminet fructus. Ut impleamini in omnem plenitudinem Dei. Quia non prodest scientia sine caritate. Plenitudo namque donorum Dei non erit, si caritas desit. Ei autem, qui potens est omnia facere superabundanter, quam petimus, aut intelligimus. Redit ad id, quod supra dixit: Propterea flecto genua,  etc. Nuncque subinfert. Ei autem, etc. Secundum uirtutem, que operatur in nobis. Non secundum merita nostra. In omnia secula seculorum. Immensa beneficia immensis laudibus sunt celebranda.



CAPUT Iu.

Ego uinctus in Domino. Carcere scilicet uinctus, uel quod melius est, Christi caritate. Quidam uinculum anime corpus dicunt. In Domino. Id est, non meo delicto, uel obsecro uos in Domino. Ut digne ambuletis. Id est, non declinantes ad dexteram, neque ad sinistram. Et mansuetudine. Mansuetus nulli nocet. Sufferentes inuicem in caritate. Quia sufferunt philosophi, sed non in caritate. Nos uero non ut laudemur, sed ut ille, quem sustinemus proficiat, diligentes sustinere debemus. Solliciti seruare unitatem  spiritus in uinculo pacis. Nec dicentes: Ego Apollo, ego Cephe . Quidam hic non Spiritum sanctum, sed mentis affectum dicunt, ut: Erat illis cor unum, et anima una. Unum corpus. Id est, Ecclesia unum consensum debet habere in uno corpore, omnium compago membrorum, que ad unam spem sunt uocata salutis. Et unus spiritus. Id est, quamuis multa largitur. Unum baptismum. Quamuis sub tribus personis datur. Et hoc contra ualentinianos, qui duo baptismata dicunt. Qui super omnes est. Super omnia Pater, quia auctor est omnium. Per omnes. Filius, quia per ipsum creata sunt. In omnibus. Spiritus sanctus, ipse enim credentibus datur, et templum eius sumus. Unicuique autem nostrum  data est gratia secundum mensuram. Nunc de differentia donorum dicit, ne ab hoc inuidi fiant inuicem, cum Christus singulis diuidit. Secundum mensuram. Tam nostre capacitatis quam illius largitatis. Quamuis immensus est Deus, tamen iuxta mensuram gratiam donat, id est, ut capere possimus. Captiuitatem. Nam quos diabolus tenebat in morte, Christus captiuauit ad uitam. Dedit dona. In Psalmo ait: Accepisti dona . Ipse ergo et dat, et in suis membris accipit. Quod autem ascendit, quid est, nisi quia et descendit? Exponit, cur dicatur ascendisse, quem ubique esse non dubium est. Secundum formam scilicet serui, ad quam non localiter, sed dignanter descenderat. Super omnes celos. Nunquid corporaliter super omnes celos,  quos philosophi spheras uocant, transiens, stetit in summo celi fornice? Aut certe omnia corporalia contemnens, et eterna contemplans, super celos, id est, super inuisibilia sedisse credendus est? quod ego melius puto. Ut adimpleret omnia. Ut non solum prophetas compleret, sed etiam has occultas dispensationes: neque scire possumus, quomodo et angelis in inferno sanguis Christi profuerit

Et ipse dedit quosdam. Nunc tractat donorum predictorum differentiam secundum mensuram donationis Christi. Alios pastores et doctores. Non autem ait alios pastores et alios doctores; sed alios pastores et doctores, ut qui pastor est, debeat esse doctor. Alios uero euangelistas. Omnis apostolus euangelista est, non omnis euangelista apostolus.  Donec occurramus omnes in unitate fidei. Ex libro de Ciuitate Dei uigesimo secundo: Si dixerimus ad Dominici corporis modum etiam quorumcunque maiora corpora redigenda, peribit de multorum corporibus plurimum, cum ipse capillum non periturum esse promiserit. Restat ergo, ut suam recipiat quisque mensuram, quam uel habuit in iuuentute, etiamsi senex sit mortuus, uel fuerat habiturus, etiamsi est ante defunctus. Atque illud quod commemorauit Apostolus de mensura etatis plenitudinis Christi, aut propter aliud intelligamus dictum esse, id est, ut illo capite populi Christiani accedente, omnium perfectione membrorum etatis eius mensura compleatur; aut si hoc de resurrectione corporum dictum est, sic accipiamus dictum, ut nec  infra, nec ultra iuuenilem formam resurgant corpora mortuorum, sed in eius etate et robore, ad quam usque Christum hic peruenisse cognouimus. Circa triginta quippe annos definierunt esse etiam seculi huius doctissimi hominum iuuentutem: que cum fuerit proprio spatio terminata, inde iam hominem in detrimenta uergere grauioris ac senilis etatis. Et ideo non esse dictum in mensuram corporis, uel in mensuram stature, sed in mensuram etatis plenitudinis Christi, id est, in eo debet esse, qui est uir perfectus, caput et corpus, quod constat omnibus membris, que suo tempore complebuntur. Quotidie enim eidem corpori accedunt, dum edificatur Ecclesia, cui dicitur: uos estis corpus Christi, et  membra. Secundum operationem, inquit, in mensuram uniuscuiusque partis. Si ergo est mensura uniuscuiusque partis, ita totius corporis, quod omnibus suis membris constat, est utique mensura plenitudinis Christi, de qua dictum est, in mensura etatis plenitudinis Christi. Quam plenitudinem etiam illo commemorauit loco, ubi ait de Christo: Et ipsum dedit super omnem Ecclesiam, que est corpus eius, plenitudo eius, qui omnia in omnibus implet.

Paruuli fluctuantes. Instabiles adinstar fluctus, qui a uento mouetur.

Et circumferamur omni uento doctrine. Ut non simus ignorantes, nec dubie uacillantes, et more imperiti gubernatoris omnis doctrine uento nostre fidei uela pandentes, ne facile naufragemus, aut ad  portum perfectionis nunquam peruenire possimus. Et astutia. Id est, dialectice artis.

ueritatem autem facientes. Omnia in ueritate propter caritatem Christi, et nichil in hypocrisi facientes. Per omnia. Incrementa seu dona, uel opera. Ex quo totum corpus compactum. Singulis membris, id est, iustis quibuslibet. Et connexum. Neruis et cute. Per omnem iuncturam. Membrorum scilicet a capite usque ad pedes, ex capite connexum corpus per omnem iuncturam, uel subiunctionem operationis crescit, dum se alterutrum membra edificant diligendo, ita ut unumquodque membrum in sua membra augeatur, hoc est, ut qui est per sapientiam oculus, in eorum numerum crescat, qui oculi officium erunt, et singula suo loco proficiant  membra.

In caritate. Dum dicit in caritate, ad sensum pertinet, quia hoc totum spiritualiter intelligendum est. Hec idcirco apud nos obscura sunt, quia metaphorics dicuntur.

Hoc igitur dico et testificor in Domino. Quos superius rogauerat, hic Domini obtestatione constringit: hoc ergo dico uobis, qui occursuri estis in mensura etatis plenitudinis Christi.

Ne ambuletis sicut gentes ambulant, qui desperantes semetipsos. Id est, nullam spem celestium premiorum habentes. Et auaritie. Non ad auaritiam, ut sonat, simpliciter pertinet, sed ad libidinem atque luxuriam, quod nonnunquam luxuriando patiuntur. Non ita didicistis Christum. Discere Christum, idem  est, et sapientiam audire. Si tamen illum audistis. Si autem omnes, qui Christum audire uidentur, audirent, nunquam ad Ephesios, et certe illos, quibus sacramenta Christi reuelauerat Apostolus, diceret: Si tamen illum audistis. Et in illo docti estis. Aliquando per semetipsum docet nos in cordibus nostris, aliquando per doctores.

Sicut est ueritas in Iesu. Nam sancti per speculum et enigmata uident, in Iesu autem ueritas. Secundum desideria erroris. Faciens omnia secundum desideria cordis carnalium cogitationum.

Et induite nouum hominem. Id est, Christum, cuius conuersatione induimur. Qui secundum Deum creatus est in iustitia. Ecce manifestum est, quod  amisit Adam iustitiam et sanctitatem, et ueritatem. Iustitia. In iudiciis. Sanctitas. In operibus. ueritas. In uerbis. Loquimini ueritatem, unusquisque cum proximo suo. De Zacaria sumptum. Quia sumus inuicem membra. Non possunt alterutrum membra se fallere, neque laniare, ita et uos. Irascimini, et nolite peccare . Euidenter hoc dicit uitiis et furori uestro, ne conniuentibus uobis sol iustitie Christus incipiat propter iracundiam uestram mentibus obscuratis occidere, et discedente illo locum diabolo in uestris cordibus prebeatis. Aliter: Sol non occidat super iracundiam uestram , hoc est, ut ira sit breuis, nec in diem crastinum differatur. Neque locum detis diabolo. Porta enim diaboli peccatum est, quemadmodum  Spiritus sancti iustitia. Qui furabatur, iam non furetur. Hoc est, alienos labores aliquando direptos, nunc suo labore compenset, et operando tribuat indigentibus, qui multos furando fecit egentes. Magis autem laboret, et operans manibus. Operatur bonum, qui declinat a malo, et facit bonum, et operatur in agro anime sue, ut spiritualibus panibus impleatur, et possit commodare esurienti et necessitatem sustinenti, dans in tempore cibaria celestis dogmatis conseruis suis. Si autem talis est qui operatur bonum, ergo et is qui furatur consequenter uerba furatur et dogmata, de furto uiuens, de furto sibi ceruicalia consuens, et Scripturarum pannos hinc inde colligens, ut possit tunicam facere conscissam. Diabolus est Grecum uerbum quod Latine dicitur criminator,  lingua uero Hebraica Satanas appellatur aduersarius, siue contrarius. Et ab Apostolo Belial, id est, absque iugo, quod de collo suo Dei eiecerit seruitutem, quem Aquila apostatam transtulit. Operans manibus quod bonum est. Non quod malum, ut sunt multe inhoneste uel male artes, ut maleficia, etc. Sed si quis bonus. Sermo qui docet uirtutes. Et nolite contristare Spiritum sanctum Dei. Non quod ipsa Spiritus sancti substantia contristari potest, cum habeat eternam atque incommutabilem beatitudinem, sed quia ita in sanctis habitat, ut eos impleat caritate, qua necesse est ut homines ex tempore gaudeant, profectu fidelium et bonis operibus. Et ideo necesse est ut etiam constristentur lapsu uel peccatis eorum de quorum fide ac pietate gaudeant:  que tristitia laudabilis est quia uenit ex dilectione quam Spiritus sanctus infudit. Propterea et ipse spiritus dicitur contristari ab eis qui sic agunt, ut eorum factis contristentur sancti, non ob aliud nisi quia Spiritum sanctum habent, quo dono tam boni sunt, ut eos mali mestificent, hi maxime quos bonos fuisse siue nouerunt, siue crediderunt: que profecto tristitia non solum non culpanda, uerum etiam precipue laudanda atque predicanda est. Item: Nolite contristare Spiritum sanctum. Hominibus loquentes, comparationes inducit humanas, ut ex nobis intelligamus quantam Spiritui sancto iniuriam facimus cum donum eius in nobis aliqua peccati sorde polluimus. In quo signati estis. Signati autem sumus  Spiritui sancto. In die redemptionis. In die baptismi. Amaritudo. Rancor in corde. Ira. Que in uultu apparet, furore restincto desiderat ultionem. Indignatio. Est ex superbia, cum aliquem iudicamus indignum, et ideo nolumus eum sustinere. Clamor. Scilicet ille qui ex furore descendit. Ceterum Isaias bene clamare iubetur, et ipse Dominus in templo clamabat: Qui sitit, ueniat et bibat . Peccatum perpetrare crimen est; peccatum predicare, clamor. Cum omni malitia. Comprehendit omnia mala, dicendo malitia. Aut malitia est, que inimico uicem reddere potest. Estote autem inuicem benigni. Postquam uitia eradicauit, uirtutes plantat, ut Ieremias dicit: Ut euellas et plantes. Benigni. Ex corde. Misericordes. Operibus. Donantes. Id est, remittentes peccata.



CAPUT u.

Estote autem imitatores Dei. Indulgendo peccata, ut est: Domine, ne statuas illis hoc peccatum, quia nesciunt quid faciunt .

Et tradidit semetipsum. Ergo sicut ille animam suam pro nobis tradidit, ita et nos pro fratribus animas ponamus. Oblationem et hostiam. Omne sacrificium oblatio uocatur, hostia uero de uiuis; at in Christo continetur utrumque, quia ipse oblatus est et uiuus. In odorem suauitatis. Odor suauitatis caritas est. Fornicatio autem. Omnia crimina breuiter comprehendit, duas criminum designando radices, id est, fornicationem et auaritiam. Et omnis immunditia. Titillatio carnis, et fluxus sanguinis ex qualicunque attritu uentris.


Aut turpitudo. Id est, libidinosa cogitatio. Inter stultiloquium et scurrilitatem hoc interest quod stultiloquium nichil in se sapiens et corde hominis dignum habet. Scurrilitas uero de prudenti mente descendit, et consulto appetit quedam uel urbana uerba, uel rustica, uel turpia, uel faceta, quam nos iocularitatem alio uerbo possumus appellare, ut risum moueat audientibus. uerum et hec a sanctis uiris propellenda, quibus magis conuenit flere atque gaudere.

Sed magis gratie actio. Non ut Deo gratias agamus, sed ut grati siue gratiosi simus apud homines, ut: Sit sermo uester sale conditus. Hoc enim scitote. Hoc contra illos agit qui solam fidem posse sufficere dicunt. Aut auarus. Qui sic honorat diuitias ut deos.  Nam in auaro idololatria est, quod scripturam ipsius nummi colit, ut uoracium Deus uenter est, ita cupidorum Deus dicitur pecunia. In filios diffidentie. In Sodomitas, uel in eos qui diluuio perierunt. Notandum est quod sex uitiis supra prohibitis, fornicatione, immunditia, auaritia, turpitudine, stultitia, scurrilitate, nunc tantum tria posuerit, fornicationem, immunditiam et auaritiam, quibus qui fuerit obnoxius, hereditatem in regno Christi et Dei non possit habere. Si enim ita stultiloqui et scurre alieni essent a regno Dei, quomodo iniquos specialiter separauit, uideretur sententia esse crudelis, non ignoscere imbecillitati fragilitatis humane, cum etiam per iocum nos dicta damnarent. Qui enim in sermone  non labitur, perfectus est. Neque uero ista dicentes locum stultiloquio et scurrilitati damus, dum non excludantur a regno, sed quoniam apud Patrem diuerse sunt mansiones, et stella a stella differt in gloria, sic et resurrectio mortuorum, quamuis aliquis a fornicatione, immunditia atque lasciuia alienus sit, tamen si stultiloquus fuerit et scurra, non tenebit eum locum quem possessurus erat si hec uitia non haberet: respondeat, quia stultiloquium et scurrilitas non eumdem habeant reatum quem fornicatio, immunditia et auaritia, nunquid et turpitudinem cum tribus superioribus debuit nominare? Ad quod dicendum hic turpitudinem significare absconditam cogitationem, cui inflammatur sensus noster ad libidinem, et carnis titillationibus anima ignita succenditur,  et nichilominus Dei timore in iudicio refrenatur: et quomodo stultiloquium et scurrilitas, sic ista turpitudo non perdit, nec in perpetuum excludit a regno. Participes eorum. Fornicatio, immunditia, auaritia. Filii lucis. Id est, Christi, uel fidei, uel scientie. In omnibus bonitate. Id est, in benignitate ad omnes, ut: Deus solem suum oriri facit super bonos et malos . Iustitia. Operum et iudiciorum. Et ueritate. uerborum. Probantes quid sit beneplacitum Deo. Quia uidetur tota scatere sententia, ordine tenenda est: Nolite fieri participes eorum, probantes quid sit beneplacitum Deo; etsi enim aliquando eratis tenebre, nunc lux in Domino, ut filii lucis ambulate. Fructus lucis ostendite, in bonitate, et iustitia, et ueritate. Et nolite communicare operibus infructuosis  tenebrarum. Id est, quia lux non potest communicare cum tenebris. Tenebrarum opera sunt, que ad tenebras ducunt. Redarguite. Id est, peccantes, dum lux estis. Que enim in occulto fiunt. Fornicatio, immunditia, auaritia. Ab eis. Filiis scilicet diffidentie. Etiam dicere. Aliquando nominat turpia propter utilitatem, aliquando pro uerecundia non nominat. Omnia que arguuntur. Que occulta fiunt a filiis diffidentie, ut ex eo quod corripiuntur, mutentur in melius, et mutata manifestentur in publico, et publicata fiant lumen. Omne autem quod manifestatur, lumen est. Incipit lumen esse cum crediderit, et uobis adiungitur.

Propter quod dicit: exsurge a mortuis. Ego secundum ingeniolum meum omnes editiones ueterum Scripturarum,  ipsa quoque Hebreorum uolumina diligenter euentilans, nusquam hoc scriptum reperi, nisi forte hoc dicamus, quemadmodum olim prophete in concione populi loquebantur: Hec dicit Dominus. Et: Quoniam Dominus locutus est, ita et Apostolum Spiritu sancto plenum, repente in uerba que in se Christus loquebatur, erupisse atque dixisse: Hec dicit Dominus. Nec non et illud est disserendum, quomodo uni atque eidem dicatur, quasi dormienti: Surge qui dormis, quasi mortuo, exsurge a mortuis. Igitur quia et spiritus est hominis, quem semper in bona parte scriptum inuenimus, et anima, cuius infirmitates et mortes legimus peccatorum, id quod nunc dicitur: Surge qui dormis, refertur ad spiritum.  Et quod sequitur: Exsurge a mortuis, anime coaptatur: Anima enim que peccauerit, ipsa morietur: Spiritus mortem nunquam legimus. Christus uero lux uera orietur ei, qui surrexit a mortuis, et ex mortuis fuerit suscitatus.

Quomodo caute ambuletis. Non ad insidias faciendas, sed ad cauendum peccatum, ut est illud: Astutus dirigit gressus suos . Aliter caute, id est, discernentes bonum et malum.

Redimentes tempus. Hoc est, penitentia residuo tempore in bonis operibus perseuerantes, tempus preteritum in peccatis redimentes, quod tempus malitia hominum uenditum erat.

Quoniam dies mali sunt. Per metanomiam, pro his qui in diebus sunt, quia dies mali esse non possunt.  Sed intelligentes. Id est, scrutamini legem, in qua uoluntas eius continetur. Et nolite inebriari uino. Quomodo non possumus duobus dominis seruire, Deo et mammone, sic non possumus spiritu impleri pariter et uino: qui enim spiritu impletur, habet prudentiam, mansuetudinem, uerecundiam, castitatem; qui uino, habet insipientiam, furorem, procacitatem, libidinem: hoc quippe estimo uno uerbo significare luxuriam.

In psalmis. Hymni sunt, qui fortitudinem et maiestatem Dei predicant, et eiusdem semper uel beneficia, uel facta mirantur, quod omnes psalmi continent, quibus alleluia uel propositum, uel subiectum est. Psalmi autem proprie ad ethicum locum pertinent, ut per organum corporis, quod faciendum  et quod uitandum sit, nouerimus. Qui uero de superioribus disputat, et concentum mundi omniumque creaturarum ordinem atque concordiam subtilis disputator edisserit, iste spirituale canticum canit, uel certe propter simpliciores manifestius, quod uolumus, eloquamur. Psalmus ad corpus, canticum refertur ad mentem. Et canere igitur et psallere, et laudare Deum, magis animo quam uoce debemus, hoc est quippe quod dicitur: Cantantes et psallentes in cordibus uestris Domino, gratias agentes pro omnibus. Id est, que accidunt uobis, siue prosperis, siue aduersis.

Subiecti inuicem in timore Christi. Propter timorem Christi fiat subiectio, dum illum offendere timemus. Audiant hoc episcopi, audiant presbyteri,  audiat omnis ordo doctorum, subiectis suis esse subiectos, et imitentur dicentem Apostolum: Cum enim liber essem ex omnibus, omnium meipsum seruum feci, ut omnes lucrifacerem. Et in alio loco: Seruite inuicem. Saluator quoque formam serui accepit, ut seruiret discipulis suis, et pedes eorum lauit. Hoc interest inter gentium principes et Christianorum, quod illi dominantur subditis, nos seruimus, et in [hoc] maiores sumus, si minimi omnium fuerimus. Mulieres uiris suis. Hucusque in commune, nunc singulatim unumquemque docet, ut debita officia singulis non cessent.

Sicut Christus caput est Ecclesie. Id est, quomodo in Christo et Ecclesia sancta coniunctio, sic in uiro et muliere debet esse sancta copula. Ipse saluator  corporis. Id est, Ecclesiam Christus saluauit, uel uir saluator corporis mulieris in necessitatibus et doloribus dum infirmioris sexus est. uiri, diligite uxores uestras. Sanctus amor hic intelligendus, ut uoluptates resecentur, ut pregnantes ad partum usque non ceant.

Sicut et Christus dilexit Ecclesiam. Ita et uos pro sanctitate uxorum, nec mori, si necesse fuerit, recusetis. Ut eam sanctificaret. Aqua enim lauit corpus, animam doctrina: ita et uos corpora uxorum continentia, et animam mundate doctrina. In uerbo uite. Id est, in doctrina per baptismum, uel uerbum quod cantatur a sacerdote ad baptismum. Ut sit sancta. Id est, anima. Et immaculata. Id est, corpore. Sed nutrit et fouet. Ut uxoribus uestimentum et uictum  et que necessaria sunt prebeamus. Sicut Christus Ecclesiam. Ut: Quoties uolui congregare filios tuos, etc. . Quia membra sumus. Membra eius debent in omnibus eum imitari, de carne ipsius siue hominis, quem assumpsit ex Maria, siue Ecclesie.

Propter hoc relinquet homo patrem et matrem suam. Spiritualiter reliquit Christus Deum Patrem, et matrem Hierusalem celestem, et uenit ad terras ad Ecclesiam. Et adherebit uxori sue. Spiritualiter Ecclesie Christus ex utroque populo collecte. Sacramentum hoc magnum est. Sunt enim alia minora sacramenta. uerumtamen singuli. Hoc est, licet in Christo et Ecclesia dixerim, tamen oportet seruari in coniugio. Ut unusquisque uxorem sicut semetipsum  diligat. Diliges proximum tuum sicut teipsum , iuxta interpretationem Saluatoris. Proximus est omnis homo. Nulla ergo erit inter uxorem et quorumlibet hominum dilectionem differentia caritatis? quod dicere absurdum est: in proximo enim similitudo ponitur, ut sic eum diligas sicut te, et cupias esse saluatum: in uxore autem comparationis aduerbium dicitur. Sicut non similitudinem, sed probationem et confirmationem sonat, sicut de Christo dicitur: Quasi unigeniti a Patre. Uxor ut timeat uirum. Due significantie in uerbo timoris sunt: Una est qua serui spiritum seruitutis habent in timore; altera pro reuerentia dici potest, ut uxor reuereatur uirum suum.



CAPUT uI.


Filii, obedite parentibus. Id est, in parentibus ea que non sunt Domini contraria uoluntati.

Quod est mandatum primum. Queritur quare nunc dixerit: quod est mandatum primum, cum sit quartum uel quintum: Primum enim mandatum est: Non erunt tibi dii alieni preter me . Ideo alii distinguunt, quod est mandatum primum in repromissione, quasi quatuor alia mandata, que ante hec dicta sunt, non habeant promissionem. Sed uidentur mihi non obseruasse subtiliter, sed in secundo mandato repromissionem esse sociatam. Ait enim, Non facies tibi idola, neque omnem similitudinem, usque, et facio misericordiam his qui diligunt me, etc. Obserua uerba sponsionis, faciens misericordiam,  etc. Forsan ergo quia decalogus exeuntibus de Aegypto, et prima lex data est, unumquodque mandatum decalogi primum est, ad comparationem eorum preceptorum que postea in lege scripta sunt. Qui priorem excusationem defendit, in secundo mandato non seorsum dicet, sed sub uno textu atque sermone non tam promissionem datam, quam sententiam et laudes Dei esse finitas, facientis misericordiam, etc. In simplicitate cordis. Id est, deposita priore superbia et simulatione. Hic autem prouidet Apostolus, ne doctrina Christi in aliquo blasphemetur, si credentes serui dominis inutiles fiant.

Sicut Christo. Pulchre addidit, sicut Christo, ut scilicet non audiat seruus carnalem dominum, si contraria preceptis Dei uoluerit imperare.


Non ad oculum. Presentibus tantum dominis. Sicut Domino. Domino seruit, qui cum bona uoluntate animi seruitium dominis facit. Cum bona uoluntate. Non cum murmuratione, ne apud homines gratia, et apud Deum mercede priuemini. Remittentes minas. Ne uestre malitie imputetur, si effugerint. Quia illorum et uester Dominus est in celis. Id est, sicut super seruos uindicare potestis, magis autem super uos uindicare potest Deus. Personarum non est acceptio apud Deum. Qui solus tantum uindicat uoluntates, et iuxta eas deteriori prefert meliorem, eligens facta, non homines.

De cetero. Post specialia mandata uirorum ac mulierum, nunc generaliter omnes admonet. Rectores huius mundi. Qui regunt in ere suos angelos.  Diabolus enim suis angelis [Satellitibus] diuersa officia diuisit; aut rectores huius mundi, id est, amatorum et carnalium huius mundi.

Tenebrarum harum. Tota ista terrena uita tenebre dicitur: lux quippe lucet in tenebris.

In celestibus. Id est, in ere discurrentibus. In die malo. Diem autem malum presens tempus ostendit, de quo supra dixerat: Redimentes tempus quoniam dies mali sunt, propter angustias et uite huius labores, aut certe consummationis atque iudicii, quando diabolus inimicus et uindex sua nos cupiet in parte retinere.

State ergo. Ne moueamini de acie, sed stabilem figite gradum super petram Christum.

Succincti lumbos. Zona continentie: quia igitur  lumbi in generatione semper accipiuntur et semine, uidetur nobis accinxisse lumbos suos, qui nequaquam uxori debitum reddit, nec seruit libidini. In ueritate. Non in hypocrisi, nemo enim coronabitur, etc. Loricam iustitie. Sicut lorica multis circulis et hamulis intexitur, ita iustitia diuersis uirtutum connectitur speciebus.

Scutum fidei. Sine scuto omnis armatus inermis est; ita et he uirtutes sine fide saluare non possunt, in omnibus certaminibus fide muniamur. Et calceati pedes. Docet fiduciam predicationis opportune et importune, ut calceatus audenter ambulet.

Sumite, inquit, scutum fidei, in quo possitis omnia tela nequissimi ignita restinguere. Ergo fides est que,  excipiens ardentissima libidinum tela, metum futuri iudicii ex celestis regni credulitate mortificat. Et loricam, inquit; caritas ipsa nempe est que uitalia pectoris nostri circumdans atque communiens, lethalibus perturbationum obiecta uulneribus, contrarios retundit ictus, nec ad interiorem hominem nostrum iacula zabuli penetrare permittit, omnia suffert, omnia patitur, omnia sustinet.

Et galeam spei salutis. Galea capitis est munimen: quia ergo caput nostrum Christus est, debemus semper istud spe futurorum bonorum, uelut inexpugnabili galea, in cunctis tentationibus ac persecutionibus communire, et principaliter fidem eius illesam atque integram custodire; aliis enim membris truncatum quempiam licet et debilem, possibile tamen est utcunque superesse, sine capite uero, nemini  uel breuis uite spatium prorogatur.

Et gladium spiritus, quod est uerbum Dei. Penetrabilius namque est omni gladio ancipiti, et pertingens usque ad diuisionem anime ac spiritus, compagum quoque et medullarum, et discretor cogitationum, et intentionum cordis , diuidens scilicet et abscindens quidquid in nobis carnale terrenumque reperit.

Per omnem orationem. Semper hunc gladium portare uel postulare.


Ad apertionem oris mei. Ut: Domine, labia mea aperies , etc

Cum fiducia. Sine metu persecutionis. Omnia nota faciet Tychicus. Dupliciter intelligendum: uel ideo Tychicus missus est ad Ephesum ut nuntiaret eis uincula Apostoli ad fidem Euangelii profecisse, eo tempore quo ad Colossenses scripsit, dicens: Omnia uobis nota faciet Tychicus ; grandis enim consolatio erat audire populum Romanum in domina urbium triumphantem de uinculis: uel certe ob id Tychicus missus est, ut conuersationem Pauli, quam ignorabant, annuntiaret eis, quasi quoddam uiuendi exemplar daret discentibus gesta Apostoli atque uirtutes, et eum imitari uolentibus, nec parua esse poterat consolatio


Pax fratribus et caritas. Pax, et caritas, et fides, perfectum faciunt Christianum: tam enim sine fide infructuosa est caritas, quam fides sine caritate uel pace. Nam caritas maior est pace: potest enim odio non haberi quis, non tamen et amari. In incorruptione. Siue castitate, siue in quorum corde nullo adulterino seculari amore Christi delectatio uioletur.



uI. IN EPISTOLAM AD PHILIPPENSES.



CAPUT PRIMUM.

Paulus et Timotheus serui Iesu Christi omnibus sanctis in Christo Iesu, qui sunt Philippis. Metropoli Macedonie.

Cum gaudio. Non cum tristitia alicuius peccati uestri. Super communicatione uestra. Quia mihi communicatis in Euangelio predicando.

A primo die. Quo accepistis fidem. Usque in diem Christi. Usque in aduentum Christi. Sicut iustum. Charitas enim omnia sperat. Eo quod habeam uos in corde. In tantum uos diligo, ut mihi memoriam uestri nec uis tribulationis, nec sollicitudo defensionis auferat. In defensione. Quia defendo Euangelium aduersus hereticos. Et confirmatione. Id est, exemplo et doctrina. Socios gaudii mei. Hoc sentio de uobis  et credo quia sicut mee tribulationis socii estis, ita Euangelio credidisse, ut etiam in tribulationibus meis pro eius defensione mecum pariter gaudeatis. Quemadmodum desiderem. Diligam. In uisceribus Christi Iesu. Siue eius inesse uisceribus, siue ita uos desidero, tanquam uiscera Christi. In scientia. In agnitione Dei. Et omni sensu. Mysteriorum. Ut probetis. Id est, sciatis. Potiora. Id est, altiora mysteria. Fructum iustitie. Bonis operibus. In gloriam. Ut glorificetur Deus in actibus uestris. Scire uos uolo. Tribus causis hoc dicit, ut magnificaret potentiam  Dei, ut exemplum fieret aliis, ut consolaretur Philippenses, mestos de uinculis et tribulatione eius in Roma.

In omni pretorio. In domibus regum, ubi pretores solent esse.

Abundantius ut auderent. uinculorum meorum exemplo sunt incitati, dum me pro Christo uiderent libentissime sustinere. Alii quidem propter inuidiam. Hic subiungit quatuor ordines predicantium uerbum Dei. Propter inuidiam, hoc est, dum mihi apud credentes gloriam auferre se putant, ne solus mihi uindicare uidear scientiam predicandi.

Aliqui autem et propter bonam uoluntatem Christum predicant. Quia alios saluare uolentes Christum annuntiant. Alii ex caritate. Id est, ut mihi adiutores  fiant, quia sciunt me a Deo ad defendendum Euangelium ordinatum. Non sincere existimantes pressuras se suscitare uinculis meis. Alii uero dolose predicant ad me grauandum, quasi plures discipulos facientem, et doctrina mea totum orbem implere cupientem, ut ex hoc saltem mihi maior inuidia cumuletur uel pressura. Quid enim? Dum omnimodo. Non mihi cura est qua mente predicent, dummodo quod cupio, Christi nomen omnibus innotescat, quapropter et modo gaudeo et in futuro gaudebo. Siue occasione. Odii uel inuidie contra me. Et in hoc  gaudebo. uinculo uel opere predicationis eorum. Nam scio. Quod mihi nocere putant in salutem proueniet, quia non solum per uerbum et passionem meam, sed etiam per odium Christi Ecclesia augmentatur.

Subministrationem. Ideo subministratio dicitur, quia non quod aduersarii uolunt, sed aliud in occulto spiritus subministrat.

Exspectationem. Id est, patientiam. Quia in nullo confundor. Tormento, neque in uita, neque in morte, neque in contumeliis, neque in opprobriis nos omnibus erubescimus. Sed in omni fiducia. Nulla res me poterit deterrere.

Et nunc magnificabitur Christus in corpore meo. Inimicis suis insultat, quod ei nocere non ualeant.  Si enim eum occiderint, martyrio coronabitur: si seruauerint, Christum annuntiando plurimum faciet fructum

Siue per uitam. Ad predicationem.

Siue per mortem. Id est, pro illo in martyrio.

Mihi enim uiuere Christus est. Non alia causa uiuere uolo, nisi Christi, id est, ut eius corpus edificem. Fructus operis. In edificationem aliorum. Et hoc confidens scio. Spiritu prophetico promittit. Et gaudium fidei. Ut per profectum de fructu fidei uestre gaudium habeatis. Per meum aduentum iterum ad uos. Hoc pro consolatione eorum dicit, quia suo spiritu peruenit ad eos, licet non corpore. In uno spiritu. Ut: Erat eis cor unum et anima una .


Unanimes. Quia omnis pugna unanimiter aggressa uictoriam parit. Que est illis causa perditionis. Id est, tentatio qua terrent uos. Et hoc a Deo. Qui uult suos coronari probatos, sicut Iob permittitur tentari. Non solum ut in eum credatis. Non solum ut fidei meritum, sed etiam martyrii meritum premium habeatis, dum uos tentari Deus patitur ut uincatis.

Idem certamen habentes quale et uidistis in me. Nihil nouum patiemini, sed hoc quod et presentes uidistis in me, et nunc absentes de me audistis me. Non sit ergo uobis indignum illa pati, in quibus conspicitis nos gloriari.



CAPUT II.


Si qua ergo consolatio in Christo. Rogo uos hoc mihi prestate, ut gaudium meum unitatis dilectione impleatis. Si qua est consolatio in Christo, id est, consolamini me umbra Christi, pro uobis passum, si uos consolatus est Christus. Si qua allocutio caritatis. Si aliquam caritatem ei rependere uultis. Si qua societas spiritus. Si spiritum eius in uobis esse cupitis. Si qua uiscera misericordie. Si in eum misericordes estis. Implete gaudium meum. In talibus discipulis doctor exsultat.

Eamdem caritatem habentes. Ergo nolite scindere caritatem sentiendo diuersa. Non que sua sunt singuli considerantes. Non que uobis solis expediunt, sed que aliis prosunt. Hoc sentite in uobis, quod et  in Christo Iesu. uult ostendere Christum non propter se, sed propter alios passum; siue, tam humilis sensus in uobis sit, quam fuit in Christo.

Qui cum in forma Dei esset. In forma Dei erat, et uidens unius hominis delicto mortem regnare per populos, creature sue non oblitus est. Nec rapinam ducit se equalem esse Deo. Quia uere secundum diuinitatem equalis erat Patri. Sed exinaniuit semetipsum. Non substantiam euacuans, sed honorem inclinans. Formam serui accipiens, in similitudinem hominum factus. Naturam hominis induendo. Mortem autem crucis. Qua morte nulla formidolosior erat. Propter quod et Deus illum exaltauit. In resurrectione et ascensione, et ceteris: ita et nos si exaltari cupimus, exemplo Christi fratribus seruiamus


Et donauit illi nomen. Quod est Filius. Quod est super omne nomen. Cui enim angelorum dixit: Filius meus es tu ? itaque donauit illi nomen, non quod ante non habuit. Unde rectius locus hic secundum humanam naturam intelligendus est, quam diuinam. Omne genu flectatur. Non ad corporis genua, sed ad humilem subiectionem inclinationemque mentis pertinet.

Celestium. Id est, angelorum. Celestes autem genua flectere dicuntur more precario, non quod haberent genua, qui incorporales sunt, sed, ut diximus, pro humili subiectione et adoratione dicitur.

Terrestrium. Hominum. Infernorum. Angelorum qui presunt infernalibus locis. In gloria Dei Patris. In natura et gloria Deitatis. Cum timore. Non cum  negligentia, sed sicut ait Iob: uerebar omnia opera mea, sciens quod non parceres delinquenti . uestram salutem operamini. Hoc est, custodite per bonum opus salutem a Deo uobis donatam. Sine murmuratione. De grauitate preceptorum Dei, uel de pressura tribulationum. Et hesitatione. Qui murmurat de preceptis, hesitat de premiis.

Ut sitis sine querela. Apud homines et Deum. Quod conqueritur Deus sepe de hominibus in Scripturis, apparet quod nolint credere et recte uiuere. Unde fideles et facientes uoluntatem Dei conuersari dicuntur sine querela, quod de illis Scriptura non queratur.

Et simplices. Nihil preter uoluntatem Dei facientes uel scientes, sicut filii Dei immaculati, qui cum  sit purus et sanctus, filios non potest habere degeneres. In medio generis. Iudeorum et gentium.

Praui. Mente. Peruersi. Operibus. Sicut luminaria, ut: Sic luceat lux uestra coram hominibus, ut uideant opera uestra bona, et glorificent Patrem uestrum qui in celis est .

Ad gloriam mihi. Gloria enim patris filii filiorum ut ait Salomon . Non in uacuum cucurri. Qui talem populum Deo acquisiui. Sed et si immolor super sacrificium uestrum. Sed etiam si occidar, quia sacrificium et obsequium fidei uestre obtuli Deo. uincit profectus uestri gaudium tristitiam pene uel mortis, siue iam non timeo mori sacrificio uestre fidei consummato, siue quia uestre fidei ministraui.  Nam omnes sua. Commoda querunt, nolentes pro aliena laborare salute.

Et commilitonem meum. Propter honorem, quia ipse acceperat in illis apostolatus officium. Ut mox uidero que circa me sunt. Hoc est, si liberer ab hac catena, uel non. Et ministrum negotii mei. Id est, qui mihi uestra uice ministrat. Et mestus erat, propterea quod audieritis illum infirmatum. Tristitie uestre causa mestus fuerat. Non esse contristandum de mortuis Apostolus significat, nam desperantium est contristari. Et ipse inquit de Epaphrodito: Infirmus fuit prope mortem, sed Deus misertus est illi, non solum autem illi, sed et mihi, ne tristitiam super tristitiam haberem. Quomodo ergo contristandum uetat, cum ipse contristandum se, si mortuus fuisset, declarat?  Aliter de morte Epaphroditi si prouenisset contristandum significauit, et aliter prohibet contristandum. Nam hic propter solatium adiutorii eius quo utebatur in Euangelio, si mortuus fuisset, contristandum se dicit, nos autem contristari prohibet, ne obitu quasi exstinctos et perditos lugeamus, desperantes de resurrectione. Aliud est igitur solatium requirere quasi absentis, et aliud dolore iam non futuri: hic cessat consolatio, illic excluditur. Et ego sine tristitia sim. Id est, pro gaudio uestro in aduentu eius. Accessit sicut usque ad mortem. Qui uincto mihi in carcere non timuit ministrare.



CAPUT III.

Eadem uobis scribere. Id est, eadem documenta repetere,  que iam presens dixeram. uobis autem necessarium. Sicut horto crebrius irrigari necessarium est. uidete canes. Cauete pseudoapostolos, Euangelium Christi lacerantes. uidete concisionem. Quia concisio potius quam circumcisio sunt dicendi.

Nos ergo circumcisio sumus. Nos sumus ueri Iudei, qui non unius membri pellem, sed totius carnis uitia resecamus, illi uero concisio. Qui spiritu. Id est, mente, non littera Deo seruimus. In Greco, melius, spiritui, id est sancto, qui est Deus. Non confidentes in carne. In carnali circumcisione, nos enim circumcisio. Ego magis circumcisus octaua die. Ne aliquis putaret ideo se non gloriari, quia non fuerit circumcisus circumcisione octaui diei, non post aliquot annos, ut aliquis peregrinus circumciditur.


De tribu Beniamin. Que semper fuit cum tribu Iuda coniuncta. Hebreus ex Hebreis. Non ex gentibus proselytis. Phariseus. Non quasi indoctus, sed peritus legis. Sed que lucra mihi fuerunt. Ad comparationem inuenti auri contemnitur eramentum, quamuis utrumque ab uno sit conditum, et pro temporis qualitate necessarium.

Et arbitror ut stercora. Stercora sunt que eiiciunt homines uel cetera animalia ex utero, cum quod forte et solidum est ad confirmandum et satiandum corpus remanet intus, sic littera legis eiicitur, et sensus spiritualis ad cibum anime in corpore Ecclesie remanet. Hieronymus in expositione Habacuc: Non ueteris Testamenti doctrina, sed Phariseorum,  et precepta hominum, et deuterosis Iudeorum stercora dicuntur ab Apostolo.

In fide ad cognoscendum illum. Ut: Nisi credideritis non intelligetis.

Et uirtutem resurrectionis. Ut sciam uiam resurrectionis eius, quia ideo resurrexit ut et nos similiter resurgamus: qui autem uere cognoscit, satis agit omnino ne peccet.

Et societatem passionum eius. Si quomodo occurram ad resurrectionem, etc. Si compatimur et conuiuemus. Si quomodo habeam gloriam in resurrectione: non enim particeps glorie resurrectionis erit, qui nunc ad configurationem mortis eius non uult peruenire.

Non quod iam acceperim. Perfectionem, quam  omnis homo et uniuersa creatura per gratiam et non ex merito possidere potest. Aliter, non quod acceperim, quia finis mundi nondum aduenit, sed in spe quod credimus, non in re. Aut iam perfectus sim. Adhuc de hac perfectione, et de tali resurrectione suspensus sum. Si comprehendam. Si comprehendam meritum apostolatus, in quo apostolatu a Christo sum comprehensus. Non arbitror comprehendisse. Se humiliando omnibus gloriam tulit [tollit], et uniuersos prouocat ad profectum.

Unum autem. Subaudis, arbitror comprehendisse, hoc solum scio, quia quotidie proficio, et preteritum laborem non computans ad priora festino. Siue legis obliuiscens. Ad perfecta Euangelii precepta me teneo. Brauium superne uocationis Dei in  Christo Iesu. Quando sanctis dicetur: uenite, benedicti Patris mei, possidete paratum uobis regnum a constitutione mundi. Quicunque ergo perfecti sumus hoc sentiamus. Hoc est, quicunque uolumus esse perfecti. Aut, perfecti sumus ex parte, non ex toto. Hoc sentiamus. Non comprehendisse perfectionem. Aut uetera obliuiscenda, et noua sectanda, uel futura premia semper cogitemus. uel sic se habet sensus huius loci, ut ad comparationem hominum ceterorum, qui non habent curam uel notitiam Scripturarum, nec mysteriorum Dei, se et similes sui perfectos dicat. Ad comparationem autem scientie diuine maiestatis dicit se non accepisse perfectionem scientie, nec perfectum esse in scientia.

Et si quid aliter sentitis. Hoc est, si nec plene  futura intelligitis. Hoc uobis Dominus reuelabit. Scilicet in futuro, ipsis rebus presentibus. Aut, si quid aliter sentitis preter quod dico, hoc est, putando uos comprehendisse perfectionem, hoc uobis Deus reuelabit, id est, uos nosse imperfectos esse. uerumtamen ad quod peruenimus. Ad cognitionem licet imperfectam, seu ad fidem.

Et in eadem ambulemus. Non enim scire sufficit absque facto. Et cognoscite. Honorate, et imitamini. Qui sic ambulant. Sicut et nos. Sicut habentes formam nostram. His tantummodo credite qui formam exempli nostri portant. Multi enim ambulant. Pseudoapostoli, a quibus cauete ne uos seducant.

Et gloria in confusione. Quia gloriantur in circumcisione  uitiisque. Conformabit. Post resurrectionem. Corpori glorie. In monte scilicet Thabor. Secundum operationem. Secundum hanc potentiam, quia sibi cuncta subiecit, etiam hoc illi possibile est.



CAPUT Iu.

Gaudium et corona mea. Propter uos enim in presenti letificor, et in futuro coronabor. Euodiam rogo et Syntichen deprecor. He mulieres scientes erant legis, quas similiter ut istos eadem sentire commonet et hortatur. Quorum nomina sunt in libro uite. Ne moleste ferant sua nomina in hac Epistola non comprehensa, scripta dicit in celis. Gaudete in Domino. Non in terrena felicitate. Semper. Tam in prosperis quam in aduersis.


Et iterum dico gaudete. Repetit, ut magis ac magis confirmetur gaudium. Dominus prope est. Scit quid opus sit uobis antequam petatis eum. Nihil solliciti sitis. Quid manducetis, aut quid induamini , hec enim gentes inquirunt. Sed in omni oratione. Lege epistolam ad Timotheum: obsecrationes fiunt pro peccatis preteritis uel presentibus, orationes pro adipiscendis que speramus.

Postulationes. Cum pro aliis interuenimus. Gratiarum actiones. Cum pro immensis Dei beneficiis grates laudesque rependimus. Que superat omnem mentem. Non solum hominum, sed etiam angelorum. De cetero, fratres. Id est, ad extremum omnium, ut omnia breuiter comprehendam, uel de reliquo uite nostre.


Quecunque sunt uera. Permanentia, uel carentia mendacio. Pudica. Moribus. Sancta. Sine immunditia. Iusta. Debita. Amabilia. Deo. Quecunque bone  fame. Ut est illud: Prouide bona non solum coram Deo, sed etiam coram hominibus.

Si qua uirtus. Tolerantie. Si qua laus. Bone conuersationis. Didicistis. uerbo. Accepistis. Exemplo. Audistis. Auribus. uidistis. Oculis. Hec agite. Non enim sola sufficit cogitatio. Quoniam tandem refloruistis. Hoc est, iterum flore boni operis florere cepistis, dando mihi quod prius dabatis, hoc est, eleemosynam ministrando.

Pro me sentite. Id est, mihi eleemosynam date. Sicut ante sentiebatis. Eleemosynam mihi tribuentes antequam tribulationibus occupati fuissetis. Non quasi propter penuriam dico. Non propter meam inopiam, sed propter uestrum profectum dico me esse gauisum.


Ego enim didici. A Christo omnia equanimiter ferre sum doctus. Scio humilitatem. Non desperans fame. Scio abundare. Quia non extollor in abundantia. In omnibus. Id est, bonis, siue prosperis, uel aduersis. Scitis autem et uos Philippenses, quando profectus sum. Scitis quia uos solos, a quibus sumptus acceperimus elegimus, fideliores omnibus uos iudicantes.

In ratione dati. Eleemosyne donate. Fructum abundantem. Mercede celesti pollentem. In odorem suauitatis. Odor suauitatis non in re oblata, sed in mentis oblatione consistit. Hostiam acceptabilem. More ueterum oblationum. Impleat omne desiderium uestrum. Quia ut perfecti alia desiderare non poterant, nisi que sunt secundum diuitias Dei, non  seculi, et que ad gloriam pertinent Christi. Qui de Cesaris sunt domo. Qui nuper ex Cesaris Neronis familia Christo crediderunt.



uII. IN EPISTOLAM I AD THESSALONICENSES.



CAPUT PRIMUM.

Paulus, et Syluanus, et Timotheus. Quod non dicit apostolus, significat auditorum perfectionem.


Et Syluanus, et Timotheus. Hi specialiter nominantur, quod eorum doctores erant. Charitatis et patientie spei. Qui perfecte caritatis est, sustinet omnia patienter, propter spem futuram. Sed in uirtute. Id est, signorum, miraculorum.

Et Spiritu sancto. Cuius uirtutem per signa monstrauimus. In plenitudine multa. In perfectione iustitie, conuersationis et uite.

Cum gaudio Spiritus sancti. Sicut apostolos legimus fecisse. A uobis enim diffamatum est. Id est, uestro exemplo cetere prouincie ad credendum sunt prouocate. Nam natura fame est, siue bonum uel malum nuntiantis, ubique omni celeritate discurrere.

Aliquid loqui. De uestra scilicet laude. Qui eripuit nos. Dimittendo peccata, et doctrina sua, et exemplo.



CAPUT II.

Non inanis fuit. Non est inanis sermo quem implet  constantia passionis. Ante uexati. Multa enim passi sumus, antequam ad uos uenissemus.

Sicut scitis in Philippis. Quia aliquanti uestri uiderunt nos Philippis passos, non expauisse persecutiones, nec predicare cessasse.

In multa sollicitudine. Id est, non negligenter, nec transitorie, sed in multa sollicitudine. Non ex errore. Id est, peruerse doctrine. Neque ex immunditia. Id est, auaritie seu peruersi operis. Neque in dolo. Sermone adulationis, aut non contra conscientiam nostram docentes ac suadentes. Sed sicut probati sumus. Sicut probauit nos Deus dignos esse ad predicandum Euangelium.

Neque in occasione auaritie. Omnis qui adulatur, aut propter auaritiam, aut propter uanam gloriam  adulatur. Ille ergo probatur propter Deum docere, qui istam non querit. Sed fuimus paruuli inter uos. Id est, humiliantes nos, et nec debitum querentes honorem. Tanquam si nutrix foueat filios suos. Humilians se in omnibus paruulo cequat, ut illos ad maiora sua imitatione perducat. Nam et balbutit interdum lingua, et manducare fingit, et cum eo [eis] lente ambulare consuescit. Ita nos omnia fecimus per que proficere poteratis. Sed etiam animas nostras. Ut: Ego sum pastor bonus, bonus autem pastor ponit animam suam pro ouibus suis . Charissimi. Propter fidem et conuersationem nostram. Laborem nostrum. Id est, manuum. Fatigationem. In itineribus ad predicandum Euangelium. Ut nullum uestrum grauaremus. Non grauat Corinthios, propter  pseudoapostolos munera querentes; hos autem non grauat, ut inquietos qui erant ex illis exemplo suo cerceret.

Quam sancte. Secundum mentem. Iuste. Secundum bona opera. Et sine querela. Non alios grauando in sollicitudinibus. Si quis enim sanctus fuerit doctor, non tamen sine querela est, si alios sollicitudinibus supra modum aggrauat. uerbum auditus Dei. Id est, quod primum de Deo audistis, siue ut audiretis Deum. Non ut uerbum hominum. Ut uerbum hominum accipit, qui contemnit. uos autem ita credidistis, ut ab ipso Deo uos audire putaretis. Ecclesiarum Dei que sunt in Iudea. Id est, quibus dicitur: Nam et uinctis compassi estis, et rapinam bonorum uestrorum cum gaudio suscepistis. Qui et  Dominum occiderunt. Quid mirum si nos persequuntur, qui nec Domino pepercerunt. Prohibentes nos gentibus loqui. Non solum Iudeos impediunt, sed etiam gentibus inuident ad suorum cumulum peccatorum. Preuenit enim super illos ira Dei. Siue quia predico qua pena capti sunt, siue quia ablatus non credentibus est intellectus, siue hic prophetizat uindictam crucis quasi prius facta esset. Usque in finem. Usque dum credunt, uel usque ad diem iudicii, ut: Opprobrium sempiternum dedit illis . Ego quidem. Festinaui. Paulus. Non aliquos a me nuntios destinaui. Impediuit nos Satanas. Tribulationibus persequentium, siue omnis labor contrarius Satanas dici potest. Nam Satanas aliquando non potest impedire uirtutem animi; que autem ad  labores corporis pertinent, sepe potest impedire. Que enim spes nostra? Non immerito uos deseramus, per quos et letitie gaudium speramus, et glorie coronam non sustinentes, non patiemur ut nemo ad uos ueniret.



CAPUT III.

Solitarii. Maluimus enim soli remanere quam nescire quid agatis. Et misimus Timotheum. Queritur quomodo Timotheus missus sit, qui pariter scriptus est. Non ergo hac uice missus sit, sed prius. In hoc. Labore, ut: Ecce ego mitto uos sicut oues in medio luporum, etc. . Positi sumus. A Deo.Predicabamus uobis. Ut non uos ipsa nouitas deterreret, sed magis prophetiam nostram firmaret, sicut et  Dominus passurum se ante predixit. Labor noster. Doctrina nostra. In omni necessitate. Omnem necessitatem et tribulationem non sentimus, pro multitudine gaudii status uestri. Quoniam nunc uiuimus. Etiamsi occidamur, uiuimus, quorum uita in uestra firmitate consistit. Super omne gaudium. Triplicem, ostendit, causam letitie nobis uestra conuersatio prestat, quia et uos profecistis, et Dominus per uos benedicitur, et aliis prebetis exemplum. Que desunt fidei uestre. Non ipsa fides deest, sed confortatio, ut in fide permaneant usque in finem. Dirigat uiam nostram. Id est, remotis diabolicis scandalis, quibus noster impediatur aduentus. uos autem Dominus multiplicet. Sicut et nos multiplicauit in caritate. Sine querela. Id est, peccati principalis apud Deum  et homines. Cum omnibus sanctis. Siue angelis, siue hominibus.



CAPUT Iu.

De cetero ergo rogo, fratres. Post laudem et confirmationem incipit exhortatio. Abundetis magis. Quia cum etate fidei debent augere profectum et mores, sicut accessu carnalis etatis et corpus crescit et studium. A fornicatione. Tam spirituali quam corporali. Suum uas possidere. Proprium suum corpus siue coniugem caste habere. Que non nouerunt Deum. Auctorem castitatis. Ut ne quis supergrediatur. Ne quis suam coniugem derelinquens, alterius polluere querat uxorem, siue in quolibet negotio ne quis alterum fraudet, ut qui pecuniam suam non ad usuram dederat. Non hominem spernit, sed Deum.  Non mea uerba despicit, sed eius qui in me loquitur Christi, cuius spiritui iniuriam facit omnis qui non sancte conuersatur. A Deo didicistis. A Christo, qui dixit: Mandatum nouum do uobis, ut diligatis inuicem, sicut dilexi uos . Et ideo nouum est, ut pro alterutro moriamur, quia hoc uetus non iusserat Testamentum. In uniuersa Macedonia. Id est, non in Thessalonica tantum. Ut abundetis magis. Hoc est, etiam ignotos quosque diligatis. Ut quieti sitis. Quidam eorum inquiete per diuersorum discurrebant domus, aliqua etiam ad religionis opprobrium ab infidelibus postulantes, quam causam plenius ad eosdem exsequitur.

Et ut uestrum negotium agatis. Necesse est enim otiosum inhonestum esse, dum necessaria uictus  requirit, adulationi quoque operam dare, nouitates etiam rumorum sectari, causarum fabularumque occupationes conquirere, per quas sibimetipsi aditum paret ad facultatem, qua diuersorum ualeat domus penetrare. Qui hec omnia facit, inhoneste ambulat. Honeste hic ambulat processionis, et uisitationis et Dei uerbi causa ambulans.

Ut honeste ambuletis ad eos qui foris sunt. Id est, ne uos ipsi denotent, qui prestare uidentur.

De dormientibus. Id est, de mortuis dormiunt, quas certum est resurgere.

uerbo Domini, Ut: Qui credit in me etsi mortuus fuerit, uiuet. uerbo Domini, qui in Paulo loquebatur illud quod sequitur. Quia nos qui uiuimus, qui residui  sumus in aduentu Domini, non preueniemus eos qui dormierunt. Hoc autem dicendum reputat secum his quos uiuos inueniet dies iudicii, dum adhuc uiuunt in corpore. Aliter uerbum Domini est: Non preuenimus eos qui dormierunt, quia tam uelox erit resurrectio eorum quam nostra assumptio.

In iussu Dei, ut: Mortui audient uocem Filii Dei . Et in uoce archangeli, hoc est celestium uirtutum, aut in manifestatione uocis archangelice; aliter, in uoce Christi, siue Michelis, aut Gabrielis, quod interpretatur fortitudo Dei, qui dicit: surgite, expergiscimini. In tuba. In clamore. Descendet de celo. In era, siue supra montem Oliueti, unde corpus eius eleuatum est, ibi presentia eius demonstratur.


Resurgent primi. Non tempore, sed primatu glorie. Rapiemur in nubibus. Sicut corpus Domini in nube eleuatum est. In hoc autem uelocitatem resurrectionis significat; unde Isaias dicit: Sancti sperantes in Domino, mutabunt fortitudinem, assument pennas, ut aquile uolantes, etc. .



CAPUT u

Sicut fur. Quando omnes scierit dormire securos in nocte, ut: Media nocte clamor factus est, etc. . Pax et securitas. Post occisum Antichristum. Tunc repentinus eis superueniet interitus. Ut in diebus Ne et Sodomorum contigit. Sicut dolor partus. Sicut illa ueniente partu dolores non effugit. Non estis in tenebris. Non estis ignorantes, ut nesciatis uos semper debere esse paratos. Filii lucis.  Scientie, uel Christi. Filii diei. ueritatis. Noctis. Demonis, uel peccati. Tenebrarum. Ignorantie. Sed  uigilemus. Id est, oculos semper ad Dominum uigilantes [a 1Kb] , uel eleuantes. Et sobrii simus. Ne cure huius uite inebrient mentem nostram. Nam qui dormiunt, nocte dormiunt. Ideo occisi et ebrii sunt, quia in tenebris sunt, sed hic magis nox et ebrietas allegorice pro ignorantia et libidine accipiende sunt. Induti loricam. Quia alii nudi sunt qui ebrii sunt.

Fidei et caritatis. Omnis iustitia fide et caritate constat, quam lorice alibi comparauit. Qui mortuus est pro nobis. Id est, ne nos moreremur. Ut siue uigilemus, siue dormiamus. Hoc est, ut siue in corpore, siue extra corpus inueniamur, semper cum ipso uiuamus. Ut noueritis. Honorificetis. Laborant. Scilicet in doctrina. Pacem habete cum illis. Etsi contraria uestris moribus dixerint. Corripite inquietos. uagos  huc et illuc discurrentes. Pusillanimes. Id est, intentione desperantes uel deficientes. Suscipite. Sustinete. Patientes estote. Etiam ad correptos, quia impatientia non corrigit, sed irritat. Inuicem et in omnes. Non solum in uos Christianos, sed in omnes homines. Spiritum. Loquentem uarias linguas, uel spiritum exhortantis, nolite peruersis questionibus opprimere. Prophetias nolite spernere. Siue futura predicantes, siue preterita disserentes. Tantum ut probetis. Si legi non sunt contraria que dicuntur, et si quid tale fuerit refutate. Omnia probate. Si a diabolo, an a Deo sint. Integer spiritus. Mens in qua est imago Dei expressa, siue formata. Alii spiritum conscientiam dicunt, ut: Nemo scit ea que sunt hominis, nisi spiritus qui in eo est. Fidelis est. Et uerax  in promissionibus.



uIII. IN EPISTOLAM II AD THESSALONICENSES.



CAPUT PRIMUM.

Gratias agere debemus Deo. Qui sibi talem Ecclesiam quesiuit. In exemplum iusti iudicii Dei. Ut exemplum detis iustum Dei iudicium exspectandi,  quem ita creditis uenturum. Si tamen iustum est. Hic si tamen confirmantis est, non dubitantis, quasi dicat, si tamen fons iustitie potest iudicare quod iustum est. Nam sicut indubitanter pro nomine Domini patientibus requiem, ita incunctanter tribulationem his qui eos tribulant repromisit. In flamma ignis. Id est, ut ignis ante ipsum precedat. Quod si potuit flamma Dei imperio tres pueros omnino non tangere, quare non eadem potentia aliis seuior, aliis mitior, fieri posse credatur? Et qui non obediunt eius Euangelio. Peccatores licet non fuerint. A facie Domini. Ut illud: Ite, maledicti, in ignem eternum. Mirificari in omnibus. Cum ipse in suis glorificandus erit membris, que solis splendore fulgebunt. Tunc enim mirabuntur impii et irrisores humilitatis in subitatione salutis insperate iustorum. In quo et oramus. In exspectatione illius diei iudicii. Ita et glorificetur nomen Domini. Ut Christi nomen in uestris actibus clarum sit, et nos in eius signis et uirtutibus gloriosi  simus.



CAPUT II.

Rogamus autem uos, fratres, per aduentum Domini. Primum, uel secundum, quo uobis carius nichil esse sum certus. Et nostram congregationem. Quando a quatuor uentis celi congregabuntur electi: Ut ubi fuerit corpus, illuc congregabuntur aquile . Neque per spiritum. Neque signa uos terreant tanquam per spiritum facta, quia hoc et Saluator premonuit. Neque per uerbum. Ne sermo dialectice fallacie uos seducat ullo modo sub qualibet specie boni uel mali. Quasi instet dies Domini. Dicendo: Ecce est Christus hic, uel illic. Quoniam nisi uenerit discessio [Al., dissensio]. Hoc est, nisi Antichristus uenerit, non ueniet Christus. Quod autem discessionem  hic dicit, alibi eum refugam appellauit in Latinis exemplaribus. Utrumque autem ita intelligendum est, quod nisi uenerit refuga ueritatis, siue sui principatus desertor, siue discessio gentilium a regno Romano, sicut in Daniele per bestie imaginem dicitur. Homo. Antichristus. Peccati. Diaboli scilicet. Super omne quod dicitur Deus. Super omnem uidelicet potentiam et eternitatem se iactabit. Et sacramenta culture diuine corrigere, uel augere se dicat. Et templum Hierosolyme reficere tentabit, omnesque legis ceremonias restaurare, tantum ut ueritatis Christi Euangelium soluat, que res Iudeos eum pro Christo suscipere persuadebit, in suo non in Dei nomine uenientem. Quid detineat. Hoc est, que mora est ut ueniat. Ut reueletur. Id est, Antichristus. Suo  tempore. Id est, apto tempore. Iam enim mysterium iniquitatis operatur. Antichristus per sua membra agit, ut Ioannes dicit: Multi Antichristi facti sunt . In his ergo mysterium iniquitatis operatur, qui falsis doctrinis eius peruium faciunt iter, quos beatus Ioannes in mundum dicit exisse. Sicut enim Christus nunc per membra sua operatur, sic Antichristus. Qui nunc. Rex Romanorum. Tenet. Regnum. Teneat. Regnum suum. Donec de medio fiat. Hoc est, donec regnum, quod nunc tenet, de medio auferatur, priusquam Antichristus reueletur. Aliter: Ut qui nunc tenet, id est, Nero, teneat tunc eiusdem nominis alter Nero. Donec de medio, hoc est, regno mediante illius tunc Neronis, nascatur Antichristus in medio regno alterius tunc Neronis. Hoc de imperio  Romano dictum est, et propterea Paulum non id aperte scribere uoluisse dicunt, ne calumniam incurreret, quod Romano imperio male optauerit, cum speraretur eternum. Spiritu oris sui. Ut Isaias dicit: Et spiritu labiorum suorum interficiet impium . Prodigiis mendacibus. Prestigiosis, sicut ante predictum est, dabunt signa, ita ut seducantur, si fieri potest, etiam electi, per phantasticam uirtutem, sicut Iamnes et Mambres coram Pharaone fecerunt. Ideo mittet illis Deus operationem erroris. Id est, permittet uenire; nam si Deus mittit, non est operatio Satane.

Ut iudicentur. Penam patiantur. Consenserunt iniquitati. Homini diabolica arte fallenti. In constitutionem glorie Domini nostri Iesu Christi. Ad hoc enim  uocati sumus, ut Christi gloriam acquiramus. Scimus enim quoniam cum apparuerit, similes ei erimus. Dominus noster iehsu Christus, et Deus Pater, contra  Arianum, qui ideo Patrem maiorem putat, quia prior in Scripturis soleat nominari. Et dedit consolationem. Promissionem, siue consolatorem spiritum. Et spem bonam. Quia potest et spes mala esse.



CAPUT III

De cetero, fratres, orate pro nobis. Dat humilitatis exemplum, et occasionem caritatis, ut pro alterutro audacius oremus. Et glorificetur. Auditorum profectu. Fidelis est Deus. Id est, qui non relinquit nisi relinquentes se. Et patientia Christi. Sicut Christus patientiam habuit.

Denuntiamus autem uobis, ut abstrahatis uos ab omni fratre ambulante inordinate. Quia in primis lenius commonuimus, et tamen emendare se noluerunt,  ut uel hoc modo quo sancti se ab eis separant, erubescant. Huius plane loci auctoritate subtrahendus est ab omni Christiano qui non secundum apostolica precepta incedit. In prima rogat, hic denuntiat; in illa blandientis affectus est, in hac obtestantis seueritas et minantis. Denuntiamus uobis fratres. Quia prius rogantes contempsistis audire, saltem nunc denuntiamus uoci obedire. Ipsamque denuntiationem non nudo uerbo, sed cum obtestatione nominis Domini nostri Iesu Christi terribilem infert, ne forte simplicem, uelut humana uoce prolatam, rursum contemnerent. Imitari nos. Qui sumus forma credentium. Non quia non habuerimus potestatem, non quia indignus est operarius mercede sua, sed ut nos formam daremus uobis ad imitandum  nos, ne cui occasionem auaritie, uel otii, quod fons est inquietudinis, preberemus. Quoniam si quis non uult operari, nec manducet. Aut sedeant quieti, aut si ueri sunt apostoli, nos sequantur, si non auaritie, sed Dei causa ambulare se ducunt. Ut cum silentio operantes suum panem manducent. Comitatur enim loquacitas inquietudinem et instabilitatem. Suum panem. Non alienum. Nolite deficere bene facientes. Aliis qui non sunt huiusmodi; aliter, etiam huiusmodi benefacite, licet eis non commisceamini. Ut erubescat. Ut non penitus abscindatur.

Corripite ut fratrem. Aeger enim curandus est, non negandus, ne in apostasiam inquietudo uertatur. Ipse autem Dominus pacis. Ut possitis omnes curare pacifice. Quod est signum. Agnitionis. In omni Epistola  ita scribo. Sic enim subscribebat, excepta Galatarum, quam ex integro propria manu subscripsit, ut post eam nec sibi, nec angelo crederent.



IX. IN EPISTOLAM AD COLOSSENSES.



CAPUT PRIMUM.

Paulus apostolus. Hac uice apostolatus auctoritate utitur: in aliquibus enim auditores reprehendit. Audita fide uestra. Non uisa, uel cognita, quia ad hos non peruenit. Propter spem. Non propter hominum laudem, sed propter uitam eternam, que est in Christo. In celis. Ut est: Exsultate quia merces uestra copiosa est in celis . Sicut in omni  mundo. Synecdochics, pro parte maxima mundi. Fructificans et crescens. Aliud XXX, aliud LX, aliud C, secundum parabolam seminantis .Et cognouistis gratiam Dei in ueritate. Ille gratiam in ueritate cognouit, qui eius beneficia malis actibus non euacuauit. Qui est pro uobis fidelis minister Christi. Fideliter pro uobis in oratione incumbens, ministerium Christi exhibet uoluntate. In spiritu. Id est, in spirituali dilectione. Et postulantes. Pro his uirtutibus que sequuntur. Ut impleamini agnitione uoluntatis. Quia aliter uoluntatem eius non potestis facere, quod Propheta intelligens dicebat ad Dominum: Doce me facere uoluntatem tuam, quia Deus meus es tu . In omni uirtute. Exsuperando uitia spiritus et carnis. Secundum maiestatem. Per auxilium.  In omni patientia et longanimitate cum gaudio. Ibi uera est longanimitas et patientia, ubi aliquis etiam gaudet se sustinere quod patitur. Sorti sanctorum. Sortem hereditatis Scriptura cognominat, quia iehsu terram diuisit in sorte. In lumine. Fidei et sapientie. Et transtulit in regnum. In Ecclesiam presentem, regnumque celorum. Filii dilectionis sue. Hoc est, filii dilecti sui, ut: Hic est Filius meus dilectus, in quo mihi complacui. Qui est imago Dei inuisibilis. Similitudo est in habitu forme, equalitas in mensura magnitudinis et paruitatis, imago in expressa re de altera; nam duo oua similia et equalia possunt esse, non est tamen imago, quia alterum non est expressum de altero, in filiis uero imago potest esse. Christus autem non solum imago est Dei  Patris quia de illo est, et similitudo quia imago est, sed et equalitas tanta, ut nec temporis interuallum impedimento sit. Primogenitus uniuerse creature. Primogenitus secundum assumpti hominis formam, non tempore, sed dicitur iuxta illud: Filius meus primogenitus Isrel . Aut primogenitus dicitur, quia ante omnem creaturam diuinitate natus est, uel primogenitus nominatur uniuerse Ecclesie. Primogenitus ex mortuis. Incorruptibilitatis gloria. Ut fiat in omnibus. Tam uisibilibus, quam inuisibilibus; siue mortuis, siue uiuis. Primatum tenens. Siue secundum carnem, siue secundum diuinitatem. Complacuit. Patri. Omnem plenitudinem. Habet diuinitatis: in aliis, hoc est, apostolis, patriarchis, prophetis, gratia fuit ex parte; in Christo autem tota diuinitas  abundat. Reconciliari omnia. Celestia et terrestria, que uite dissonantia olim dissidebant. Per sanguinem crucis eius. Hoc est, per sanguinem qui effusus est in cruce. Notandum quare non dicit per crucem, sed per sanguinem crucis: aliud namque est crux in alto stans, aliud sanguis decurrens; ascendens ergo in crucem, quasi celestia obtulit et sanauit, sanguis autem eius de summo stillans sanauit terrestria, et hoc in sanguine hostiarum prefigurabatur, de quo aliud super altare offerebatur, et aliud ad basim altaris fundebatur. Reconciliati in corpore. Ecclesie. Stabiles. In caritate. In uniuersa creatura. Scilicet rationali, ut: Predicate Euangelium omni creature. Minister. Predicator. Et adimpleo ea que  desunt passionibus Christi. Patitur enim Paulus in suis membris ea que desunt passionum Christi: omnia enim que potuit adimplere in uita passionum Christi assecutus est, adhuc tamen mori restat, ad quod paratus erat. Secundum dispensationem Dei. Doctrine euangelice, quam uobis gentibus uisus sum erogare. Diuitias maiestatis. Quia idem Deus omnium, diues in omnes qui inuocant illum. Quod est Christus. Ipse est enim mysterium. Corripientes. Propter mala opera, ut: Declina a malo, et fac bonum . Omnem hominem. Seruos et liberos, nobiles et ignobiles. Et docentes. Id est, ad bonum faciendum, ut fac bonum. In omni sapientia. ueteris et Noui Testamenti. Contendens. Contra hereticos et demones. In uirtute. Potentie eius, in  signis et miraculis.



CAPUT II.

uolo autem uos scire qualem sollicitudinem habeam pro uobis et pro his qui sunt in Laodicea. Que est ciuitas in Asia Minore. Hoc ita dico. Quod in Christo sunt omnes thesauri sapientie et scientie absconditi, ut sermonem, uel sensum philosophie, qui contra illum est, non solum non miremini, sed etiam stultitie deputetis. Sed spiritu uobiscum sum. Habebant hanc gratiam Apostoli, ut alibi positi, quid alibi ageretur agnoscerent, sicut Elisei spiritus cum Giezi fuit in uia . Et supplens. Id est, litteris implens quod corporali presentia non possum implere. Radicati. Fide. Et superedificati. uirtutibus aliis: nam secundum robur fundamenti ualidi supercrescit edificium.  Et confirmati fide. Bonorum scilicet futurorum spe. Abundantes in illo in gratiarum actione. Id est, semper crescentes in illo, et pro omnibus beneficiis eius gratias referentes. uidete ne quis uos decipiat per philosophiam et inanem fallaciam. Contra philosophos agit, quorum omnis pene disputatio de elementis est, ex uisibilibus creaturis, et qui ex rebus naturalibus uirtutem estimant Dei, dicentes, ex nichilo fieri nichil posse; et: animam, aut initium non habere, aut esse mortalem; et: uirginem parere omnino non posse, sed et Deum ex homine nasci, mori atque resurgere, credere stultum esse. Aliter, inanem seducat fallaciam, id est, Iudaismum. Secundum traditionem hominum. Seculares litteras. Elementa. Mandata carnalia. Non secundum Christum. Non secundum  fidem Euangelii Christi. Omnis plenitudo diuinitatis corporaliter. Sciendum corporale aliquid uel proprie dici, cum de corporibus agitur, uel etiam translato uocabulo, sicut dictum est: Quia in ipso inhabitat omnis plenitudo diuinitatis corporaliter: neque enim diuinitas corpus est, sed quia sacramenta ueteris Testamenti appellat umbras futuri, propter umbrarum corpus, corporaliter dixit habitare in Christo plenitudinem diuinitatis, quod in illo impleantur omnia que umbris illis figurata sunt, ac si quodam modo illarum umbrarum ipse sit corpus, hoc est, figurarum et significationum illarum ipse sit ueritas. Sicut ergo ipse figure significationesue translato uocabulo utique non proprie dicte sunt umbre,  ita quod ait plenitudinem diuinitatis corporaliter inhabitare, translato uerbo usus est. In exspoliatione. In circumcisione Christi, per quam totum ueterem exspoliastis hominem. Consepulti in baptismo. Quia peccata sepeliuntur in baptismo. Et surrexit. In nouitatem uite. Operationis Dei. Id est, resurrectionis Christi. Conuiuificauit. Auferendo causas mortis, id est, peccata. Delens chirographum quod aduersum nos erat. Chirographum dicit maledictum legis, unde alibi ait: Christus nos redemit de maledicto legis, quo continetur: maledictus omnis qui non permanserit in omnibus que scripta sunt in libro legis, ut faciat ea. Quidam uero dicunt chirographum esse, quasi scriptam quamdam apud Deum, memoriam peccatorum; unde ipse in Cantico dicit: Nonne  hec congregata sunt apud me, et signata in thesauris meis? Et Ierem. ait: Peccatum Iude scriptum est in stylo ferreo, in ungue adamantino . Etiam hec ergo deleta est in cruce, dum dimissis peccatis, etiam memoria est abolita peccatorum. Aliter chirographum dicit, quod aduersum genus humanum diabolus alta memoria reconditum habebat. Affigens illud cruci. Quia nos de ligno tulimus illud chirographum, ideo non potuit deleri, nisi affigeretur ligno, ut dicit: Tulit peccata nostra super lignum . Nam titulus qui scriptus est super crucem, istum titulum chirographi deleuit. Exspolians principatus. Demones, quia predam generis humani ab eis rapuerat. Traduxit. Alligauit. Et captiuauit. Mortem. Fiducia. Sine timore. Palam. Non latenter. Triumphans  illos in semetipso. Deuicit palam, et crucifixus confusione contempta triumphauit; non occidendo, sed moriendo; nec uim inferendo, sed sustinendo, ut nobis, confracta omni superbia, uincendi daret exemplum. Nemo uos iudicet. Nullum enim in hoc debet esse iudicium, quod cum umbra esset, cessauit corpore ueniente, quia imagine non est opus, ueritate presente. Corpus autem Christi. Id est, rei ueritas. Nemo uos seducat in humilitate. Nemo ficta humilitate superbus, et angelos uidere se mentiens, frustra super homines iactet, quia uisiones a suo loquitur corde. Siue nemo tam humilis sibi et religiosus uideatur, ut Angelos qui Deum uident, se uidere mentiatur. Sensu carnis sue. Non spiritualiter intelligens. Non tenens caput. Christum non credens,  qui omnium sanctorum caput est. Ex quo totum corpus per nexus et coniunctiones subministratum et constructum. Quicunque igitur extra hoc corpus est, quantumlibet se iactet, ille non uiuet, quia caput non habet Christum, qui est uita. Crescit in augmentum Dei. In augmentum corporis illius, quod est Ecclesia. Ne tetigeritis. Iudeis dicit. Neque gustaueritis. Immundos cibos secundum legem. In interitu ipso usu. Ideo non debent pro magno haberi, quia intereunt et uadunt in secessum uentris. Que sunt rationem quidem habentia. Hoc est, uidentur habere aliquam rationem, si mystice et non secundum solam litteram exponantur, et ut non ad honorem uel ad saturitatem uentris historialiter fiant.



CAPUT III.

Si ergo consurrexistis cum Christo. Consequenter primo commortuos, deinde consurrexisse nos dicit, nec solum terre mori, sed etiam celo uiuere nos hortatur: Nihil, inquit, terrenum uos ambiatis, neque mortale queratis. Que sursum sunt sapite. Hoc est, celestem sectamini sapientiam, sed nos nunc celerius humane sapientie studium impendimus. Mortificate igitur membra uestra que sunt super terram. Prius ergo quam cetera perscrutemur, que ista sint membra que mortificare preceperit, indagemus. Neque enim beatus Apostolus abscissionem manuum aut pedum preceptione compellit, sed corpus peccati, quod utique constat ex membris, quantocius destrui desiderat; de quo corpore alibi: Ut  destruatur, inquit, corpus peccati. Et que sit eius destructio consequenter exponit: Ut iam, inquit, non seruiamus peccato; a quo liberari etiam cum eiulatu postulat, dicens: Infelix ego homo, quis me liberabit de corpore huius mortis ? Hoc itaque corpus peccati multis uitiorum membris probatur exstructum, et ad eius pertinet portionem quidquid uel facto, uel dicto, uel cogitatione peccatur, cuius membra rectissime super terram esse dicuntur; non enim possunt hi qui eorum ministerio utuntur ueridice profiteri, Nostra autem conuersatio in celis est. Primo itaque fornicationem credidit in ferendam, que carnali permixtione perficitur. Tertium peccati membrum libidinem ponit, que in secessibus anime coalescens, accedere cupit etiam  sed sine passione corporis non potest: libidinem enim ab eo quod libeat dictam esse non dubium est.

Concupiscentiam malam. Que non solum ad predictam impudicitie passionem, uerum etiam ad omnes noxias cupiditates generaliter referri potest, que corrupte tantummodo uoluntatis est egritudo, de qua Dominus in Euangelio: Qui uiderit, inquit, mulierem ad concupiscendum, mechatus est illam . Fornicationis autem genera sunt tria. Primum, per quod commixtio utriusque sexus perficitur. Secundum absque femineo tactu, quo Her, filius Iude patriarche a Domino percussus legitur, quod in Scripturis sanctis immunditia nuncupatur. Tertium, quod animo ac mente concipitur, de quo Dominus inquit: Qui uiderit mulierem ad concupiscendum,  mechatus est illam. Que tria genera beatus Apostolus pari modo exstinguenda pronuntians: Mortificate, inquit, membra uestra que sunt super terram, fornicationem, immunditiam, libidinem, etc. Que est idolorum seruitus. Cernis itaque ad quantam labem rabies hec per gradus singulos crescat, ut etiam idolorum uel simulacrorum seruitus Apostoli uoce pronuntietur, eo quod figura Dei imagine pretermissa, quam deuote seruiens Deo immaculatam in semetipso debuit custodire, hominum figuras impressas auro, et diligere pro Deo maluit, et intueri. Indignationem. Ipsa est que inebriat mentem. Nolite mentiri. Filios enim ueritatis non licet mentiri. Qui renouatur in agnitione Dei. Cum quis cognoueri  cuius imago est, et in quantum potest nititur simulare. Ubi non est masculus. Quia apud Deum non predicatur sexus, uel genus, uel patria, uel conditio, sed sola conuersatio: nam carnalis est ista diuersitas. Sed omnia in omnibus Christus est. Quod ita fiet, cum omnis amor, omne desiderium, omne studium, omnis conatus, omnis cogitatio nostra, omne quod uidemus, quod loquimur, quod speramus, Deus erit, illaque unitas, que nunc est Patris cum Filio, et Filii cum Patre in nostrum fuerit sensum mentemque transfusa, id est, ut quemadmodum nos ille sincera et pura atque indissolubili diligit caritate, nos quoque ei perpetua et inseparabili dilectione iungamur. Induite ergo uos sicut electi Dei. Illa deponentes, hec induite cum estis electi. Sufferentes  inuicem. Exemplo Christi, qui infirmitates nostras portauit. Quod est uinculum perfectionis. Charitas enim multa membra in unum colligit corpus. Et pax Christi. Qui pro omnibus mortuus est, et suos dilexit inimicos. In cordibus uestris. Non in facie fallaciter arridente, uel sermone doloso. Grati estote. Beneficiis Christi. In nonnullis exemplaribus habetur: Et gratia estote; hoc est, nolite legi assimilari, que uicem reddit, sed gratie, que ignoscit etiam inimicis. In nomine Domini. Id est, ad gloriam nominis Domini nostri Iesu Christi facite omnia. Gratias agentes Deo. Qui Filium suum ad hec docenda destinare dignatus est. Sic oportuit in Domino. In his que Deo placent. Nolite amari esse ad illas. uult cessante uoluptate non contumelias et odium, sed  dilectionem crescere. Patres, nolite prouocare ad indignationem filios uestros. Ne exasperati iracundi fiant, qui exemplo uestro patientiam discere debuissent.  Timentes Dominum. Qui ubique semper uidet, et odit omne quod fictum est. Scientes quod a Domino accipietis retributionem hereditatis. Etiamsi ingratos dominos habeatis, nolite putare infructuosum esse seruitium, quod propter Deum exhibitum, celesti remuneratione pensabitur. Qui enim nocet, recipiet id quod inique gessit. Siue seruus qui Dominum contempserit, siue Dominus qui contra seruum inique egerit. Et non est personarum acceptio apud Deum . Hoc dicit, ut consolationem haberent, scientes suam iniuriam non esse apud Deum inultam.



CAPUT Iu.

Domini, quod iustum est et equum, seruis prestate, scientes quoniam et uos Dominum habetis in celo.  Orationi instate. Nunc generalis exhortatio subsequitur. Sermo uester semper in sale sit conditus. Id est, gratum proferte sermonem, sale sapientie et rationis conditum, ne stulta nostra religio a philosophis et gentibus estimetur. Ut sciatis quomodo oporteat uos unicuique respondere. Aliter enim paganis, aliter Iudeis, aliter hereticis, et ceteris contradicentibus ueritati.

Que circa me sunt. Securos illos uult esse de sua incolumitate, ne hac essent tristitia occupati. Concaptiuus meus. Simul uinctus erat, siue compatiebatur caritatis affectu. Consobrinus Barnabe. Filius sororis Barnabe. Qui ex uobis. De uestro genere. Hieropoli. Ciuitate, in qua sepultus est Ioannes Baptista. uide ministerium. Hic diaconus fuisse perhibetur.  Memores estote uinculorum meorum. Siue orate, ut reddar uobis; siue imitamini tolerantiam mearum passionum.



X. IN EPISTOLAM I AD TIMOTHEUM.



CAPUT PRIMUM.

Paulus apostolus Iesu Christi, secundum imperium Dei. Non secundum presumptionem meam. Et Saluatoris. Unum imperium Patri et Filio esse demonstrat.  Qui est spes nostra. Id est, in quem speramus. Timotheo. Iste Timotheus episcopus fuit in Epheso ut in libro Historiarum dicitur. Gratia et misericordia. Misericordiam addit propter eius honorem nimiamque eius dilectionem. Aut quia Timotheus stomachi dolore laborabat, ideo misericordia indiguerat. Sicut rogaui te. Addit infra hoc preceptum: Commendo tibi, fili Timothee, hoc est, sicut rogaui te ut remaneres Ephesi, sic et hoc preceptum iterum commendo. Neque intenderent fabulis. Quas deuteroses appellant. Unde in Euangelio docentes doctrinas hominum, condemnantur. Et genealogiis. Id est, generationibus antiquorum, in quibus sibi summam scientiam uindicant, si omnes generationes enumerant. Finis autem precepti. Hoc est, adimpletio, quia in precepto mendacium non inuenitur, et finem habet in caritate, non ut genealogie. Precepti autem dicit omnium mandatorum, ut est: Omni consummationi  uidi finem latum. Charitas igitur. Dilectio Dei et proximi. Finis precepti est. In qua tota lex pendet et prophete. Hec si de corde puro sit, difficile delinquere poterimus. De corde puro. Sine uitiis. Et conscientia bona. Ut conscientia tua testimonium perhibeat caritati. Et fide non ficta. Ne aliud corde, aliud ore proferamus. Bona est lex. Hoc dicit, ne quis putaret eum spernere legem. Quia iusto lex non est posita. Nouam legem implentibus, lex uindicte non est posita. Plagiariis. Qui innocentibus plagas inferunt. Euangelium glorie Dei. Per quod glorificatur Deus, siue in quo narratur de gloria Dei. Quod ignorans feci. Leuius ergo esse peccatum ignorantie demonstrat. Superabundauit gratia. Non solum peccata dimisit, sed bona dedit. Fidelis sermo. Quem omnes credunt, et omnium conscientie uerum  esse cognoscunt. Et omni acceptione dignus. Id est, auribus et corde acceptabilis. Ut peccatores saluos faceret. Ut: Non ueni uocare iustos, sed peccatores. Quorum primus ego sum. Ante Paulum non erant peccatores? Certe uel ipse Adam ante omnes, et plena peccatoribus deleta diluuio terra, et deinceps quam multi? Unde ergo uerum est, Ego primus sum? Primum se dixit non peccatorum ordine, sed peccati magnitudine, magnitudinem sui peccati attendit, unde primum se dixit peccatorum, quomodo dicuntur inter aduocatos, uerbi gratia, primi: Primus est iste, non quia plures annos habet ex quo causas agit, sed quo cepit ceteros superare. Primum ergo se dixit, quia nemo acerbior inter persecutores erat, qui primitiuam Ecclesiam post ascensum Domini persecuti  sunt. Ad informationem. Ad exemplum, ut nemo desperet. Regi autem seculorum honor. Qui mihi tribuit ueniam non merenti.

Hoc preceptum commendo tibi. Hucusque de statu suo quomodo debeat aduersariis respondere; hinc dat auctoritatem ordinandi docendique. Secundum precedentes prophetias. Secundum quod etiam hoc officium habebat gratiam prophetandi. Siue prophetie uocantur, que in baptismo, uel in ordinatione de eo prophetice cantata sunt, id est, quia in illo completa sunt; siue prophetie predicationis intelliguntur. Habens fidem. Pro armis. Et bonam conscientiam. Implens quod docet. Quam quidam repellentes. Male uiuendo. Circa fidem. Que est quasi quedam nauis. Quos tradidi Satane. Ut ex presenti  correptione discant futurum iudicium non negare. Traditi sunt autem ad emendandum, non ad perdendum.



CAPUT II.

Primum ergo omnium obsecro fieri obsecrationes. His uerbis Apostolus quadripartitam orationis speciem euidenter distinxit; sed tamen uobis indagandum est, quid obsecratione, quid oratione, quid postulatione, quid gratiarum actione signetur. Obsecrationes itaque sunt, imploratio seu petitio pro peccatis, qua uel pro presentibus, uel preteritis admissis unusquisque compunctus ueniam deprecatur. Orationes sunt, quibus aliquid offerimus, seu uouemus Deo: Grece enim oratio [], uotum Latine sonat. Oramus enim cum renuntiantes huic  mundo spondemus nos mortificatos cunctis actibus et conuersationi mundane. Oramus, cum promittimus nos firmissimam corporis castitatem, seu immobilem patientiam exhibituros esse perpetuo, uel cum e corde nostro radices ire, siue tristitie uouemus funditus eruendas. Postulationes. Quas pro aliis quoque, dum sumus in feruore spiritus constituti, solemus emittere, uel pro caris scilicet nostris, uel pro totius mundi parte poscentes: et ut ipsius Apostoli uerbis eloquamur, cum pro omnibus hominibus, pro regibus, et pro omnibus qui in sublimitate sunt supplicamus. Gratiarum actiones, quas mens uel cum preterita Deo recolit beneficia, uel cum presentia contemplatur, seu cum in futurum que et quanta  preparauerit Deus his qui diligunt illum prospicit, per ineffabiles excessus Domino refert. In omni pietate et castitate. Ad hoc uult nos esse quietos, ut pietati et castitati, non dissensioni atque luxurie tranquillitas nostra proficiat. Hoc enim acceptum est. Id est, ut etiam pro talibus oretur. Qui omnes homines uult saluos fieri, et ad agnitionem ueritatis uenire. Si ipsi iam uocanti Deo consentire uoluerint, aut omnes homines, scilicet predestinatos; siue omnes homines, hoc est, omnem sexum, gentem, conditionem, etc. Unus enim Deus, unus et mediator Dei et hominum. Ac si diceret, ideo omnes uult saluare, quia unus Deus omnes creauit, et unus mediator recreauit. Homo Christus iehsu. Quia de traditione erat dicturus, ideo hominem solummodo nominauit. Cuius  testimonium. Ut est: In hoc enim ueni ut testimonium perhibeam ueritati. ueritatem dico. Quod in hoc positus sum, ut doctor Gentium sim. Orate in omni loco. Non ut Iudei, qui in templo tantum Hierusalem adorandum dicebant. Non in tortis crinibus. Ne occasionem dent concupiscentie. Mulier discat. A uiro suo. Honorem Deo tribuimus, quando pro collatis bonis dignas gratias referimus; gloriam uero, cum nostris bonis operibus ipse glorificatur. Docere autem mulieri non permitto. Id est, publice non permittitur: nam filium uel fratrem debet docere priuatim. Sed esse in silentio. Ne mysterium sibi usurpando superbiat, taceat in Ecclesia. Adam enim primus formatus est. Reddit causas cur eas uelit esse subiectas, scilicet quia posteriores in factura sunt, et priores  in culpa. Et Adam non est seductus, mulier autem seducta in preuaricatione fuit. Ex libro de Genesi ad litteram undecimo. uir quidem non debet uelare caput, cum sit imago et gloria Dei. Mulier autem gloria uiri est, non quod mens femine eamdem imaginem capere non possit, cum in illa gratia dicat nec masculum esse, nec feminam, sed quia fortassis illa hoc nondum perceperat, quod sit in agnitione Dei, et uiro regente ac dispensante paululum fuerat perceptura. Neque enim frustra et illud Apostolus ait: Adam enim primus formatus est, deinde Eua, et Adam non est seductus, mulier autem seducta est. In preuaricatione facta est. Ut per illam etiam uir preuaricaretur. Nam et ipsum dicit preuaricatorem, ubi ait: In similitudinem preuaricationis Ade, qui est  forma futuri; seductum tamen negat: nam et interrogatus non ait: Mulier quam dedisti mihi, seduxit me, et manducaui, sed: Ipsa mihi, inquit, dedit a ligno, et manducaui . Illa uero: Serpens, inquit, seduxit me. Ita Salomon, uir tante sapientie, nunquidnam credendum est, quod in simulacrorum cultu credidit esse aliquid utilitatis? Sed mulierum amori ad hoc malum trahenti resistere non ualuit, faciens quod sciebat non esse faciendum, ne suas quibus deperierat atque deflebat mortiferas delicias contristaret. Ita et Adam, posteaquam de ligno prohibito seducta mulier manducauit, eique dedit, ut simul ederent, noluit eam contristare, quam credebat posse sine suo solatio contabescere, si ab  eius alienaretur animo, et omnino illis interest discordia, Non quidem carnis uictus concupiscentia, quam nondum senserat in resistente lege membrorum legi mentis sue, sed amicali quadam beneuolentia, qua plerumque fit ut offendatur Deus, ne homo ex amico inimicus fiat: quod eum facere non debuisse diuine sententie iustus exitus indicauit. Ergo alio modo quodam etiam ipse deceptus est, sed dolo illo serpentino quo mulier seducta est, nullo modo illum arbitror potuisse seduci. Hanc autem proprie seductionem appellauit Apostolus, qua idem quod suadebatur cum falsum esset, uerum putatum est, id est, quod Deus ideo lignum illud tangere prohibuerat, quod sciret eos, si tetigissent, uelut deos futuros, tanquam eis diuinitatem inuideret, qui  eos homines fecerat. In preuaricatione mulier seducta fuit, sed non ideo desperet mulier, quia per baptismum, quod est filiorum Dei ueneratio, et ipsa saluabitur, non Eua, sed credens mulier: quia Eua ad exemplum adducta est creationis, nec de ipsius salute proprie tractabatur. Si permanserint in fide. Sicut superius de plurali numero mulierum ad singularem transiuit, dicens: Mulier in silentio discat, ita et hic redit ad pluralem.



CAPUT III.

Humanus sermo: Si quis episcopatum desiderat. Prius laicos instituit, de quibus optimi quique in sacerdotium eliguntur, et sic dicit quales debeant ordinari. Bonum opus desiderat. Ad boni operis desiderium prouocatur, non honoris. Oportet enim  huiusmodi irreprehensibilem esse, unius uxoris uirum. Primum itaque sine crimine sit, quod puto alio uerbo ad Timotheum irreprehensibilem ordinatum, non quo eo tantum quo ordinandus est sine ullo sit crimine, et preteritas maculas noua conuersatione deleuerit, sed ex eo tempore quo in Christo renatus nulla peccati conscientia mordeatur. Quomodo enim potest preesse Ecclesie, auferre malum de medio eius, qui in delictum simile corruerit? Aut qua libertate corripere peccantem, cum tacitus sibi ipse respondeat eadem se admisisse que corripit? Quod autem ait ante gradum: Unius uxoris uirum, sic intelligere debemus, ut non omnem monogamum digamo putemus esse meliorem, sed quo is possit ad monogamiam et continentiam  coarctari, qui sui exemplo prefuerat in docendo. Esto quippe aliquem adolescentulum coniugem perdidisse, et carnis necessitate superatum, accepisse uxorem secundam, quam et ipse statim amiserit, et deinceps uixerit continenter; alium uero usque ad senectutem habuisse matrimonium, et uxoris usum, ut plerique estimant, felicem, nunquam a carnis opere cessasse: quis nobis uidetur de duobus melior esse, pudicior ac continentior? Utique qui infelix etiam in secundo matrimonio fuit, et postea pudice et sancte conuersatus est, et non is qui ab uxoris amplexu nec senili est separatus etate. Ornatum. Id est, his omnibus spiritualibus ornamentis. Hospitalem. Laicus enim unum, aut duos, aut tres,  aut paucos recipiens, impleuit hospitalitatis officium: episcopus nisi omnes receperit, inhumanus est. Docibilem. Id est, sapientem. Non uinolentum. Ut fiducialiter possit corripere ebriosos. Non percussorem. Ne sit petulans ad cedendum. Sed modestum. Qui omnia facit cum mensura. Non neophytum. Id est, nuper instructum. Ne in superbiam elatus. Id est, ne nuper renatus cito possit per ignorantiam extolli, et putet se non tam ministerium humilitatis quam administrationem secularis potestatis adeptum, et condemnationem superbie mereatur sicut diabolus, qui per iactantiam iudicatus atque deiectus est. Ut non in opprobrium incidat, et in laqueum diaboli. Ut non uituperetur ministerium nostrum. Ab his qui foris sunt. Iudeis infidelibus, et Grecis, et paganis.  Omnes enim naturaliter norunt culpare uitia, et laudare uirtutes. Diaconos similiter pudicos. Hoc est, oportet similiter eos irreprehensibiles esse, ut episcopi eligantur. Sed queritur cur de presbyteris nullam fecerit mentionem. Sed etiam ipsos in episcoporum nomine comprehendit. Non bilingues. Quia susurro et bilinguis multos conturbat pacem habentes. Non turpe lucrum sectantes. Turpe lucrum est, de celestibus mysteriis terrena sectari. Habentes mysterium fidei in conscientia pura. Id est, ut non propter lucrum Christum predicent, et pro Christo laborent, ut non questum esse existiment pietatem. Mulieres similiter pudicas. Similiter eas ut diaconos eligi iubet. Unde intelligitur quod de his dicat, quas adhuc hodie in Oriente diaconissas appellant. Diaconi  sint unius uxoris uiri. Non ut haberent dicit, sed ne duas habuerint. Qui enim bene ministrauerit. Ostendit non ministerium tantum, sed qualitatem ministerii premium promereri. Et multam fiduciam in fide. Et apud Deum petendi, et apud homines docendi, et etiam arguendi. Columna et firmamentum ueritatis. Id est, in qua nunc sola ueritas stat firmata, que ante in lege erat posita. Et manifeste magnum est pietatis sacramentum. Cum te oporteat Ecclesiam Christi docere, non est tibi ambiguum quid doceas, dum manifeste apparet, quod magnum est sacramentum. Dicitur hoc sacramentum, quod primitus occultabatur. Quod manifestatum est in carne. Quod nunc in carne Christi declaratum est, magis uidelicet primo et pastoribus. Iustificatum est in  spiritu. Iustum esse in spiritu demonstratum est, in forma scilicet columbe, siue quod prophetatum est per Spiritum sanctum. Apparuit angelis. Quando dicebant: Gloria in excelsis Deo; et quando illi in eremo ministrabant, in dieque ascensionis. Assumptum est in gloria. Ut apostolis uidentibus ascendit in celum.



CAPUT Iu.

Spiritus autem. Sanctus. Manifeste dicit. Per ipsum scilicet Paulum prophetalem inducit affectum, quomodo antiqui dicebant: Hec dicit Spiritus sanctus. Quia in nouissimis temporibus. Postquam de sacramento intimauit, nunc indicat quod illud sacramentum hereticorum nubibus obscuratur. In hypocrisi.  Id est, aliud in corde, aliud in labiis proferentes, uel retinentes. Cauteriatam. uitiatam, uel maculatam. Prohibentium nubere. Id est, cum ipsi nubant, ut: Qui predicas non furandum, furaris . Illi autem hoc non amore castitatis et abstinentie faciebant, sed ut sanctiores ceteris uiderentur. Per uerbum Dei. Id est, quo sanctificatur cibus ac benedicitur. Hec proponens fratribus. Libram iustitie in omnibus tenens, et omnia rationabiliter et moderate dispensans. uerbis fidei. uerba proprie fidei sunt traditio symboli: bona uero doctrina, qua uita instituitur Christiana. Inanes fabulas. Arte compositum mendacium. Pietas autem ad omnia. Et ad presens tempus, et in futurum. Nam et ipsa uidua et in presenti est pasta, et merces eius manet in  euo. Unde Salomon ait: Longitudo dierum in dextera eius . Fidelis sermo. Quem de pietate predixit, fidelis, id est, uerax apud omnium bonorum conscientiam, et cui nemo bonus resistat. Qui est salus omnium. Omnium in presenti. Fidelium. Etiam in futuro. Hec, precipe, et doce. Precipe, ut fiant; doce, quo modo fiant, uel quali premio remuneranda sunt. Dum uenio attende lectioni, exhortationi, doctrine. Primo lege, deinde exhortare ut fiant, postremo doce quomodo intelligantur obscura, ut possint fieri que leguntur. Noli negligere gratiam. Ille negligit gratiam, qui acceptum talentum non exercet. Per prophetiam. Id est, benedictionem. Cum impositione manuum. Mearum. Presbyterii. Episcopi. Hec meditare. Omnis enim perfectus ex  meditatione descendit. In his esto. Non enim omnis in his est qui meditatur. Ut profectus tuus manifestus sit omnibus. Hoc est, ut exemplo tuo omnes ad meliora proficiant. Attende tibi et doctrine. Primo tibi, deinde doctrine, ut ubique sollicitus et te actu salues, et illos doctrina pariter et exemplo.



CAPUT u.

Seniorem ne increpaueris. Ne indigne ferens se a iuniore correptum, exasperetur, et non proficiat. Sed obsecra. Ut suo quasi pater ex senio [exemplo] instituat iuniores. Iuuenes ut fratres. Fratres ut ceui, liberi uel commonentur similiter ut sorores. uiduas honora. Id est, necessaria eis prebendo, solatia conferendo. Que uere uidue sunt. Id est, sine uiro nuptiisque. Si qua autem uidua filios, aut nepotes  habet. Tandiu regat domum, quandiu edocet filios paruulos, aut nepotes, ut quod a parentibus pietatis acceperit, filiis reddat: ita tamen, ut non hac excusatione auaritie studeat, sed sufficientiam tantum sibi seruet et liberis, ne in eis ipsa occasionem det seculo seruiendi.

Desolata. A coniugio maritali. Et instet orationi. Qualis fuit Anna filia Phanuel, tales precepit honorari, que in templo die et nocte orationi uacabat. uiuens mortua. Secundum animam; ergo si que in deliciis est mortua, quanto magis que in peccatis uersatur? Si quis autem suorum et maxime domesticorum curam non habet. Si quis uiduas abiicit, aut pupillos, uel maxime parentes et pauperes, deterior  est infideli, quia etiam illi naturaliter habent circa proximos pietatem; siue si qua uidua filios orphanos negligat, huius sententie crimen incurrit. Simul notandum est quosdam fideles esse in nomine, qui infidelibus conuersatione peiores sunt. uidua eligatur. In ministerium diaconatus, uel ut sustentetur opibus Ecclesie. Non minus annorum sexaginta. Nam iuniores uidue possunt ad suum opus laborare, ut non aggrauent Ecclesiam. Unius uiri uxor. Unde intelligitur, quod illa que cum plurimis uiris fuit, uidua non sit. Tribulationem patientes. In carcere uel egritudine positis. Si omne opus bonum subsecuta est. Breuiter uniuersa conclusit. Iuniores autem uiduas. Id est, minoris etatis quam sexaginta annorum. Tales ergo deuita aliis in ministerio diaconatus  preponere, ne malum pro bono detur exemplum. In Christo nubere. Id est, in societate Christi, et statu uiduitatis nubere uolunt.

Quia primam fidem. Id est, fides qua se uiduas promiserant permansuras. Hec autem regula non solum in uiduis, sed etiam in uirginibus continentibusque seruatur.

Otiose discurrunt. Diuino minime timore detente, nec mariti potestati subiecte, nullaque cura domestice occupationis astricte. Curiose. Id est, de rebus sibi non pertinentibus loquentes. uolo ergo iuniores. Id est, non uouentes. Nullam occasionem dare. Hoc est, ne per illarum incontinentiam religio blasphemetur. Aduersario. Id est, diabolo, uel cuilibet peruerso homini. Iam enim quedam conuerse sunt.  Reddit causam quare eas nubere uelle predixerat. Ut his que uere uidue sunt sufficiat. Id est, que omni auxilio desolate sunt. Duplici honore. Magno honore, uel propter gradum officii et doctrine. Boui trituranti. Id est, doctori predicanti: Ut et ceteri timorem habeant. uidentes te nemini pepercisse.

Sine preiudicio. Ut Salomon ait: Cum consilio omnia fac. In declinatione. Ut: Neque ad dextram, neque ad sinistram declines. Neque communicaueris peccatis alienis. Si enim cito ante tempus manus cuidam imposueris, peccatis eius communicabis. Quorumdam hominum peccata manifesta sunt. Statim in ipsa examinatione apparent.

Precedentia. Antequam quis gradum ecclesiasticum accipiat. Ad iudicium. Manifesta sunt ad iudicium,  hoc est, siue dum deiecti excommunicantur, siue dum plagis presentibus predamnantur. Quosdam autem et subsequuntur. Post ordinationem sciuntur aliorum peccata, que celauerunt ante ordinationem, ideo predixit: Sine preiudicio nichil faciens. Et manus cito nemini imposueris, donec scias si lateant peccata, an non. Subsequuntur. Hoc est, siue subsequitur in futurum iudicium, siue hic diu latere non possunt. Non ergo debent facile ordinari. Similiter et facta bona manifesta sunt. Non enim potest abscondi ciuitas supra montem posita , sed etiam que ad tempus latent, non possunt diutius occultari.



CAPUT uI.


Quicunque sunt sub iugo serui, dominos suos omni honore dignos arbitrentur, ne nomen Domini et doctrina blasphemetur. Id est, ne uideantur per religionem in deterius profecisse. Qui autem fideles habent dominos. Hoc est, ne sibi equalitatem uindicent, eosque contemnant, quorum fratres sunt per fidem. Beneficii. Fidei et baptismatis.

Exhortare. Premium ostendendo. Et superbus nichil sciens. Super alios se extollens, cum non sit desursum ueniens quem predicat sapientia. Sed languescens. Quia nec solide ueritatis scientia conualescit, sed diuersis occasionibus languet, et pugnas uerborum obseruat. Suspiciones male. Siue heresim de altero suspicantur, siue audientes putant deficere  ueritatem. Existimantes questum esse pietatem. Quia putant questus sui causa nouum uenisse testamentum. Est autem questus magnus. Multum acquirit, qui habet pietatem cum sufficientia, non luxurie, sed nature: quia que tantum nature sufficiunt, pietas exigit.

Nihil enim intulimus in hunc mundum. Nudi nati sumus, nudi etiam morituri : quidquid enim hic inuenitur, hic relinquitur. Non est nostrum, quod non semper nostrum est. Ergo illas diuitias acquiramus, quas nobiscum ad celestem patriam ferre possimus.

Et desideria multa. Diuitiarum enim desideria nunquam satiantur. Que mergunt in interitum. Dum ambitione honorum tumentes, in celos usque eleuati  usque ad inferos demerguntur. Siue desiderantes alienas opes, ut Achab, usque ad homicidium perueniunt. Radix enim omnium malorum cupiditas. Merito initium omnis peccati superbiam diffiniuit Scriptura, dicens: Initium omnis peccati superbia . Cui testimonio non inconuenienter aptatur etiam illud, quod ait Apostolus: Radix omnium malorum auaritia est, si auaritiam generalem intelligamus, qua quisque aliquid appetit amplius quam oportet propter excellentiam suam et propter quemdam proprie rei amorem, cui sapienter nomen Latina lingua indidit, cum appellauit priuatum. Specialis  uero auaritia que usitatius appellatur amor pecunie, cuius nomine Apostolus per speciem genus significans, uniuersalem auaritiam uolebat intelligi, dicendo: Radix omnium malorum est auaritia. Hac etenim diabolus cecidit, qui utique non amauit pecuniam, sed propriam potestatem. Radix excisa semper densos reparat ramos; euellenda est ergo radix, ne rami superflue excidantur: quia in transgressione Ade multa erant uitia, ut est: Si de hoc ligno gustaueritis, aperientur oculi uestri, et eritis sicut dii . Denique cum dixerit aperientur, hic ostenditur cupiditas; et quando dixerit gustaueritis, hic gula uidetur; et quando dixerit eritis sicut dii, ibi superbia reuelatur. Et inseruerunt se doloribus multis. Quanto amplius habuerint, tanto plures sollicitudinum  sustinent cruciatus.

Sectare autem. Id est, in his esto diues. Iustitiam. In iudiciis. Certamen fidei. Id est, ut fidem defendas.

Apprehende uitam eternam. Ut illi cupiunt temporalem tenere. Coram multis testibus. Coram sacerdotibus, uel ministris uirtutibus celestibus. Precipio tibi. Precipit autem auctoritate magistri. Sine macula. Maculat enim quodammodo, et reprehendi facit mandata, qui peccat.

Qui testimonium reddidit sub Pontio Pilato. Dicens ad Pilatum: Ego ad hoc ueni in hunc mundum, ut testimonium perhibeam ueritati, scilicet pro ea etiam moriendo. Qui solus habet immortalitatem. Id est, non accipit. Quem uidit hominum nemo. Nemo uidit sicuti est, sed unusquisque pro merito. Nam et solem  tanto amplius uident singuli, quanto purior fuerit acies oculorum. Non superbe sapere. Raro enim inuenies diuitem, nisi superbum. Ad fruendum. Id est, non ad occultandum, uel ad negotiandum. Neque sperare in incerto diuitiarum. De quibus incertus es utrum ille tibi, an tu illis celerius subtraharis. ueram uitam. Id est, futuram, affirmat presentem uitam non esse ueram. Depositum custodi. Id est, commendatum a nobis serua mandatum, siue fidei depositum custodi. Fallacis scientie. Dialectice. Gratia tecum. Permaneat in eternum.



XI. IN EPISTOLAM II AD TIMOTHEUM.



CAPUT PRIMUM.

Paulus apostolus Iesu Christi per uoluntatem Dei secundum promissionem uite. Quam promittit Christus condignum exhibentibus promissione seruitium. Cui seruio a proauis meis. Id est, a patriarchis. Nam et ego Ecclesiam Christi non maleuolentia, sed legis emulatione uastabam. In conscientia pura. Nullum habens criminale peccatum.

Quod sine intermissione habeam tui memoriam. Eo quod meruisti, ut te cogitem semper. Memor lacrymarum  tuarum. Quas me abeunte a te fudisti. Unde et me ad tristitiam prouocasti, quam tua opto presentia releuari. Ut gaudio implear. Propter tuam iterum presentiam. Ut resuscites gratiam Dei. Hoc est, ut de die in diem studium predicandi renoues. Per impositionem manuum. Id est, iuxta ordinationem tuam in episcopatum. Spiritum timoris. Ut timeamus persecutores, qui nos prohibent predicare. Sed uirtutis. Id est, fiducie predicandi. Et dilectionis. Ut siue pro Deo, siue pro alterutro libenter etiam  moriamur. Et sobrietas. Ut omnia sobria mente faciamus. Noli ergo erubescere. Non te pudeat predicare, et testificari Christum crucifixum meque uinctum pro eo.

Sed collabora. Mecum simul. Secundum uirtutem Dei. Que nos confortat uirtutibus per nos factis. Ante tempora secularia. Ut: Elegit nos Deus ante mundi constitutionem.

Qui destruxit quidem mortem. Peccatum et diabolum. Illuminauit autem uitam. Ostendit quomodo uita et incorruptio quereretur. Sed non confundor. In tentationibus et in catenis. At nos e contrario solis opprobriis confundimur. Scio enim. Christum cui credidi, id est, scio eum fidelem et potentem. Depositum meum. Animam uel premium. Exemplum  habe. Regulam custodi. Sanorum uerborum. Que parant sanitatem. Bonum depositum. Doctrinam, uel mandatum, seu gradum. Scis hoc, quod auerterunt se a me. Idcirco te commoneo, quia quos me non putabam deserere, dereliquerunt. Omnes. Pro parte. Ex Asia. Minore. Onesiphori domui. Non sibi soli, sed omni domui eius.



CAPUT II.

Tu ergo, fili mi, confortare in gratia, que est in Christo Iesu. Et que audisti a me per multos testes. Siue presentibus multis tibi dedi mandata, qualiter docere debeas; siue que dixi, multis prophetarum testimoniis et exemplis confirmaui. Hec commenda fidelibus hominibus. Qui fideliter possunt Dei gratiam dispensare, hoc est, solius Dei causa predicare.  Nemo militans Deo implicat se negotiis secularibus. Comparatione militantium utitur, et ostendit multo magis nos a negotiis secularibus liberos esse debere, ut Christo placeamus, cum etiam seculi milites a reliquis actibus uacent, ut possint regi suo placere perfecte. Cui se probauit. Se obtulit. Nemo enim, inquit, duobus dominis seruire potest. Nam et qui certat in agone, non coronabitur nisi legitime certauerit. Alia comparatione idipsum dicit: multi enim certant, sed ille solus qui tota uirtute uicerit coronatus erit. Laborantem agricolam oportet primum de fructibus accipere. Ne quis diceret: Unde ergo uicturus sum, si me totum occupauero in doctrina? ostendit eum primitias frugum a populo debere percipere, mercedem quam a Domino messis  percipiet in futuro.

Intellige que dico. Quia parabolam dixit. Memor esto Christum Iesum resurrexisse. Hoc est contra illos qui carnis resurrectionem negabant, et aduersus illos qui negant Christum in carne uenisse, quos iehsu antichristos appellat; uel sicut ille post mortem resurrexit, ita et tu habebis solatium post tribulationem.

Secundum euangelium meum. Secundum quod me predicare non nescis. Sed sermo Domini non est alligatus. Quia presentes doceo fiducialiter, et litteris absentes confirmare non cesso. Propter electos. Id est, ut sim exemplum electis. Ut et ipsi salutem consequantur. Id est, sustinentes meo exemplo  tentationes. Ille fidelis permanet. Nam omnia que promisit, implebit, quia ueritas contra se non faciet, ne se negare uideatur. Commone. Id est, impera.

Testificans. Id est, fortiter docens. Coram Deo. In uoluntate Dei. Non per contentionem. Ne tibi nullus credat contendenti. Probabilem exhibere Deo. Hoc est, ita uiue, ne dicta factis deficientibus erubescas. Stulta autem et inaniloquia deuita. Hoc est, irreligiosas hereticorum fabulas, qui negant resurrectionem. Proficient. Crescent.

Et sermo eorum sicut cancer serpit. Cancer esse dicitur uulnus, quod in mamillis nascitur feminarum, quibus nisi cito subuentum fuerit, cum uirus ad cor serpserit, nullum ultra remedium est. Ita hereticorum  sunt colloquia uitanda, ne per aures irremediabiliter uulnerent mentes.

Iam factam esse resurrectionem. Id est, eo quod succedunt filii post parentes. Aut illi tantum resurrexerunt, de quibus in Euangelio: Et multa corpora sanctorum qui dormierant surrexerunt. Aut factam esse resurrectionem. Id est, animas in alia corpora transire putantes, secundum Platonicum errorem. Sed firmum fundamentum Dei stat. Quia ii in quorum corde fides Christi fundata, non sunt seducti, uel moti. Nouit Dominus qui sunt eius. Hoc testimonium in Numeris scriptum est. Qui sunt eius. Id est, qui predestinati sunt ad uitam eternam, sicut Moysi tempore ii qui a Dathan et Abiron subuersi non sunt, non simul cum impiis perierunt, Deo illos  optime cognoscente. Et discedat ab iniquitate. Ut non simul pereat cum iniquis. Qui nominant nomen Dei. Dum illud sanctum et iustum sit. In magna autem domo. Magnam domum non Ecclesiam dicit, ut quidam putat, que non habet maculam, neque rugam, sed mundum in quo zizania sunt mista tritico. Nam resurrectionem negantes certum est in Ecclesia esse non posse. uasa aurea. Sensum mundum habentes, uel apostoli. Argentea uasa. Loquelas habentes doctrine. Alia quidem in honorem. uite eterne. In contumeliam. Pene. Si quis emundauerit se ab istis. Id est, si quis a doctoribus se hereticis emundauerit, et crediderit resurrectionem futuram, et iudicium Dei, per hoc omne opus bonum implere contendet. Iuuenilia desideria fuge. Id est,  fornicationem. Pacem cum his qui inuocant Dominum. Ad illos enim pax iungenda est, qui iungunt se Domino. De corde puro. Id est, non tantum labiis.

Seruum autem Domini. Seruum Christi, qui non clamabit, neque contendet. Sed modestum esse ad omnes. Non solum ad amicos. Docibilem. Qui bene alios doceat. Cum modestia. Id est, non cum furore.



CAPUT III.

Hoc autem scito, quia in nouissimis diebus instabunt tempora periculosa. Non sit tibi hoc mirum, quod quotidie peiora perueniunt. Seipsos amantes. Non Dei gloriam, sed suam querentes. Parentibus.  Id est, et corporalibus, et spiritualibus non obedientes. Sine affectu. Misericordie. Incontinentes. Per luxuriam. Speciem pietatis. Id est, in habitu, seu doctrina. Abnegantes. Operibus. Qui penetrant domus. Ad predicandum uel seducendum. Et captiuas ducunt mulierculas, oneratas peccatis. Id est, impunitatem illis et ueniam promittentes, siue infirmas animas que feminis comparantur, heretica peruersitate corrumpunt. Semper discentes. Noua semper discere cupientes.

Quemadmodum enim Iamnes et Mambres restiterunt Moysi. Hi sunt magi, qui fecerunt signa in Aegypto contra signa Moysi. Et hec nomina inueniuntur non in libris legis, sed Paulus protulit, siue  per Spiritum, siue per peritiam aliarum Scripturarum.

Circa fidem. Quia non intrant in fidem, sed foris sunt. Non proficient. Ad nocendum aliis. Sicut et aliorum. Id est, magorum fuit, cum confessi sunt digito Dei se fuisse superatos.

Tu autem assecutus es meam doctrinam. Id est, idcirco tibi non timeo, quia scio te doctrinam et uitam meam cognouisse optime. Et ex omnibus liberauit Dominus. Ita et de omnibus te eripiet. Et in errorem mittentes. Ut est: Non solum non intratis in regnum celorum, sed intrantes prohibetis . Et credita tibi. A Deo per nos. Sciens a quo didicisti. Siue a uero apostolo, siue per legem a Deo. Per fidem que est in Christo Iesu. Sine fide enim Christi littere legis non iam sufficiunt ad salutem. Omnis  Scriptura diuinitus inspirata utilis est ad docendum. Docere conuenit de his que agi debent. Arguere uero peccatores, corrigere uero penitentes, erudire, adducere hominem ad iustitiam.



CAPUT Iu.

Testificor coram Deo et Iesu Christo. Contestatur illum per uniuersa que credit religio Christiana, ut uerbum Dei instanter annuntiet. Qui iudicaturus est uiuos et mortuos. Quia uiuos inueniet, et mortuos suscitabit.

Insta. Commode. Opportune. Opportunum est libenter audientibus; importunum uero inuitis et nolentibus predicare.


Argue. Peccatores. Obsecra. Seniores. Increpa. Superbos et resistentes. Sed hec omnia cum patientia, et secundum doctrinam perfice legis.

Magistros. Hereticos. Pruriens. Placentes auribus scilicet auditorum. Aliter: Prurientes auribus, hoc est, ipsi auditores auribus considerantes. Pruritus est enim incendium carnis, sine effusione sanguinis uel seminis, sic uerbum hereticorum sollicitat aures audientium sine ueritate predicationis.

Ad fabulas autem conuertentur. Ad fabulosas assertiones.

Ministerium tuum imple. Scilicet episcopatus, non enim semper ero in corpore ut ualeam commonere. Certamen bonum certaui. Modo iam confidenter hoc  dicit in extremo uite limite constitutus, comparatione utitur sane in agone certantium. Certaui. Contra octo uitia, demones, hereticos, persecutores. Cursum consummaui. In mandatis diuinis. Fidem seruaui. Suscepti officii fidem in finem usque seruaui. Reposita est mihi corona iustitie. Id est, hucusque labores passus sum, nunc autem mercedem exspecto. Iustus Iudex. Qui non personas, sed merita respiciet. Festina ad me. Ab Epheso ad Romam. Demas me dereliquit, diligens hoc seculum. Necesse enim erat, ut diligens seculum relinqueret seculum relinquentem: omne enim animal ad simile sibi iungitur. Titus in Dalmatiam. Isti autem missi sunt et deseruerunt. Penulam quam reliqui Troade apud Carpum ueniens affer tecum. Penula est enim lacerna in  modum cuculle. Item lacerna stola, aut genus cuculle subtilis. Penula Latinum est, id est, lacerna clarata. Reddat illi Dominus secundum opera eius. In hoc prophetat, non optat, secundum Hieronymum, ut in tractatu Ecclesiastici ipse ait. uerbis meis. Quanto magis tuis?

In prima defensione. Quando defendi in Roma euangelicam fidem, secundo anno Neronis. De ore leonis. Neronis. Ab omni opere malo. Ab insidiantium malignitate. Erastus. Pauli discipulus. Claudia. Quedam mulier. Cum spiritu tuo. Quia carne mortuus spiritualiter uiuis.



XII. IN EPISTOLAM AD TITUM.



CAPUT PRIMUM.

Hanc Epistolam scribit de Nicopoli, que in Actiaco littore sita est, ad Titum discipulum suum, quem Crete reliquerat, ad ecclesias instruendas.

Paulus seruus Dei. Id est, non peccati, aut ueteris legis. Apostolus autem Christi. Quia ab ipso missus fuit predicare. Secundum fidem electorum  Dei. Id est, secundum eamdem fidem, qua credentes electi sunt, cum cognoscerent ueritatem. Et agnitionem ueritatis. Quam predico, ut agnoscant ueritatem Noui Testamenti, relicta littera. Que secundum pietatem est. Non seueritatem ueteris legis. Aliter: Hec est plane ueritas, que non habet pietatem; uerbi gratia, si quia grammaticam nouerit artem et dialecticam, ut inter falsa et uera diiudicet, absque pietate notitia ueritatis delectat  ad presens, sed eternitatem non habet premiorum.

Ante tempora secularia. Ante mundi omnia tempora, apud se proposuit per Filium saluare credentes. Tempora autem secularia dicit. Hoc est, que multis seculis cyclisue ab initio mundi reuoluuntur: sunt etenim tempora que non sunt secularia, ut unius hore, uel diei tempus, que non seculis sed momentis constant. Manifestauit autem temporibus suis uerbum suum in predicatione. Attende textum et ordinem lectionis: quoniam uita eterna, quam non mendax Deus ante secula eterna promisit, non alia sit absque uerbo Dei: Manifestauit enim, inquit, temporibus suis uerbum suum, quod in principio  erat apud Deum Patrem. Secundum imperium Saluatoris nostri Dei. Cum Paulum et Barnabam segregari precepit, ut Gentes docerent. Huius rei gratia reliqui te Crete. Postquam credentium dura corda mollierat, tam in signis quam sermone, et fundamentum fidei iecerat, id est, Christum, reliquit Titum Crete discipulum, ut rudimenta nascentis ecclesie confirmaret, ipse pergens ad alias nationes. Quod autem ait: Ut ea que desunt corrigas, ostendit necdum eos ad plenam uenisse scientiam ueritatis, et licet ab Apostolo correcti fuerint, tamen adhuc indigere correctione. Corrigas. In Greco autem supercorrigas []. Unius uxoris uir. Id est, quo possit ad monogamiam et continentiam alios cohortari, qui sui exemplum preferat in docendo. Filios  habens fideles. In domo propria prius doctrina sua noscatur. Oportet enim episcopum sine crimine esse sicut Dei dispensatorem. Ipsum dicit episcopum, quem prius presbyterum nominauit, antequam diaboli instinctu studia in religione fierent, et dicerent in populis: Ego sum Pauli, ego autem Apollo, ego autem Cephe, communi presbyterorum consilio ecclesie gubernabantur. Postquam uero unusquisque eos quos baptizauerat suos putabat esse, non Christi, in toto orbe decretum est, ut unus de presbyteris electus, superponeretur ceteris, ad quem omnis cura ecclesie pertineret, et schismatum semina tollerentur. In Actibus apostolorum scriptum est, quod cum uenisset apostolus Paulus Miletum, miserat Ephesum, et uocauerat presbyteros eiusdem ecclesie,  quibus postea inter ceteros sic locutus est: Attendite uobis et omni gregi, in quo uos Spiritus sanctus posuit episcopos pascere Ecclesiam Domini, quam acquisiuit per sanguinem suum. Et hic diligentius obseruato, quomodo unius ciuitatis Ephesi presbyteros uocans, postea episcopos dixerit. Hec propterea, ut ostenderemus apud ueteres eosdem fuisse presbyteros quos episcopos. Paulatim uero, ut dissensionum plantaria euellerentur, ad unum omnem sollicitudinem esse delatam. Non iracundum. Iracundus est, non qui aliquando irascitur, sed qui semper ad leuem responsionis auram quasi a uento folium mouetur. Non percussorem. Id est, ne aliorum conscientiam mala conuersatione percutiat. Non turpis lucri  cupidum. Turpis lucri appetitio est plus quam necesse est de presentibus cogitare.

Sed hospitalem. Hucusque quid non debeat habere episcopus siue presbyter, nunc quid habere debeat explicatur. Benignum. Ante episcopatum. Iustum. In iudiciis. Amplectentem eum qui secundum doctrinam est fidelem sermonem. Non fabulas seculares. Et seductores. In Greco, mentium deceptores []. Maxime qui de circumcisione sunt. Id est, qui humanas potius traditiones quam diuina mandata loquuntur. Qui uniuersas domus subuertunt. De ciborum differentia, et de circumcisione, et sabbato tractantes, et hoc non zelo Dei faciunt, sed turpis lucri gratia. Dixit quidam ex illis proprius illorum propheta. Quoniam ad exitum sermonis, et ad continentiam  loci pertinet hoc quod ait: Dixit quidam ex illis proprius illorum propheta, uidetur ad eos referre de quibus superius est locutus: Maxime qui de circumcisione sunt, quos oportet redargui qui uniuersas domos subuertunt, docentes que non oportet, turpis lucri gratia, ut sequatur: Dixit quidam ex illis proprius eorum propheta. Quia uero in nullo prophetarum qui apud Iudeam uaticinati sunt, hic hexameter uersiculus reperitur, uidetur mihi dupliciter legendum, ut hoc quod ait: Dixit quidam ex illis proprius eorum propheta, id est, Cretensium. Sed quia multa in medio sunt, et hoc absurdum uidetur, et forte nemo recipiat, propterea cum superioribus que magis uicina sunt aliter aptandum est, ut legamus: Sunt autem multi et non subditi, uaniloqui et seductores,  maxime qui de circumcisione sunt, quos oportet redargui, qui uniuersas domos subuertunt, docentes que non oportet turpis lucri gratia. Dixit quidam ex illis proprius eorum propheta. At id quod ait: Proprius eorum propheta, non ad Iudeos specialiter, qui maxime de circumcisione sunt, sed ad multos referatur, qui non subditi sunt, et uaniloqui, et mentium deceptores, qui utique quia in Creta erant, Cretenses fuisse credendi sunt. Cretenses semper mendaces. Hoc Epimenides siue Callimachus Cyrenensis, de Laudibus Iouis contra Cretenses dixit, qui dicebant apud eos sepultum quem raptum putabant in celum. Hunc totum uersiculum Epimenides de oraculis scriptitans dixit; et proprium uitium gentis, quod est mendacium, arguit. Et ideo hoc uersiculo  Paulus abutitur scribens ad Titum ut falsos Cretensium doctores proprio in suo doctore conterat; quem ideo prophetam dicit, siue ad id alludens, quod tales Christiani tales mereantur habere prophetas, quo modo et prohete erant Baal; siue uero quia de oraculis scripserat atque responsis, que futura multo ante predicebant. Denique ipse liber Oraculorum titulo prenotatur. Male bestie, uentres pigri. In Cretensibus arguitur falsitas et ferocitas, ac ingluuies et pigritudo. Testimonium hoc uerum est. Quod dixit de illis proprius eorum propheta. Non intendentes Iudaicis fabulis. Si quis post aduentum Christi circumciditur, Iudaicis seruit fabulis. Et mandatis hominum. Traditionibus hominum. Aduersantium  se a ueritate. Noui scilicet Testamenti. Omnia munda mundis. Quia adhuc secundum legem immunda uocabant. Omnia munda. His uidelicet qui in Christo credunt, et sciunt omnem creaturam bonam esse, et nichil abiiciendum quod cum gratiarum actione percipitur. Coinquinatis autem et infidelibus nichil est mundum, sed inquinate sunt eorum et mens et conscientia. Propterea etiam que sunt munda per naturam, eis immunda fiunt, non quo uel mundum aliquid uel immundum sit, sed pro qualitate uescentium, et mundum mundis, et immundum contaminatis fiat, alioqui infideles quosque et pollutos, etiam panis benedictionis et calix Dominicus non iuuat, quia qui comederit indigne de pane illo, et de calice biberit, iudicium sibi manducat et bibit .  Communia autem et illicita in lege prohibebantur; aduentu Christi purgata sunt omnia: que ille mundauit, nos communicare nunc possumus: in nobis utique est uel munda comedere, uel immunda. Si enim mundi sumus, munda nobis est creatura: si autem immundi et infideles, fiunt nobis uniuersa communia, siue per inhabitantem in cordibus nostris heresim, siue per conscientiam delictorum. Confitentur se nosse Deum, factis autem negant, cum sint abominati et incredibiles, et ad omne opus bonum reprobi. Aestimant quidem in eo Deum tantum negari, si in persecutione quis a gentibus comprehensus renuerit Christum. Ecce Apostolus omnibus que peruersa sunt factis Deum asserit denegari. Christus sapientia est, iustitia est, ueritas est, sanctitas est,  fortitudo est: negatur per insipientiam sapientia, per mendacium ueritas, per turpitudinem sanctitas, per imbecillitatem animi fortitudo. Et quotiescunque uincimur uitiis atque peccatis, toties Dominum negamus; ut e contrario quoties bene agimus, Dominum confitemur. Nec arbitrandum est in die iudicii illos tantum a Dei filio denegandos, qui martyrio Christum negauerunt; sed per omnia opera, sermones, cogitationes Christum uel negatus negat, uel confessus confitetur. Est et quedam laudanda negatio, de qua et ipse Paulus apostolus ait: Apparuit enim gratia Dei et Saluatoris nostri omnibus hominibus, erudiens nos, ut abnegantes impietatem et secularia desideria, sobrie, et iuste, et pie uiuamus in presenti seculo, exspectantes beatam spem, et aduentum  glorie magni Dei et Saluatoris nostri Iesu Christi. Quam negationem qui negauerit, et sequi Saluatorem uoluerit loquentem: Quicunque uoluerit uenire ad me, abneget semetipsum, et sic exutus ueterem hominem cum operibus eius, et indutus nouum sequatur Dominum suum. Quomodo autem quis se abneget contemplandum est. Pudicus fornicatorem, quod prius fuerat negat, sapiens imprudentem, iustus iniustum, fortis infirmum. Et ut in commune de omnibus loquar, toties nos negamus, quoties, uitia priora calcantes, desinimus esse quod ante fuimus.



CAPUT II.

Tu autem loquere que decent sanam doctrinam.  Aliud est enim sanam doctrinam loqui, aliud ea que sane doctrine conueniunt docere: quia in altero simplex tantum est institutio; in altero cum eo quod doceas uite quoque correptio: Qui enim soluerit unum de mandatis minimis, et docuerit sic, minimus uocabitur in regno celorum . Saluatore precipiente discipulis, non solum in meditatione Scripturarum eos laborare debere, ut que scripta sunt replicent, et condant in memoria thesauros, sed prius faciant que precepta sunt. Quicunque ergo fecerit et docuerit, ille magnus uocabitur in regno celorum. Nisi enim supergressa fuerit iustitia nostra Scribarum ac Phariseorum iustitiam, non possumus ingredi in regnum celorum. Qui supra Moysi cathedram sedentes, dicunt et non faciunt, et  alligant onera importabilia que ceruicibus hominum imponunt, et ipsi minimo digito nolunt ea contingere. Hoc igitur nunc Apostolus discipulum suum docet, ut ea loquatur que sane doctrine conueniunt, quia tunc doctrine fit sanitas, cum doctoris doctrina pariter et uita consentiunt.

Senes, ut sobrii sint, pudici, prudentes, sani in fide, in dilectione, in patientia. Generaliter Tito ante precipiens quid loqui deberet ad cunctos, in eo quod ait: Tu uero loquere ea que decent sanam doctrinam, nunc per singulas species quid unamquamque etatem deceat, exprimit. Primum senibus uiris conuenientia, secundo, anus quid deceat, tertio que adolescentibus apta sunt, tam maribus uidelicet quam feminis mandata subiicit, extremo de seruis. Senes ut sobrii  sint. Id est, non luxuriosi. Pudici. Non libidinosi. Anus similiter in habitu sancto, non criminatrices, non multo uino seruientes, bene docentes ut prudentiam doceant. Hoc est, ita sint ut uiri senes, in omnibus sobrie, et honeste, pudice, sane in fide, et caritate, et patientia, et pro sexu suo habeant hoc proprium: Ut sint in habitu sancto. Id est, non in tortis crinibus. Non criminatrices. Blasphematrices, uel accusatrices: hoc utique quia ipse adolescentiam iam transgresse sunt, de adolescentularum etatibus non disputent, et dicant: Illa sic ornatur, illa sic comitur, sic illa procedit; amat illum, amatur ab illo. Cum etiam si hec uera sint, non tam apud ceteros debeat accusare quam ipsam secrete Christi caritate corripere, et magis docere ne faciat,  quam in publico accusare quod fecerit. Non uino multo seruientes. Signanter et expresse ait: Non uino multo seruientes. Seruitus enim quedam est, et extrema conditio, uino sensus hominis occupari, et non suum esse, sed uini. Bene docentes filias suas ut prudentiam doceant. Quia docuit quales primo anus esse deberent, et post que cum senibus uiris habent communia, etiam propria eorum exposuit, ut honeste, et habitu sancto, et omni decore sint plene, nec accusatrices, nec aliis detrahentes, nec uino sensibus occupatis, nunc consequenter doctrine eis frena permittit, ut cum tales fuerint, docendi habeant libertatem, ut scilicet doceant ea que bona sunt. Licet enim alio loco dixerit: Docere  mulieribus in congregatione non permitto, sic intelligendum est, ut in uiros illis sit doctrina sublata. Ceterum adolescentulas doceant quasi filias suas, primum castitatem, quia aduersum hanc magis in etate florente pugnat inimicus, et uirtus eius omnis contra feminas in umbilico uentris est, deinde ut ament uiros suos, diligant filios. Que doctrina est amare uiros, cum hoc non in eloquio docentis, sed in corde amantis sit constitutum? uult eas amare uiros suos caste; uult inter uirum et mulierem esse pudicam dilectionem, ut cum pudore et uerecundia, et quasi necessitate sexus reddat potius debitum uiro quam ipsa exigit ab eo. Et filios suos ament. Id est, ut eosdem in Dei erudiant disciplina.

Ut non blasphemetur nomen Domini uel uerbum.  uerbum Domini blasphematur, uel cum contemnitur Dei prima sententia, et pro nichilo ducitur; uel Christi infamatur euangelium, dum contra legem fidemque nature, ea que Christiana est, ex Dei lege subiecta, uiro imperare desiderat, cum etiam gentiles femine uiris suis seruiant communi lege nature. Iuuenes similiter exhortare, ut sobrii sint. Sicut in eo quod supra preceperat, dicens: Anus similiter in habitu sancto, similitudinem anuum dixeramus ad senes necesse referendam, ita nunc in eo quod intulit, Iuuenes similiter hortatur, ut pudici sint, similitudinem iuuenum ad anus, et per anus ad senes arbitramur aptandam, ut senum habeant sobrietatem, et honesti sint, et pudici, et sani in fide, et caritate, et patientia: anuum in habitu sanctitatem  habeant, ut non sint accusatores, non uino multo seruientes, bene docentes, et cetera. Proprium adolescentiorum hoc posuit, ut pudici sint in omnibus, tam scilicet mente quam corpore, tam opere quam cogitatione, ut nulla sit in adolescente suspicio turpitudinis. Et licet quidam de Latinis ita estiment legendum: Iuuenes similiter hortare ut pudici sint, ut postea inferant, in omnibus te ipsum formam prebens bonorum operum, tamen sciamus in omnibus ad superiores esse referendum, id est, hortare ut pudici sint in omnibus. Sciendum quoque hoc, quod continentia non solum carnis opere et animi concupiscentia, sed in omnibus rebus necessaria sit: ne honores indebitos appetamus, ne accendamur auaritia, ne ulla passione superemur. In omnibus te  ipsum prebens formam bonorum operum. Nihil prodest aliquem exercitatum esse in dicendo, et ad loquendum triuisse linguam, nisi plus exemplo docuerit quam uerbo. Denique qui impudicus est, quamuis disertus sit, si ad castitatem audientes cohortetur, sermo eius infirmus est ex auctoritate cohortandi: ut e contrario quamuis sit rusticanus et tardus ad loquendum, si castus fuerit, exemplo suo homines potest ad uite similitudinem compellere.

In integritate. Id est, in uirginitate. In grauitate. Id est, mentis pudicitia. Illuxit enim gratia Dei et Saluatoris nostri. Ideo omnes indifferenter doce. Omnibus hominibus. Nullam conditionem excipiens. Et  iuste, et pie uiuamus in hoc seculo. Ne iustitia temerata sit, pietas adiungitur. Et mundaret sibi populum acceptabilem. Caueamus ergo, ne beneficium irritum faciamus. Hec loquere. Doctrina. Exhortare. Exemplo. Argue. Eos qui non ita uiuunt. Cum omni imperio. Sic intelligo quod ait: Argue cum omni imperio, ut specialiter ad increpationem, et non ad duo superiora in commune referatur; neque conuenit dicere, exhortare cum omni imperio, sed tantummodo, increpa cum omni imperio. Nemo te contemnat. Id est, talem te exhibe, ut contemni non possis.



CAPUT III.

Admone illos principibus et potestatibus subditos esse. Ut in Euangelio dicitur: Reddite que sunt Cesaris Cesari . Dicto obedientes. Si bonum  fuerit quod precipiunt: si uero malum, responde eis de Actibus apostolorum: Obedire oportet Deo magis quam principibus uel hominibus . Non litigiosos. Nam Christi, id est, pacis filios non oportet litigare.

Ad omnes homines. Non solum ad bonos uel amicos. In malitia. Cum persequeretur Ecclesiam. Odibiles. Odientes inuicem. Que maior potest malitia et inuidia esse, quam contra absentes epistolas sumere, et odisse Christianos, et consequenter ab hominibus odium promereri? Siue sub persona sua de aliis loquitur. Cum autem benignitas et humanitas apparuit. Diligentius attendamus, et inueniemus in presenti capitulo manifestissimam Trinitatem. Benignitas quippe atque clementia Saluatoris nostri Dei,  non alterius quam Dei Patris, per lauacrum regenerationis, et renouationem Spiritus sancti, quam effudit in nos abundanter per Iesum Christum Saluatorem nostrum, iustificauit nos in uitam eternam. Secundum spem uite eterne. Id est, non secundum carnalem hereditatem. Fidelis sermo est. Ad superiora iungendum est, ubi ait, heredes simus.

Et de his. Id est, de supradictis. uolo te confirmare. Id est, confirmare, non inscientem instruere. Stultas autem questiones. Plurima exempla sunt querentium non recte Deum. Iudei praue querunt Deum, sperantes eum inueniri posse sine Christo. Heretici uano sermonum strepitu concrepantes, querunt quem inuenire non possunt. Philosophi quoque et barbari, de Deo uaria sentientes, querunt  Deum; sed quia non recte quesierunt, fuerunt eorum fatue questiones, putantium Deum humanis sensibus posse comprehendi. Ab his igitur nos Paulus reuocat. Quod autem ait: Genealogias, et contentiones, et rixas, que non ueniunt ex lege, deuita, proprie pulsat Iudeos, qui in eo se iactitant et putant legis habere notitiam, si nomina teneant singulorum: que quia barbara sunt, et etymologias eorum non nouimus, plerumque corrupte proferuntur a nobis. Et si forte errauimus in accentu, extensione et breuitate syllabe, uel breuia producentes, uel producta breuiantes, solent irridere nos imperitie, maxime in spirationibus, et quibusdam rasura gule litteris proferendis. Hoc autem euenit uel maxime quod Septuaginta  interpretes per quos in Grecum sermonem lex diuina translata est, specialiter [Figure: [Hebrew text] 25Kb] heth litteram, et [Figure: [Hebrew text] 25Kb] aiin, et ceteras istiusmodi, quia duplici aspiratione in Grecam linguam transferre non poterant, aliis litteris expresserunt. uerbi causa, ut Rahel, Rachel dicerent, et Ieriho, Iericho, et Hebron, Chebron, et Seor, Segor. In aliis uero eos conatus iste defecit. Nam nos et Greci unam tantum litteram, S, habemus, illi uero tres, [Figure: [Hebrew text] 25Kb] , que diuersos sonos possident: Et Sion per [Figure: [Hebrew text] 25Kb] scribitur, Isrel per [Figure: [Hebrew text] 25Kb] , et tamen non sonat hoc quod scribitur. Seon rex Amorrheorum per [Figure: [Hebrew text] 25Kb] litteram et pronuntiatur et scribitur. Si igitur a nobis hec nominum et lingue idiomata, ut uidelicet barbara, non ita fuerint expressa, ut exprimuntur ab Hebreis, solent cachinnum  attollere, et iurare se penitus nescire quod dicimus. Est alia occasio superbie: quemadmodum enim nos qui Latini sumus, Latina nomina et origines de lingua nostra habentia, facilius memorie tradimus, ita illi a parua etate uernacula sui sermonis uocabula peritissimis sensibus imbiberunt, et ab exordio Adam usque ad extremum Zorobabel, omnium generationes ita memoriter uelociterque percurrunt, ut eos suum putes referre nomen. Si ea forte non ita nouimus, putant se in nominibus referendis, et in supputatione annorum, et in nepotibus ac pronepotibus, auis, proauis, atauis doctiores. Et contentiones. Dialecticorum, quorum Aristoteles princeps est. Sunt enim inutiles. Quid enim prodest scire quot annos uixerit Mathusalam, quoto etatis sue  Salomon anno sortitus sit coniugem?

Hereticum hominem post unam et secundam correptionem deuita. Nec circa ipsos nos occupari permittit, si correpti non corrigantur, ne tempus inani contentione perdamus.


Proprio iudicio condemnatus. Propterea a semetipso dicitur esse damnatus, quia fornicator, adulter, homicida, et cetera uitia per sacerdotes de Ecclesia repelluntur. Heretici autem in semetipsos sententiam ferunt, suo arbitrio de Ecclesia recedentes: que recessio proprie conscientie uidetur esse damnatio.

Cum misero ad te. Ex quo paternos Pauli in Cretenses probamus affectus. Necessarium habebat Titum; tamen non eum uult ad se uenire, nisi in locum eius Artemas, aut Tychicus successor aduenerit, ne absque doctore relinquerentur. Nicopolim. Ipsa est que ob uictoriam Augusti, quod ibi Antonium Cleopatramque superauit, nomen accepit. Et Apollo. Apollo uir Alexandrinus, ex Iudeis episcopus  Corinthiorum, quem propter dissensiones que in Corintho erant, ad uicinam insulam Cretam cum Zena legis doctore putandum est transisse, et Pauli epistola dissensionibus que Corinthi fuerant intemperatis, rursum Corinthum reuertisse. Premitte. Ut nichil eis desit. Precipit Tito, ut quoniam de Creta ad Greciam nauigaturi erant, ut non eos faciat sitarciis indigere, sed habere ea que ad uiaticum necessaria erant. Discant autem et nostri bonis operibus preesse. Nostros suos uocat, qui in Christo crediderant, qui quia Christi erant, recte Pauli et Titi appellari merebantur. Habes, inquit, in discipulos potestatem, doce eos non esse infructuosos; sed euangelistis, et apostolicis uiris, qui bonis operibus seruiunt, ministrare.


Ut non sint infructuosi. Omnis enim arbor, que non facit fructum bonum, excidetur et in ignem mittetur.



XIII. IN EPISTOLAM AD PHILEMONEM.



CAPUT UNICUM.


Paulus uinctus. In carcere uel in catena. Christi Iesu. Id est, pro confessione nominis Christi. Philemoni dilecto. In Greco non habes dilecto, sed diligibili [ ]. Inter dilectum autem et diligibilem hoc interest, quod dilectus appellari potest etiam ille qui dilectionem non meretur. Diligibilis uero is tantum qui merito diligitur.

Et Archippo commilitoni nostro. Hic diaconus erat, de quo ad Collossenses: ait: Dicite Archippo: uide ministerium quod accepisti in Domino, ut illud impleas. Et in omnes sanctos. Qui diligit caput, diligit et membra. Quia uiscera. Non tantum corpora, sed uiscera sanctorum, id est, quos hospitio recipiens per te refecisti.

Quod ad rem attinet. Scilicet Christiane pietatis. Propter caritatem magis obsecro. Cum nobis fiduciam  causa ipsius dederit imperandi, tamen caritate faciente obsecrare maluimus quam iubere. Cum sis talis. Moribus talis, quales illi qui in senectute etiam pro Christo uincula non recusant. Nam tu senex es ut ego, nunc autem uinctus Iesu Christi. Etsi ambo senes sumus, tamen te in aliquo quod nunc uinctus sum Christi, supero. Hoc addit ad cumulandum uerba, ut non negetur petitio.

Quem ego genui. Quia eum credentem ei in carcere baptizauit. Nunc autem et mihi utilis. Postquam credidit mihi. Et tibi. Ac si diceret, quia tua uice mihi ministrauit. Ut pro te mihi ministret. Ex hoc cognosce qualis sit, qui ita mihi placuit, ut possim eum credere tua uice mihi ministrare.

In uinculis euangelii. Que patior propter dilectionem  euangelii. Sed sine consilio tuo. In hoc exemplum dat nobis, nullius seruum fraudare. Forsitan enim ideo discessit ad horam a te. Hoc est, fortasse hoc Dei prouidentia procurauit, unde nonnunquam malum occasio bonorum fit, ut fuit Ioseph fratribus suis: sic nunc iste si non fugisset, Deum non inuenisset, si Paulum in uinculis non uidisset, fidem non recepisset.

Ut in eternum illum recipias iam non ut seruum. Id est, fratrem in Christo reciperes, non secundum conditionem seruitutis, que temporalis est. Sed pro seruo fratrem. Quia seruus recessit, frater autem in Christo reuertitur. Si autem nocuit aliquid tibi, aut debet. Fugam furto cumulans, quedam domestica rapuit a domino. Hoc mihi imputa. Id est, quod  Onesimus furto rapuit, ego spondeo redditurum, huius sponsionis epistola hec, et manus propria testis est. Ut non dicam tibi, quod et teipsum mihi debes. Hec autem dico quasi ad extraneum loquens. Ceterum si ad ius meum redeam, propter sermonem Christi, quem euangelizaui, et Christianus effectus es, te mihi ipsum debes: quod si tu meus es, et tua  omnia mea sunt; si autem tua omnia mea sunt, Onesimus quoque, qui tuus est, meus est. Poteram igitur eo uti ut meo; sed uoluntati tue relinquo, ut mercedem habeas ignoscendo.

Te fruar in Domino. Id est, in uoluntate Domini. uiscera mea. Onesimum, quem Paulus in uinculis Christi genuit. Simul et para mihi hospitium. Quod amplitudine sui multorum audientium possit esse capax, ut in ipso Paulus doceret plurimos.

Salutat te Epaphras concaptiuus meus. uinctus Rome cum Paulo. In Christo Iesu. Non alicuius criminis causa, sed fidei societate. Aliter simul Epaphras, in Geschalis oppido Iudee cum parentibus Pauli a Romanis captus, et in Tharsum Cilicie translatus. Gratia Domini nostri Iesu Christi cum  spiritu uestro. In toto quidem homine, et in omni parte sanctorum gratia est Domini nostri Iesu Christi, sed a meliori et a maiori parte, id est spiritu, de toto homine dicitur. Cum spiritu uestro. Cum autem in spiritu gratia fuerit, totum facit hominem spiritualem, ut caro spiritui seruiat, et anima non iungatur a carne.



XIu. IN EPISTOLAM AD HEBRAEOS.



CAPUT PRIMUM.

Multifarie multisque modis olim Deus loquens patribus in prophetis. Quoniam apud Hebreorum ecclesias destructor legis falsa suspicione habebatur, uoluit tacito nomine de figuris legis, et ueritate Christi reddere rationem, ne odio nominis fronte prelati utilitatem excluderet lectionis. Tota intentio beati Apostoli fuit in hac epistola Hebreos, id est, gentem suam ad Christi conuocare fidem, eminentiamque gratie, que per fidem data est, a legalibus discernere umbris, que angelicis ministrationibus fuerunt. Idcirco primo posuit prophetas diuersis modis patribus locutos esse, dicens: Multifarie multisque modis olim Deus loquens patribus nostris in prophetis. Proinde non secundum hoc solum eminentia  Noui Testamenti declaratur, quia patribus quidem prophete missi sunt, nobis autem Filius, sed quod etiam prophetarum uel patriarcharum nemo nisi in similitudinibus uidit Deum, Filium uero unigenitum incarnatum esse, atque in ea carne uisum constat, qua idem homo a uerbo Dei susceptus, unigenitus est Filius Dei. Ideo mox addixit: Nouissimis autem diebus locutus est nobis in Filio. Multifarie, id est, multis et uariis locutionibus, ut decem uerba legis, et alia pene innumerabilia testimoniis uariis commendata. Multisque modis. Ostensionibus, id est, multis formis in quibus loquebatur: nunc autem in hominis et hospitis forma, ut Abrahe; nunc in forma militis, ut Iesu; nunc in igne, ut Moysi in rubo; nunc in nube et aliis signis; aliquando  per semetipsum loquitur, ut est: Audiam quid loquatur in me Dominus; aliquando per angelum loquitur; aliquando per subiectam creaturam, ut in nube: Hic est Filius meus dilectus ; aliquando lucidis, ut: Si audiretis me, bona terre comeditis; aliquando obscuris, ut: Gladius uos deuorabit. Olim Deus locutus est duobus modis; locutioque diuina distinguitur, cum aut per semetipsum loquitur, aut per angelicam creaturam ad nos uerba promuntur. Cum autem per semetipsum loquitur, de uerbo eius sine uerbis et syllabis cor docetur. Cum uero per angelum, aliquando uerbis sine imaginibus, aliquando imaginibus et rebus sine uerbis.

Patribus nostris. Abraham, Isaac, et Iacob, et Loth, et Moysi. Et habebis sibilum quando dicis in  prophetis, id est, a nominatiuo prophetia. Aliter patribus, qui cominus fuerunt in tempore prophetarum, id est, toti plebi Isrel, et tunc dicis in prophetis sine sibilo. Nouissimis diebus. Noui scilicet Testamenti, ut: Melior est finis orationis quam principium, ut Salomon ait: quia firmius est quod non audimus, quam quod illi olim audierunt. In Filio suo. Hoc dicitur secundum assumptionem carnis, ut: Qui proprio Filio suo non pepercit . Suo. Id est, proprio. Multi enim filii gratia, hic autem natura est. Quem proposuit. Secundum carnem, quia secundum diuinitatem non constitutus, sed constitutor dicitur. Heredem omnium. Alii post patrem heredes sunt, hic autem uiuente Patre heres est. Omnium. uisibilium et inuisibilium, celestium et terrestrium,  ut ipse ait: Data est mihi omnis potestas in celo et in terra . Per quem. Secundum diuinitatem. Etiam fecit, et secula. Tempora, aut creaturas, ut: In principio fecit Deus celum et terram. Qui est splendor glorie. Patris splendor: quia sicut splendor a sole non separatur, sic ipse splendor paterne glorie ab ipso Patre inseparabilis est. Et imago substantie eius expressa. Eiusdem nature et substantie formam signatam et expressam habet. Portans quoque omnia. Gubernans, quia nisi ab eo portarentur, laberentur. uerbo uirtutis sue. Seipso, qui et uerbum est et uirtus. Purgationem peccatorum perficit. Sacerdotes enim in ueteri lege non per semetipsos, sed per hostias hominum peccata auferebant: hic autem sacerdos exstitit et hostia, purgauitque  peccata per sanguinem et gratiam baptismi. Sedet ad dexteram maiestatis in excelsis. Hucusque breuiter Paulus dixit de diuinitate et humanitate Christi, ut de his primitus indicaret Iudeis, deinde per epistolam de his redderet rationem. Tanto melior angelis effectus. Quare non eum meliorem prophetis dixit, id est, legem ministrantibus, dum Christum prius prophetis pretulit? Ideo, quia uetus lex per angelos ministrata est, noua autem per Christum. Ergo hoc dicit, ut precellentiam Noui Testamenti ostenderet, dum Christus angelos precellit. Filius meus es tu. Secundum diuinitatem. Ego hodie genui te. Quia in eternitate semper natus est. Aliter: Ego hodie genui te, secundum incarnatam humanitatem intelligendum est. Ego ero illi in patrem. Hoc in  libris Regum et Paralipomenon legitur . Cum introducit primogenitum in orbem terre. Id est, Marie; uel cum ducat de eius incarnatione in terra. Et adorent eum omnes angeli Dei. Nam licet incarnatus, adoratus est ab angelis, quanto magis secundum diuinitatem? Qui facit angelos suos spiritus. Duplex angelorum officium est: aut enim spiritum consolationis, aut ignem uindicte hominibus ministrant, ut Hieronymus dicit. Aliter hic hyperbaton est, et est ordo: Qui facit spiritus suos angelos, id est, ut sint angeli, hoc est, nuntii superne uoluntatis. Nam angelus officii est nomen, non nature; nam omnes uirtutes celestes naturaliter spiritus appellantur. Thronus tuus, Deus, in seculum seculi. Significat autem principatum Christi super angelos.  uirga equitatis. uirgam, sceptrum regni et potestatis intelligimus, qua Deus alios remunerat, alios condemnat, reddens unicuique secundum opera sua. Unxit te Deus. O Deus. Oleo letitie. Spiritu sancto. Pre consortibus tuis. Regibus, sacerdotibus prophetis. Et tu in principio. In Filio. Terram fundasti. Stabilem eam fecisti super stabilitatem suam. Et opera manum tuarum sunt celi. Spiritus sancti, qui etiam digitus dicitur. Noandum quod hic prius dicit terram, deinde subinfert, sunt celi. Sermo enim diuinus aliquando de terrestribus ad celestia mentem eleuat, aliquando de celestibus ad terrestria descendit, ut currus Elie de celo emissus, et in celum iterum cum gloria eleuatus est. Ipsi peribunt.  Quia figura eorum in melius transformabitur, non autem substantialiter interibunt. Tu autem idem ipse es. Non dicit, eras, uel eris, sed es. Et anni tui non deficient. Id est, eternitas tua. Sede a dextris meis. Ideo a dextris dicit, quia nichil est in celestibus sinistrum. Donec ponam inimicos tuos. Donec eos superatos et subiectos in uindicta sub te habeas in futuro. Scabellum pedum tuorum. Pedes Domini eius incarnatio intelligitur, siue apostoli et sancti.



CAPUT II.

Propterea abundantius oportet obseruare nos ea que audiuimus. Dum ministri spiritus nobis seruiunt, et hereditatem salutis capimus; uel coniunge hoc ad qualitatem omnium supradictorum. Abundantius  autem dixit, id est, diligentius, dum maior est auctoritas nostre legis, quam auctoritas angelorum ministrantium ueterem legem. Ne forte effluamus. Ne a salute discedendo pereamus. Etsi omnis preuaricatio et inobedientia accepit iustam mercedis retributionem. Id est, per legem acceptam. Inobedientia uero legem non suscepit. Que cum initium accepisset. Ut: Exinde cepit iehsu facere et docere . In nobis. In omnibus Christianis fidelibus. Nam se coniungit cum reliquis fidelibus. Contestante Deo signis. Presentibus. Et portentis. De futuris ostensa. Et uariis uirtutibus. Sanitatibus, ut: Demones eiicite, leprosos mundate, mortuos suscitate . Secundum suam uoluntatem. Secundum uoluntatem Dei, non secundum meritum,  uel facultatem nostram. Non enim angelis subiecit Deus orbem terre. Sed Christo subiecit Deus orbem terre futurum, id est, Ecclesiam post peractum iudicium multiformem. De quo loquimur. Dicendo: Omnia subiecisti sub pedibus eius. Testatus est autem in quodam loco. Spiritus sanctus per prophetam. Quid est homo, quod memor es eius? aut filius hominis. Aliud est homo, et aliud est filius hominis. Adam enim non genitus, neque ex homine factus; Christus uero ex homine suscepit carnem. Sed quod ait: Quid est homo? dignitatis significatione interrogat. Quoniam uisitas eum. Scilicet in passione, uel resurrectione. Minorasti eum paulo minus ab angelis. Assumendo carnem, patiendo crucem, quod utrumque angelis euenire non potest. Et constituisti eum super  opera manuum tuarum. Omnis creatura homini seruit, ut est: Et dominetur piscibus maris, et uolatilibus celi . Sed quamuis hec Adam conueniunt, et unicuique homini, hic tamen secundum sensum Pauli tantum Saluatori competit. Ergo constituisti eum super opera manuum tuarum, ut: Data est mihi omnis potestas in celo et in terra . In eo enim quod omnia sibi subiecit, nichil dimisit non subiectum ei. Preter eum qui sibi subiecit omnia. Nunc autem necdum uidemus omnia subiecta ei. Quia non simul impletur prophetia; licet enim ei subiiciuntur multi, alii tamen non, in iudicio uero omnia ei subiicientur. Ut gratia Dei. Gratia Dei Filius Dei dicitur, quia per suam gratiam  gratis peccata dimisit, nullis precedentibus hominum meritis. Pro omnibus gustaret mortem. Celeritas mortis in gustu significatur, ut: Et cum gustasset, noluit bibere . Decebat enim eum propter quem omnia. Restaurata sunt, siue in celis, siue in terris. Et per quem omnia. Consistunt, siue dum per ipsum facta sunt. Aliter: Per quem omnia, id est, creata sunt. Propter quem omnia, id est, propter gloriam ipsius facta sunt omnia. Per passionem consummari. De humilitate mortalis carnis in gloria resurrectionis exaltari, in exemplum eorum quos adducet in gloriam. Aliter consummare, ipsum uidelicet salutem perficere. Qui enim sanctificat. Christus. Et qui sanctificatur. Homo iustificatus per fidem. Ex uno omnes. Id est, Deo Patre,  siue ex Adam. Hic autem ostenditur secundum carnem ex una eademque massa et Christum esse qui sanctificat, et nos qui sanctificamur ab eo. Non confunditur. Christus. Fratres eos uocare. Dum scilicet unum habent Patrem Deum. Narrabo nomen tuum fratribus meis. Apostolis et omnibus sanctis. In medio Ecclesie. In conuentu et in cordibus eorum. Laudabo te. Faciam te sanctos laudare. Et iterum: Ego ero. uox Christi. Fidens in eum. Patrem. Ecce ego et pueri mei. Hoc in Isaia habetur. Pueri mei. Apostoli omnesque in Christum credentes; non autem secundum etatem, sed secundum innocentiam pueri dicuntur. Communicauerunt carni et sanguini. Omnes communiter carnem habuerunt et sanguinem. Particeps eorumdem. Puerorum assumendo  carnem et sanguinem. Ut per mortem destrueret eum. Ut suis armis diabolus uinceretur, quibus aliis insultabat. Mortis imperium. Mittere in mortem, penamque perpetuam. Obnoxii erant seruituti. uel ueteris legis, siue peccati. Nusquam enim angelos apprehendit. Non enim in angelica forma uenit in mundum, quia non ad redemptionem angelorum uenit; sed ideo carnem apprehendit, ut per quam peccatum admiseramus, ipsa redimeremur. Sed semen Abrahe. Hoc est, assumendo carnem de genere Abrahe: pro toto autem genere semen Abrahe dicitur. Unde debuit per omnia fratribus similari. uerum corpus hominis, animamque sumendo. Fidelis pontifex. Hoc est, uerus et potens, et idoneus implere suum officium. In eo enim. Corpore seu iure. Potens est eis  qui tentantur auxiliari. Non ut pontifices legis.



CAPUT III.

Unde fratres sancti uocationis celestis participes. Ut: uenite ad me, omnes qui onerati estis, et ego reficiam uos . uel: uenite, benedicti, etc. Considerate apostolum. Missum a Patre. Hec dicens, ostendit Iesum obedisse Patri usque ad mortem, et fidelem fuisse ei, et nos admonet, ut capiti nostro pareamus, id est Christo. Et pontificem confessionis nostre. Fidei nostre. Qui fidelis est ei. Patri. Qui fecit illum. Sacerdotem esse ex semine Dauid secundum carnem. Ipse itaque fidelis ei, ut scriptum est de eo: Ut faciam uoluntatem tuam; et illud: Non sicut ego uolo, sed sicut tu uis . Sicut  et Moyses. Fidelis fuit. Aliter hoc interrogantis affectu pronuntiandum est. Si fiduciam et gloriam spei usque ad finem firmam retineamus. Per fiduciam fides, per gloriam spei spes, per finem caritas intelligitur, ut: Finis precepti est caritas. In his domus supradicta continetur, quia fides fundamentum est, spes uero paries, caritas culmen eminet. Quapropter sicut dicit Spiritus sanctus. Dum domus Domini esse non possumus, nisi illa retineamus uel dum talis apostolus et pontifex Filius est. Hodie si uocem eius audieritis. Hodie significat omne tempus quo uiuimus in presenti. uel hodie, in Nouo Testamento, ac si heri sit uetus, quasi dixisset: Si heri uocem Domini non audistis, tamen si eam hodie audieritis, nolite obdurare corda uestra. Tres  autem requies Apostolus in subsequentibus ostendit: unam sabbati, qua Dominus requieuit ab operibus suis; secundam terre repromissionis; tertiam, celestis regni requiem. Secundum diem tentationis in deserto. Ad aquam contradictionis, quando populus murmurauit, et Moyses dubitauit. Probauerunt me. Explorauerunt me. Et dixi. Cognoui. Semper errant corde. Licet oculis magnalia uiderunt. Sicut iuraui. Id est, immobiliter proposui, uel destinaui. In ira mea. In uindicta. Si intrabunt in requiem meam. Id est, non intrabunt: quia genus iuramenti, interrogationisque, et negationis est. In requiem meam. Id est, in terram repromissionis, que requies Isrel erat post laborem deserti, in figuram uite eterne, sanctis post mundi labores donate. Donec hodie  cognominatur. Presentis uite tempus. Participes enim Christi effecti sumus. Unum corpus effecti sumus cum illo, id est, concorporales illi secundum interiorem hominem facti conformes illius glorie et immortalitatis. Si tamen initium substantie eius usque ad finem firmum retineamus. Quasi dixisset: Si credamus quod ille quia cequabilis est Patri, initium carnis sumpsit ex matre, et si credamus resurrectionem eius, per quam magna uirtus facta est, id est, salus et resurrectio omnium; siue si credamus humanitatem eius et diuinitatem. Retineamus. Id est, per fidem credamus. Nolite obdurare corda uestra. Admonet Apostolus fideles Iudeos et Gentes, ut caueant ne preceptum Domini preuaricentur, ut in requiem Dei, id est, regnum celeste ingredi mereantur,  qui de Aegypto transierunt. Sed non omnes. Exacerbauerunt, preter duos tantum, id est, Caleph et Iosue.



CAPUT Iu.

Timeamus ergo, ne forte relicta pollicitatione. Desperando de uita futura, uel non sectando opera, quibus ad illam requiem peruenitur. Deesse. Scilicet requiei. Sermo auditus. Id est, doctrina legis. Quemadmodum dixit. Id est, quemadmodum illi non introierunt in requiem, sic nos e contrario intrabimus in requiem. Et quia de operibus requieuit Deus. Sicut enim Deus die septimo requieuit ab omnibus operibus bonis, ita erit requies eterna, cum consummata fuerint opera, que ab initio facta sunt. Et  in isto rursum. In isto psalmo post legem. Si introibunt in requiem meam. Hic si pro affirmatione positum est, quasi diceret: Si introibunt, bene habebunt. In requiem meam. Id est, in terram uiuentium. Hic autem uirtus prophetice sententie secundum Apostolum est, ut ostendat requiem eternam. Quoniam ergo superest introire quosdam in illam. Credentes propter eos qui uenerant ex Aegypto. Introire. Dum illi introierunt. In illam. Requiem scilicet beate uite. Iterum alium diem. Id est, requiem eternam, non illam terre repromissionis. Terminat. Deus prophetam. Post tantum temporis. Post tot annos egressionis filiorum Isrel de Aegypto. Ex quo manifestum est, quod non de requie terre repromissionis dixerit. Itaque relinquitur sabbatismus. Id  est, eterna requies, quam Iudaicum sabbatum significauit. Populo Dei. Id est, omnibus recte credentibus. Qui enim ingressus est in requiem eius. Per mortem temporalem. Etiam ipse requieuit ab operibus suis. Id est, ab huius mundi laboribus. Festinemus ergo ingredi in illam requiem. Cum alacritate mentis per fidem cum operibus curramus. uiuus est enim sermo Dei. Hic ostenditur eumdem nos habere iudicem, qui illos propter illorum incredulitatem damnauit. Sermo enim Dei Filius Dei est, siue Euangelium. Et efficax. Id est, potens ad inferendam uindictam uel beatitudinem. Et penetrabilior omni gladio ancipiti. Id est, ad uindictam super corpus et animam. Omni gladio. Quoniam tantum corpora gladio secantur. Ancipiti. Id est, bicipiti. Usque ad  diuisionem anime ac spiritus. Id est, carnalium ac spiritualium cogitationum; scit enim et probat quid interest inter animam ac spiritum: non quod aliud est anima, aliud spiritus, quantum ad substantiam pertinet. Compagum quoque ac medullarum. Per similitudinem corporis de anima loquitur. Et est discretor. Idem sermo uiuus. Cogitationum. In anima. Et intentionum. In spiritu. Omnia autem nuda et aperta sunt. Duobus modis res corporalis celatur: latens sub tecto, ideo dicit nuda; aut conclusione, ideo ait aperta. Oculis eius. Id est, inspectionibus diuinis. Ad quem nobis sermo est. De quo, hoc est, Christo, quoniam reddituri sumus coram ipso rationem de omnibus que gessimus. Itaque ad quem nobis sermo est, ac si diceret: Hic Deus est de quo  loquimur. Qui penetrauit celos. Morte sacerdotis, ultra uelum in sancta sanctorum intrantis. Tentatum autem per omnia. Esuriendo, sitiendo, etc. Ad thronum gratie. Ubi ipse nunc sedet, ne damnemur dum sedebit in throno equitatis sue. Ut misericordiam consequamur. Id est, peccatorum indulgentiam. Et gratiam inueniamus. uite eterne. In auxilio opportuno. Siue in presenti tempore, ut Apostolus dicit: Ecce nunc tempus acceptabile, ecce nunc dies salutis . Aut in periculo die iudicii: ut adiutor in opportunitatibus, in tribulatione.



CAPUT u.

Omnis namque pontifex, ex hominibus assumptus, pro hominibus constituitur in his que sunt ad Deum,  ut offerat dona et sacrificia pro peccatis. Quod de omnibus oblationibus dicitur. Aliter dona, id est, aurum et argentum, et cetera donaria. Sacrificia. Que ad cibum tantum pertinent de pane, uerbi gratia, et uino. Qui ignorant. Deum. Et errant. A mandatis legis. Quoniam et ipse. Sacerdos. Circumdatus est. Ideo oportet eum condolere, infirmitate scilicet carnis. Secundum ordinem Melchisedech. Quia Melchisedech uinum et panem obtulit Abraham, in figuram Christi corpus et sanguinem suum Deo Patri in cruce offerentis. Qui in diebus carnis. Quibus in carne conuersatus est. Preces. uerbis. Supplicationes. Genu flexo. Liberare. Per resurrectionem. Cum clamore ualido. Dicens: Pater, si fieri potest, transfer a me calicem istum: uerumtamen  non mea uoluntas, sed tua fiat . Et lacrymis. Pro nostra salute, non timore mortis profusis. Et exauditus est. A Deo Patre, angelo eum confirmante. Pro suo reuerentia. Illius apud Patrem, uel pro reuerentia Patris apud illum, dicendo: Deus meus, Deus meus, quare me dereliquisti? Est autem reuerentia mistus dilectioni pauor. Didicit obedientiam. Expertus est obedientiam, ut: Factus obediens Patri usque ad mortem. Et consummatus. In passione, ut: Inclinato capite tradidit spiritum. Causa salutis eterne. Quia non eterna salus per alios sacerdotes ministrabatur. Iuxta ordinem Melchisedech. Eusebius dicit in libro Historiarum: Hic Melchisedech in diuinis uoluminibus sacerdos fuisse Dei summi refertur. Sed qui non oleo communi perunctus  sit, neque qui ex successione generis susceperit sacerdotium, sicut apud Hebreos fieri mos erat: et ideo secundum ordinem ipsius sacerdos futurus dicitur Christus, qui non olei liquore, sed uirtute celestis spiritus consecretur. Et in interpretabilis ad dicendum: quoniam imbecilles facti estis. Non quod ualeret Apostolus per spiritum interpretari, sed quod imbecilles erant auditores ad audiendum sermonem.

Que sint elementa. Rudia documenta fidei. Propter tempus. Quia longum tempus est ex quo didicistis fidem.

Expers est sermonis iustitie. Id est, perfecte scientie.



CAPUT uI.

Quapropter intermittentes inchoationis Christi sermonem. Fidei initium, aut de incarnatione et passione eius loqui. Ad perfectionem feramur. Ad perfectam fidem cum bonis operibus feramur, aut de eius natiuitate quedam loquamur, siue de arcano mysterio incarnationis Dominice disseramus.

Non rursum iacientes fundamentum penitentie ab operibus mortuis. Id est, post acceptam semel fidem et penitentiam, non iterum de penitentia, et de fide Trinitatis, et baptismo, et impositione manuum, et resurrectione, et iudicio uos instruamus. Nam hec omnia quasi lac sunt, et ad initium fidei pertinent. Ab operibus mortuis. Que interimunt animam. Et  fidei ad Deum baptismatum. Pluraliter loquitur, pro uarietate accipientium.

Impositionis quoque manuum. Scilicet episcopi. Et hoc faciemus. Scilicet ad perfectionem feramur. Impossibile est enim eos, qui semel sunt illuminati. Sicut enim impossibile est Christum iterum crucifigi, ita criminosi homines non possunt iterum baptizari. Non autem in hoc penitentiam excludit de peccatis, sed sicut secundum humanam natiuitatem impossibile est homines iterum carnaliter nasci, ita secundum spiritualem regenerationem homines non possunt rebaptizari. Et participes facti sunt Spiritus sancti. Habentes diuersas donationes Spiritus sancti.

uirtutesque seculi uenturi. Scilicet resurrectionis,  et premiorum, et uite post mortem. Iterum renouari. Per baptismum, uel per hostias carnales, sed per solam fidem Christi, que per dilectionem operatur. Ad penitentiam. Id est, per penitentiam. Quid ergo? Exclusa est penitentia? Absit, sed impossibile est renouari, hoc est, per baptismum renasci. Rursum crucifigentes. Non uere, sed quasi crucifigentes. Sicut enim semel Christus mortuus est carne, id est, in cruce, ita nos semel morimur peccato in baptismate.

Et ostentui habentes. Id est, quasi despectui. Terra enim sepe uenientem. Per metaphoram loquitur. Nam hic terram fideles homines appellat, qui de imbre doctrine Christi irrigantur, et faciunt fructum, alium centesimum, etc.


Et generans herbam. Florentes uirtutes. Accipit benedictionem. Abundantiam fructuum mystice, ut: uenite, benedicti Patris mei, etc. Proferens autem spinas. Curas huius seculi. Ac tribulos. Peccatorum; sic per metaphoram loquitur de peccatore, qui uitiis et peccatis noxius tenetur, cui dicitur: Ligatis manibus pedibusque, eiicite eum in tenebras exteriores . Cuius consummatio in combustionem. Quia peccatores igni inexstinguibili comburentur.

Confidimus autem de uobis. Ideo hoc addidit, ut bene agerent. Bonus doctor laudando eos prouocat ad profectum. Et uiciniora salutis. Subaudi, consequi. Et si ita loquimur. Exprobrantes uobis, quod facti estis quibus lacte opus sit. Qui ministrastis sanctis.  Habitantibus Hierusalem. Et eamdem sollicitudinem ostentare. Eleemosyne et doctrine. Ad expletionem fidei. Per bona opera. Usque in finem. Ut: Qui perseuerauerit usque in finem, saluus erit . Ut non segnes efficiamini. Pigri in mandatis Dei. Hereditabunt promissiones. Nondum enim omnes promissiones complete sunt. Iurauit. Firmiter promisit. Per semetipsum. Ut: uiuo ego, dicit Dominus. Nisi benedicens benedicam tibi. Genus est iuramenti, ut est illud: Si intrabunt in requiem meam. Non enim nisi semper pro dubitatione ponitur, nam hic pro affirmatione est positum. Aliter: Benedicens benedicam te, id est, in sanctis et fidelibus, qui stellis celi comparantur.


Et multiplicans. Id est, numerosa peccatorum progenie, qui arene maris assimilantur. Et sic longanimiter. Patienter, id est, Abraham. Ferens. Per trecentos annos. Ut per duas res immobiles. Deus, et promissio et iuramentum Dei. Item duas res immobiles dixit, Dei Patris promissiones de Filio suo, et aduentum ipsius Filii in hunc mundum pro salute nostra. Qui confugimus. Id est, ab Iudaismo et Gentilitate. Quam sicut anchoram habemus. Similiter quomodo anchora nauim in tempestate maris, sic spes hominem in tentationibus mundi fundat. Et ista anchora non in mare mittitur, sed in celum, ad interiora premia capessenda. Usque ad interiora uelaminis. Nostram anchoram sursum mittimus ad interiora celi, sicut anchora ferrea mittitur ad interiora  maris. Secundum ordinem Melchisedech. Non secundum ordinem Aaron, quia ex tribu Leui introiit iehsu, id est, sicut pontifex semel introibat intra uelum sanctuarii, sic Christus introiuit semel in celum.



CAPUT uII.

Hic enim Melchisedech rex Salem. Salem est oppidum iuxta Scythopolim, quod usque hodie appellatur Salem; et ostenditur ibi palatium Melchisedech ex magnitudine ruinarum ueteris operis ostendens magnificentiam; ad quam ciuitatem etiam legitur Iacob descendisse; que fuit in terra Chanaan regionis Sichem. Sacerdos Dei summi. Non idolorum et demonum. TLH* per T mysterium crucis Christi designatur, quia Christi passio nos liberat a  dominatu quinque carnalium sensuum quibus captiuati sumus per fidem sancte Trinitatis cum bonis operibus, que sunt X et uIII, hoc est, ter sex. Nam Abraham secum in prelio contra quinque reges Syrie CCCXuIII uernaculos habuit. A cede regum. Quinque regum Syrie, quia Loth, filium fratris, Abraham cum sua pecunia eripuerat. Occisis autem ab Ahraham in uia, predamque magnam ab eis rapuit. Et benedixit. Melchisedech. Ei, Abrahe. Melchisedech, quasi melchos sadec, id est, rex iustitie interpretatur, quod mystice Domino Saluatori congruenter aptatur, qui est quoque rex pacis. Sine patre. Id est, sine patre sacerdote de tribu Leui. Sine matre. Similiter de tribu Leui. Sine genealogia. Ex sacerdotali tribu. Neque initium dierum. Hic ostenditur  istum Melchisedech non fuisse Sem. Nam initium dierum Sem Scriptura describit, Melchisedech uero nec initium dierum habere describitur. Aliter: Nec initium dierum, id est, electionis eius in sacerdotium administrandum etate legitima annorum XXu uel potius XXX secundum Hebraicam ueritatem, ut Hieronymus in tractatu Ezechielis. Neque finem. Ipsius ministerii L anno. Tunc enim cessabant sacerdotes ministrare, sed custodes uasorum erant; hec Origenes dicit. Hunc Melchisedech, alii angelum, alii Spiritum sanctum propter excellentiam suam esse suspicantur: quod absit. Hebrei uero hunc affirmant esse Sem filium Ne, quem uiuum fuisse dicunt in tempore Abrahe, habens tunc annos antiquitatis  CCXC: Apostolus uero ostendit non ex Sem fuisse, ex quo Abraham fuit, sed ex Cham, cuius posteritatem Scriptura non memorat. Quisquis enim ille est, de Gentibus fuit. Omnis enim primogenitus cum gentibus sacerdos uocabatur. Et non quod ille patrem et matrem non habuisset, dicitur sine patre et sine matre; sed quia genealogia illius in Genesi non annumeratur, sed subito introducitur. Assimilatus autem Filio Dei. Quia et ipse sine patre in terra, et sine matre in celo, sine genealogia secundum diuinitatem, ut: Generationem eius quis enarrabit? Similiter sine initio secundum diuinitatem, et sine fine. Manet sacerdos in perpetuum. In prolixum temporis spatium, non unius tantum anni curriculo, aut usque ad quinquagesimum annum.  Intuemini autem quantus sit hic. Conuertit sermonem ad Hebreos, quibus hanc epistolam scripsit, ac si diceret: Intelligite quam magnus sit hic sacerdos, qui figuram Christi gestauit, dum tam magnus patriarcha ei decimas dedit ex melioribus que habebat Abraham patriarcha. Ergo si Melchisedech excellentior sit quam Abraham, sicque Christus secundum ordinem Melchisedech sacerdos manet in eternum, concluditur quod Christus excellentior sit quam Abraham, in quo Iudei se iactant. Et quidem de filiis Leui sacerdotium accipientes. Hinc more suo per dialecticam loquitur, dicendo et quidem de filiis Leui, ne quis Leui sacerdotium Melchisedech precellere putaret: et secundum solitam obiectionem Leuiticum sacerdotium prius exaltat, quod  Dei mandato non ab aliquibus, sed a Dei populo, id est, filiis Abraham decimas accipere iubentur, cui tamen sacerdotem Melchisedech superexaltat, quem genus non nobilitat, et qui a patre, a quo omnes nobilitantur, id est, Abraham, decimas sumpsit. Et cui Leui. Quamuis in patre decimas dedit. Decimas sumere a populo. Tanta est enim sacerdotii excellentia. Quanquam et ipsi. Pro, quoniam. Cuius autem generatio non annumeratur in eis. Filiis Leui, quoniam Christus non e tribu Leui, sed magis de tribu Iuda esse perhibetur; uel quoniam Christi generatio secundum diuinitatem non ex eis numeratur.

Decimas sumpsit Abrahe. His ergo duobus modis sacerdotium filiorum Leui Melchisedech suo sacerdotio  superexaltat: quia decimas ab Abraham omnium sacerdotum patre accipere meruit, et quia hunc qui repromissiones accepit benedixit. Et hic quidem. Filii Leui, et in ueteri lege. Decimas morientes homines accipiunt. Filii Aaron, qui mortales homines sunt. Ibi autem. Id est, in Psalmo. Contestatus est. Spiritus sanctus per os Dauid. Quia uiuit. Ut: Tu es sacerdos in eternum. Et ut ita dictum est per Abraham. Hoc est, per Abraham decimas dedit Leui ad Melchisedech; quia quod Abraham obtulit, Leui secum obtulit, dum in lumbis eius fuit. Qui decimas. Leui. Accepit. Postea a populo Isrel. Decimatus est. Decimas dedit ad Melchisedech. Ad hunc in lumbis Abraham positus. Ut sit uerbum deponens  decimor, decimaris. Aliter secundum Augustinum: Abraham et Leui decimati sunt a Melchisedech, propter panem et uinum a Melchisedech acceptum. Ipsaque decimatio quedam prefiguratio erat future medicine per Dominum Saluatorem, idcirco Leui in Abraham decimatus est, quia curaretur. Non autem Christus decimatus est, quamuis et ipse fuerat in lumbis Abrahe secundum originalem substantiam, per quem humanum genus curaretur. In quo Christi excellentia sacerdotii ostenditur, cum in lumbis Abrahe non necesse habebat decimari. Secundum ordinem Melchisedech. Habens regale sacerdotium sicut Melchisedech. Et non secundum ordinem Aaron. In obseruationibus legalibus. Translato enim sacerdotio. A Leui et Aaron. Ad Melchisedech.  Ad Christum. Necesse est, ut legis translatio fiat. Neque enim potest sacerdos esse sine lege, et testamento, et preceptis. In quo enim. In Christo, hoc est, quod secundum ordinem Melchisedech sacerdos sit in eternum. De alia tribu est. Iuda, et non Leui. Exsurgeret alius sacerdos. Propter sacerdotes Leuiticos. Mandati carnalis. Quia non per hominem pontifex ordinatus est. uite insolubilis. Id est, eterne uite, ut: Tu es sacerdos in eternum. Contestatur enim. Spiritus sanctus per Dauid. Reprobatio quidem fit. Ut gratie locus daretur. Propter infirmitatem eius. Quia neminem potuit saluare. Et inutilitatem. His uidelicet, qui in Christo non crediderunt. Nihil enim ad perfectum adduxit lex. Quia usque ad passionem Christi in infernum omnes  ibant, postea autem celos penetrant. Introductio uero melioris spei. Melior est enim spes, qua uita eterna speratur, quam illa qua bona terre exspectantur. Iurauit Dominus. Per semetipsum. Et non penitebit eum. Sicut penituit eum hominem fecisse, et Saul ordinasse in regem. In tantum. Ut sacerdotium eius maneret in eternum, uelut cum iureiurando stabiliretur. Melioris testamenti. Noui et uite eterne, quod multos ad perfectum duxit. Sponsor. Promissor. Quod morte prohiberentur. Hic ostendit non sacerdotium secundum ordinem Leui manere, sed Christi sacerdotium perpetuum esse. Accedens per semetipsum ad Deum. Ut: Nemo uenit ad Patrem, nisi per me. Semper uiuens. Non ut alii sacerdotes. Innocens. Nulli nocens. Impollutus. Sine peccato. Segregatus  a peccatoribus. Quod nullum in eo peccatum fuit. Excelsior celis factus. Id est, angelis et firmamento, ut: Adorent eum omnes angeli eius. Qui non habet quotidie. Ut sacerdotes legis. Necessitatem. Immolandi, offerendi. Sermo autem iurisiurandi. Qui dicit: Tu es saccerdos in eternum secundum ordinem Melchisedech. Filium in eternum perfectum. Sacerdotem.



CAPUT uIII.

Capitulum autem super ea que dicuntur. Summam uel recapitulationem. Qui sedet in dextera sedis magnitudinis. Secundum sue maiestatis excellentiam. Sanctorum minister. Siue sanctorum hominum secundum suam misericordiam; siue minister  eorum que Sancta sanctorum dicuntur. Et tabernaculum. Spiritus animarum sanctarum, templique multiformis Ecclesie, in quo Deus inhabitat. Ad offerenda munera. Aurum et argentum. Et hostias. De oblationibus uiuis. Nec esse sacerdos. Id est, ipse Dominus Saluator, qui sic non esset necessarius, si per alios iustificatio fieri posset. Qui exemplari et umbre seruiunt celestium. Exemplaria dicuntur, quia celestium exempla ostendebant. Umbre autem in comparatione superuenientis ueritatis. Celestium. Spiritualium donorum, que nobis per Christi sacerdotium donantur. Aut celestium, id est, operum, quia ex his celestia promerentur. Tabernaculum. Exemplar Ecclesie. Facies omnia. Tam de tabernaculi constitutione, quam de hostiis  sacrificiis que in eo immolarentur. Secundum exemplar. Quia prius formam eius in mente perspexit in monte, antequam ipsum tabernaculum faceret. Nunc autem melius est sortitus ministerium. Ac si diceret: Dominus iehsu Christus melius sortitus est ministerium Noui Testamenti, ubi peccata nostra remittuntur, et uita eterna promittitur, non tantum bona terre. Nam si illud prius culpa uacasset. Ac si diceret: Si legis prioris obseruatores inculpabiles essent, nec secunda lex demum inquireretur. uituperans enim eos dicit. Deus per Ieremiam prophetam: Et consummabo. Lege ueteri transeunte, perfectiorem legem introducam, ubi non figura, sed ueritas ostendetur. Domui Iuda. Ecclesie Deum confitenti. Testamentum Nouum.  Euangelium, et legem gratie, hoc est, ut quicunque ex omnibus gentibus in Christo crediderint, filii Abraham secundum spiritualem generationem uere sint. Quod feci patribus eorum in die. Quinquagesimo post Pascha die in monte Sina. Et ego neglexi eos. Reliqui eos secundum desideria cordis eorum. Post dies illos. ueteris Testamenti. In sensibus eorum. Non in tabulis lapideis. Superscribam eas. Id est, super legem nature et littere. A maiore. Diuite, nobili, sene. Usque ad minorem. Egenum, ignobilem, iuuenem.



CAPUT IX.

Habuit quidem et prius testamentum. Ac si diceret: Fuerunt in tabernaculo uasa Dei, quod apud homines magnum ac mirabile uidetur. Sed tamen  illa omnia umbre erant bonorum futurorum. Constitutiones culture. Circumcisionem, sabbata, neomenias, hostiasque corporales. Sanctumque seculare. Tabernaculum, quod erat pro tempore. Non sic Sancta sanctorum eterna. Tabernaculum primum. Quod mystice significat presentem Ecclesiam. Candelabrum uero carnem Christi, septem donis Spiritus sancti resplendens, uel ipsa septem dona. Et mensa. Aurea in aquilonari parte tabernaculi, significans sacram Scripturam: Propositio panum. Mystice corpus Christi, seu doctrina apostolica intelligitur. Quod dicitur Sancta Sanctorum. In quod solus sacerdos semel in anno introibat. Secundum tabernaculum, Hierusalem celestem significat.  Aureum uero thuribulum, corpus Christi cum diuinitatis splendore. Arca uero, ipsa Ecclesia secundum mysticum sensum, anima secundum tropologicum exprimitur, aut certe arca Testamenti caro Saluatoris Christi animaduertitur, in qua manna diuinitatis inhabitat. Urna aurea. Humanitas Christi cum diuinitate. uirga Aaron, regnum Christi significat, uel uexillum crucis. Tabule due Testamenti. Cherubim. Plenitudo scientie. Propitiatorium. De quo propitiabatur Dominus populo suo. Mystice propitiatorium Dominus Saluator exprimitur, qui est propitiatio pro peccatis nostris. Ministeria. Sacrificia. Semel in anno. Decima die mensis septimi secundum lunarem supputationem, que solemnitas erat sanctificationum. Non sine sanguine. Sicut non  sine sanguine Christi nos redempti sumus. Hoc significante Spiritu sancto. Propterea ista ita constructa sunt in figuram Saluatoris nostre salutis, quod uidelicet Christus pateretur semel pro genere humano. Sanctorum uia. Intreundi in celum. Et iustitiis carnis. Carnalibus iustificationibus per circumcisionem. Non huius creationis. Terrestris tabernaculi. Et cinis uitule. uacce rufe, rosee, carnis Christi. Qui per Spiritum sanctum. Quasi per ignem: quomodo hostie prius ignem de celo accipiebant. Ab operibus mortuis. Que ducunt ad mortem, sicut si quis in lege mortuum tangeret, mundabatur. Earumdem preuaricationum. Que deleri non poterant oblationibus prioribus. Ubi enim Testamentum, mors necesse est intercedat testatoris. Animalis  cuius sanguis testatur indulgentiam peccatorum. Poterat aliquis ex eo, quod mortuus est Christus, maxime non credere promissiones eius. Paulus igitur exempla ex communi assumit consuetudine, quibus ostendit tunc firmissimum esse testamentum, morte testatoris intercedente. Testamentum enim in mortuis confirmatum est, quia testamentum tunc firmum erit, postquam homo de hoc seculo migrauerit. uiuens uero quoties uoluerit mutabit, ut sequitur: Alioqui nondum ualet. Quia quandiu uiuit testator, potest immutare sententiam, et alios atque alios heredes ducere in hereditatem suam. Unde nec primum quidem. Tabernaculum. Sanguinem uitulorum et hircorum. Quia uterque sanguis sanguinem Saluatoris significat. Cum aqua. Mystice  baptismatis, uel aquam et sanguinem de latere Christi manantem significat. Et lana coccinea. Que significat lenitatem caritatis Christi, qui passus est pro nobis, aut certe per lanam coccineam Christi passio designatur. Et hyssopo. Que herba humilitatem Christi significat ac fortitudinem, qua interiora nostra purgantur. Ipsum quoque librum. Deuteronomium, quod significat Euangelium consecratum sanguine Christi. Hic est sanguis Testamenti, sic et Christus dicit: Hic est sanguis meus Noui Testamenti . uasa ministerii significant ministros Ecclesie. Sanguine. Fide passionis Christi aspersos. Non fit remissio. Ex aliqua parte. Exemplaria celestium Tabernaculum et uasa ministerii.  His mundari. Hostiis preteritis. Nam ipsa celestia. Opera Noui Testamenti, siue conuersamini, ut Apostolus dicit: Nostra conuersatio in celis est , que est uera Christianorum philosophia. Aliter: celestia, id est, uasa. Sed in ipsum celum. Quasi quoddam tabernaculum. In sanguine alieno. Hircorum, uitulorum. Alioquin oportebat eum. Id est, si una eius oblatio mundum totum non saluaret ante passionem eius et post passionem, oportebat eum pati ab origine mundi, dum per singulas generationes homines peccauerunt, quia semper habuisset quod redimeret: sed noluit nisi ut semel tantum passus mundum in consummationem seculi liberaret. Secundo. In die iudicii. Sine peccato. Sine similitudine carnis peccati, aut sine oblatione pro peccato.  Aliter: sine peccato, exspectantibus se.



CAPUT X.

Umbram enim habens lex futurorum bonorum, non ipsam imaginem. Speciem ueritatis; umbra etenim fuit non ueritas. Nam requiescebant peccata ad tempus, non remittebantur. Consummare. Perfectos facere. Non cessassent offerre. Non iterum offerrent, si per unam hostiam mundati essent, et quamuis nos non cessemus offerre, tamen idipsum offerimus sacrificium, non alium agnum hodie, alium cras offerentes. Commemoratio peccatorum. Commemorantur peccata, dum quotidie et per singulos annos hostia pro peccatis offerebatur. Nos uero in commemorationem Dominice semel passionis quotidie nostreque salutis offerimus. Impossibile est enim.  Si impossibile, cur ergo faciebant propter prefigurationem? Non enim ueritas sine preeuntibus figuris uenire debuit. Introiens in mundum. Christus apparens in carne. Hostiam. uiuam. Et oblationem. De uino et pane. Noluisti. O Pater. Corpus autem perfecisti mihi. Corpus ad offerendum, quia hec est hostia uiua Deo placens. Tunc dixi. Dum tempus fuit, ut auferrentur umbre legalium hostiarum. In capite libri scriptum est de me. In fronte Geneseos, ut: In principio creauit Deus celum et terram. Item: In principio erat uerbum, et illud: Liber generationis Iesu Christi; et item: Beatus uir, qui non abiit in consilio impiorum. Ut faciam uoluntatem tuam, Deus. Ut corpus quod aptasti mihi pro genere humano offeram, quia hec est tua uoluntas. Aufert  primum, ut sequens statuat. Ac si diceret: Reprobat uetus, et affirmat Nouum Testamentum. Sedet in dextera Dei. Quasi Dominus, nam ministrare famulorum est. Contestatur autem Spiritus sanctus nobis. Per Ieremiam, ac si diceret: Quod dicimus, Spiritus sanctus dicit; diximus enim quod consummauit in eternum sanctificatos, et hoc Spiritus sanctus testatur, quod in Nouo Testamento non recordabitur Deus peccatorum. Postquam enim dixit. Ordo, dicit enim Dominus: Dabo leges meas in cordibus eorum, et in mentibus eorum superscribam eas, et peccata eorum non recordabor amplius, postquam dixit: Hoc est testamentum quod testabor ad illos. Ubi ergo horum. Peccatorum remissio. Iam non fit oblatio.  Quia non oblatione que offerebatur in lege, sed sanguine Christi dimittuntur peccata. Hic ostendit distantiam pontificis, et sacerdotis, et hostiarum, et tabernaculi, et testamenti, et repromissionis, siquidem illa fuerunt temporalia, hec autem eterna; illa forme, hec ueritas. Habentes itaque fiduciam. Propter remissionem peccatorum, et quod coheredes effecti sumus. Unde nos plus habemus fiduciam per sanguinem Christi mundari, quam illi qui carnaliter hostias offerebant. In introitum sanctorum. In introitum regni celestis, uel fidei: Quam initiauit nobis. Consecrauit, eo quod ipse primus illa uia propria carne conscendit in celos. uiam nouam. Aut fidem Christi, aut introitum regni celestis. Aspersi corde a conscientia mala. Quia fides sine  operibus mortua est . Et abluti corpus. Sicut illi ablutiones carnales habebant. Nam foris lauamur aqua, intus autem Spiritu sancto, ut: Nisi quis renatus fuerit ex aqua et Spiritu sancto, etc. .

Aqua munda. Baptismatis aqua consecrata a benedictionibus. Confessionem spei indeclinabilem. Non declinemus ab ea, dum uerum erit quod promisit, sicut Isrelite, qui declinabant. Fidelis enim qui promisit. Ut alibi fidelis dicitur, per quem uocati estis. In prouocatione dilectionis. Ut unusquisque alterum prouocet ad caritatem. Non deferentes collectionem. Ecclesiam in qua collecti sumus in una fide. Sed consolamini inuicem. Dicentes: Breuis est tentatio, et longa remuneratio. Diem appropinquantem. Siue  mortis, siue iudicii. Offerre Deo hostiam. Scilicet legalem secundum ueterem legem. Aut crux secunda nobis ultra non est, huic autem simile est, quod in superioribus dixit: Impossibile est enim eos, qui semel sunt illuminati, iterum renouari. Terribilis quedam exspectatio iudicii. Si autem exspectatio terribilis est, quanto magis ipsa presentia, que consumptura est aduersarios? non ita ut non sint, sicut aurum non consumitur in igne, sed quod immundum est in eo. Communem estimans. Putans nichil prodesse effusionem sanguinis Christi. Et spiritui gratie contumeliam fecerit. Legales hostias offerens: uel non credens remissionem peccatorum per gratiam Spiritus sancti. Mihi uindictam; et ego retribuam. uindictam, contumeliam spiritui gratie facienti. In manus incidere  Dei uiuentis. In potestatem iudicii eius, qui reddet unicuique secundum opera eius. Rememoramini igitur pristinos dies. Hoc dicit, ut perdurantes in tribulationibus essent longanimes, sicut iam post acceptam fidem benefecerunt. Et in altero quidem opprobriis. uocibus. Et tribulationibus. Martyriis pressurisque. Spectaculum. Propter manifesta opprobria. Estis effecti. Ministrando tribulatis. Confidentiam uestram. Fortitudinem fidei, et patientiam in tribulationibus. Nam iustus meus ex fide uiuit. Quia uita corporis anima, uita anime fides est, a qua si quis se subtraxerit, non placebit Deo.



CAPUT XI.

Est autem fides. In Habacuc sperandarum rerum  substantia. Nam quod uidet quis, quid sperat? Sed si quod non uidemus speramus, per patientiam exspectemus. Sperandarum rerum. Synecdochicos hoc dicit, ab insigni parte fidem definiens. Nam fides est trium temporum: creduntur enim preterita quod fuerint, presentia quod sint, futura quod erunt. Fide Abel maiorem hostiam quam Cain obtulit Deo. Meliorem. Abel pastor ouium erat, Cain uero agricola; sed Abel primitias ouium Deo offerebat, prespiciens et credens, quod Christus postmodum tanquam ouis ad occisionem duceretur. Per quam testimonium consecutus est. Ut in Euangelio legitur: A sanguine Abel iusti usque ad sanguinem Zacarie filii Barachie . Testimonium prohibente muneribus eius Deo. Quia ignis descendebat super hostias eius,  sicut dicitur: Respexit Dominus ad Abel, et ad munera eius, ad Cain uero non respexit. Adhuc loquitur, ut: uox sanguinis fratris tui clamat ad me de terra . Fide Enoch. Propter fidem suam transferri meruit, credens quod iehsu postmodum in celum subleuandus esset: ante translationem enim testimonium habuit, ut est: Ambulauit Enoch cum Domino. Et alibi: Et placuit Deo anima eius . Quia est et inquirentibus se remunerator fit. In his duobus modis totum symbolum et plenam fidem habemus. Fide Ne. Credens responsum a Deo acceptum. Aliter: Preuidit namque Ecclesiam nauigaturam per mare seculi huius, ad portum uite eterne. Per quam. Fidem. Condemnauit seculum. Peccatores, qui non meruerunt arca saluari. Fide  qui uocatur Abraham. Signanter ait, uocatur, non enim sic prius uocabatur quando obediuit, sed Abraham tunc nominatus est. Heres. Ne. Institutus. Mundi heres. Obediuit. Quando dictum est ei: Exi de terra tua. Exspectabat enim fundamenta. Christum, et apostolos, et prophetas. Ciuitatem. Hierusalem celestium. Fide et ipsa Sara. Ecclesiam gentium respexit de qua dicitur: Letare, sterilis que non paris. Propter quod et ab uno. Homine, ex Abraham scilicet et Sara, ut: Erunt duo in carne una. Et hoc emortuo. Concupiscentia carnali. Iuxta fidem defuncti sunt. Qui usque ad mortem fidem seruauerunt. Non perceptis. Ante mortem repromissionibus. Et salutantes. Dicentes: Beata tempora quando hec uentura erunt. Et si quidem illius meminissent. Terre Chaldeorum,  de qua exierunt, id est, de Mesopotamia Syrie. Non pudet Deum. Id est, non confunditur Deus uocari eorum Deus, ut: Deus Abraham, Deus Isaac. Parauit enim illis Deus ciuitatem. Hierusalem celestem. Fide obtulit Abraham Isaac. Cum tentaretur, ut: Offer mihi filium tuum Isaac. Triplex autem bonum fecit, quod filium, et quod unigenitum, et repromissionem in quo accepit offerebat. Hoc autem factum est in figuram Dei Patris, Filium suum pro nostra salute offerentis. Unde sequitur, quod eum in parabolam accepit, hoc est in similitudinem Christi morientis et resurgentis. Sic Christus ait: Abraham uidit diem meum, et gauisus est. Fide etiam de futuris benedixit Isaac, spiritu precognoscens,  quod Iacob figuram Christiani, Esau uero Iudaici populi gerebat. Et adorauit. Iacob. Super fastigium uirge eius. Significans quod reges futuri essent adorandi ex genere Ioseph, scilicet ex Ephraim, ut Iosue filius Nun mystice designans regnum Christi in fine seculi adorandum, sicut ipse uirgam filii sui adorauit. Aliter: In hoc loco quidam frustra simulant adorasse Iacob summitatem sceptri Ioseph, quod uidelicet honorans filium, potestatem eius adorauerit, cum in Hebreo multo aliter legatur. Et adorauit, inquit, Isrel ad caput lectuli sui, quod scilicet postquam iurauerat ei filius, securus de petitione quam rogauerat, adorauit Deum contra caput lectuli sui. Sanctus quippe Deo deditus, et oppressus senectute, sic habebat lectulum suum positum, ut ipse iacentis  habitus absque difficultate ad orationem esset paratus. Et de ossibus suis mandauit. Ut: Extolletis ossa mea hinc uobiscum. Mystice ossa Ioseph ex Aegypto ad terram repromissionis translata, significant Christi mandata ex Iudeis in Gentes exitura. Fide Moyses natus, occultatus est mensibus tribus. Significat Christum occultatum ab Abraham usque ad Dauid: primus enim mensis est; dehinc secundus mensis a Dauid usque ad transmigrationem Babylonis; tertius uero est a transmigratione Babylonis usque ad aduentum Saluatoris. Improperium Christi. uel tribulationes pati pro Christo, uel in figuram improperiorum Christi, quod enim postea Christo euenit, ille sustinebat. Remunerationem. Mercedem a Christo. Fide celebrauit Pascha. Per agnum namque cum populo  intellexit Christum uerum agnum, de quo dicitur: Etenim Pascha nostrum immolatus est Christus . Preuidit namque quod hi qui in crucifixum crederent, in futuro uindicta carerent. Ne qui uastabat primogenita. Id est, angelus. Sic diabolus uastator est, a quo liberamur per sanguinem Christi. Fide predauerunt Aegyptios, quia crediderunt se iterum in Aegyptum non reuersuros. Fide muri Iericho. Iericho defectio, uel luna interpretatur, figuram mundi tenens. Septem uero tubas, septem epistolas apostolicas intelligimus, in quibus septiformis Spiritus sancti gratia, doctrinaque intonat. Per septem uero muros, septem principalia uitia designantur. Fide Raab. Que significat Ecclesiam gentium, suscipiens exploratores, id est, doctores catholicos, uel,  ut alii dicunt, Petrum et Paulum, seu duas leges. Deficiet enim me tempus. Aut hyperbolica locutio est, aut tempus destinatum, quod ad hanc scribendam epistolam in corde suo proposuit. De Gedeon. Id est, quid adhuc dicam de Gedeon cum trecentis uiris. Barach. Pugnante simul cum Debbora prophetissa contra Sisaram Chananeum. Iephte. Offerente filiam suam contraque Moab pugnante. Obturauerant ora leonum. Ut Daniel, et Samson, et Dauid, quando pastor ouium fuit. Exstinxerunt impetum ignis. Ut tres pueri in camino ignis. Effugerunt aciem gladii. Sicut Dauid aciem gladii Saulis effugit. Conualuerunt de infirmitate. Ut Ezechias. Castra uerterunt exterorum. Ut Gedeon, et Ezechias, ceterique. Acceperunt  mulieres de resurrectione mortuos suos. Ut Elias suscitauit filium uidue Ionam, et Eliseus filium Samaritis. Alii autem distenti sunt. Cruciati sunt, ut Machabei. Non suscipientes. In presenti uita. Alii uero ludibria et uerbera experti. Ut Ieremias. Insuper et uincula, et carceres. Ut Ioseph. Lapidati sunt. Ut Naboth. Secti sunt. Ut Isaias. Hec per syllepsin dicuntur, quia uerbi gratia, non multi secti sunt, sed unus tantum, id est, Isaias. Tentati sunt. Ut Iob et Tobias. In occisione gladii mortui sunt. Ut Zacarias filius Ioiade sacerdotis, qui occisus est inter templum et altare. Circumierunt in melotis. Ut Elias et Ioannes, aliique multi. Est autem melota pellis caprina ex uno latere dependens, qua monachi utuntur Aegyptii. Quibus dignus non erat mundus. Presens  uidelicet mundus, propter spem superne glorie. Non acceperunt promissionem. Donec aduenit Christus. Ne sine nobis consummarentur. Hoc est, ne ante nos in regnum Dei celestemque cenam exirent, donec omnes in nouo exiremus



CAPUT XII.

Ideoque et nos. Hucusque de fide locutus est, nunc de predicatione incipit. Tantam habentes nubem. Multitudinem, uel collectionem. Testium. Patriarcharum et prophetarum. Deponentes omne pondus. Peccati. Non enim quisquam bene currit cum onere graui. Per patientiam curramus. Per uiam, scilicet mortem militiis mandatorum transcurrentes. Certamen. Tribulationum pressurarumque in presenti constitutarum. Ne fatigemini. Ne in tentationibus  lassescatis. Nondum enim usque ad sanguinem restitistis. Hoc est, nondum sanguinem uestrum in martyrio effudistis. Fili mi, noli negligere. Hoc per Salomonem dicitur . Disciplinam Domini. Tribulationem. Cuius participes facti estis. Scilicet diaboli. Omnis autem disciplina. Omnis a Deo saluberrima correctio. Fructum pacatissimum. Aeterne uidelicet mercedis. Remissas manus. Pigras ad bene operandum, atque laxatas. Et soluta genua. Propter confessionem infirmam. Erigite. In bonum opus. Gressus rectos. Opera recta. Pedibus uestris. Sensibus. Ut non claudicans quis erret. Inter Deum et idolum, ut aliquando Deum, aliquando idolum adoret, sicuti qui claudicatis in me et Baal. Neque radix amaritudinis. Alicuius peccati. Sursum germinans.  Id est, in superbiam crescens. Ne quis fornicator. Esau enim fornicator fuit: nam contra precepta patris de alienigenis, id est de infidelibus Heth uxorem accepit, et iura primogeniti causa gule uendidit. Qui propter unam escam. Lenticulam, uendidit primitias suas. Ille autem propter unam escam uendit primitiua, qui anime sue uirtutes fornicatione perdit. Nam sicut per unam escam unius diei esuries reficitur, sic et per fornicationem unius hore reficitur desiderium. Unde et Salomon pretium scorti pani comparauit. Non enim inuenit locum penitentie. Recte penitentiam non inuenerunt lacryme que causa superbie et inuidie fuere. Non enim accessistis.  Ac si dicat, Non ad uisibile et palpabile lumen accessistis, sed ad inuisibilem et incomprehensibilem Deum. Ignem et turbinem. Hec omnia fuerunt in monte Sinaï. Et tube sonum. Id est, angelice uocis. Exterritus sum. Corde. Et tremebundus. Corpore. Ad Sion montem. Ad presentem Ecclesiam. Et Ecclesiam primitiuorum. Apostolorum qui primi Deo crediderunt. Melius loquentem. Quia sanguis Abel accusabat, sanguis uero Christi redemit. Item ut est illud: Pater, dimitte illis, quia nesciunt quid faciunt . Ne recusetis loquentem. Christum. Cuius uox mouit terram. Montis Sinaï. Tunc. Quando lex data est. Nunc autem. In Nouo Testamento. Repromittit. Commouere terram celumque. Dicens. In Aggeo propheta. Et ego mouebo. In die iudicii. Ut maneant ea.  Specimina meliora creaturarum. Habeamus gratiam. Noui Testamenti, remissionisque peccatorum. Ignis consumens. Peccata comburens.



CAPUT XIII.

Mementote uinctorum. In uestra misericordia. Tanquam in corpore. Forsitan hec eadem patiemini. Honorabile connubium. Matrimonium legitimum in Domino cum pudicitia fiat. Et thorus. Lectus. Immaculatus. Sine fornicatione. Contenti presentibus. Ut: Nolite cogitare de crastino. Prepositorum. Doctorum uestrorum. iehsu Christus heri et hodie. Ac si dicat, ante secula, et in secula, et post secula semper permanet, ut propheta dicit: Tu autem idem ipse es, et anni tui non deficient . Et peregrinis. Antea non audistis. Abduci. A uera doctrina  separari. Quam escis. Hostiis legalibus seu peruersis doctrinis. Habemus. Nos fideles. Altare. Preter altare Iudeorum, unde corpus et sanguinem Christi participamus. Qui tabernaculo deseruiunt. ueteris uidelicet legis. Exeamus itaque ad eum extra castra. Despicientes presentia, et amantes futura. Improperium eius. Crucem et passiones uarias. Hostiam laudis. Ut: Immola Deo sacrificium laudis. Fructum labiorum. Quasi uitulum Deo offerentes. Et communionis. Largiende eleemosyne. Promeretur Deus. Ut nobiscum sit Deus. Quasi rationem de animabus uestris reddituri. Ut: Quorum animam et sanguinem de manu uestra requiram, dicit Dominus . Deus autem pacis. Deo hoc adiungitur, quia aliquid dissensionis habuerunt. Pastores. Ut: Ego sum  pastor bonus . Testamenti eterni. Non enim eternum erat uetus Testamentum. Aptet uos in omni bono. Faciat uos aptos esse in omni bono. Faciens in uobis, quod placeat coram se. Ut: Non uolentis, neque currentis, sed miserentis Dei est. Ut sufferatis. Ut auida mente suscipiatis. uerbum solatii. Id est, recte predicationis, quod solatium uestris animabus prestat. Cognoscite. Illi uos benefacientes. Demissum. A me ad uos missum. uidebo uos. Id est, conuersationem uestram per ipsum intelligens. Salutant uos de Italia. Hic euidenter ostenditur, quod hanc epistolam Rome scripserit.



[EXPOSITIO.]





SEDULII SCOTI EXPLANATIUNCULA DE BREuIARIORUM ET CAPITULORUM CANONUMQUE DIFFERENTIA.



INCIPIT BREuIARIUM SECUNDUM MATTHAEUM. Natiuitas Christi. Magi cum muneribus ueniunt, et reliqua. Perquirendum est quid inter breuiarium et capitulum atque canonem distet. His etenim tribus, quasi quibusdam clauibus, cuncta euangelici uoluminis arcana reserantur. Nam sublatis breuiariis, capitulis et canonibus, omnia confusa erunt et ambigua, et que sunt eadem, uel uicina, uel sola, et qui uel quot euangeliste in quibuslibet sententiis consonent, aut de quibus rebus edisserant, hoc totum sine predictis clauibus amphibolum erit. Itaque hec tria propriis differentiis ab inuicem discernamus. Breuiarium est rerum in contextu Euangelii  narratarum compendiosa et breuis expositio. Unde et breuiarium breuis causa nominatur, eo quod per hoc totus Euangeliorum textus breuiter comprehenditur. Capitulum est quelibet in Euangeliis sententia seu narratio. Canon est titulus, quo cognoscitur concordia euangelistarum, id est quis, uel qui, uel quot euangeliste unumquodque capitulum ediderunt. Ob necessarias itaque causas hec tria reperta sunt. Nam breuiarium ob hoc repertum est, quatenus ipse res que euangelico uolumine narrantur, hoc breuiter premisso et considerato compendio, citius et lucidius patescant, ut quod in Euangelio quisque inuenire desiderat, breuiariorum consideratione cum summa facilitate reperiat. Canones ob hanc causam reperti et uocati sunt, quatenus eorum  distinctione, concordia euangelistarum, id est qui et quot euangeliste eadem uel uicina uel sola in Euangeliis capitula dixerunt, agnoscatur. Capitula ob hoc inuenta et notata sunt, ut per hec quelibet sententia uel narratio in quolibet Euangelio agnoscatur. Notandum quoque quod nec capitulum sine canone, nec canon sine capitulo, per totum Euangelii contextum esse possunt, quia hec duo sibi inuicem inseparabiliter connexa sunt. Licet enim fieri possit ut ex negligentia scriptorum, quoduis capitulum numerum sui canonis non habeat subscriptum, uere tamen aliquo canone carere non poterit. At breuiarium sine canone uel capitulis subscriptis, licet non absque capitulorum sensu, consistit. Non enim in  breuiario qui uel quot euangeliste quolibet sensu ediderunt, neque capitulorum numerus perquiritur: alioquin quomodo contextui euangelico, sic et breuiario, uterque numerus canonum et capitulorum superscribendo apponeretur. Quod quia non agitur, manifestum est quod illud in breuiario proprie discitur, ut que in euangelico textu diuersis capitulis et canonibus multiplici narratione exponuntur, ea in breuiario, quasi quodam pugillo, breui assertione demonstrentur.

Illud quoque notandum quod sicut breuiarium sine canone et capitulis consistit, sic et capitula sine breuiario sepe posita reperiuntur. Nam in exordio Euangelii secundum Mattheum, in quo ter XIu, hoc est XLII generationes describuntur, duo capitula  duoque canones, tertius uidelicet ac decimus canon, absque breuiario includuntur. Si quidem in eo quod subsequitur, Christi autem generatio sic erat, et reliqua, initium breuiarii exorditur. Nam ibi natiuitas Domini exponitur. Cur autem non a principio XL et duarum generationum breuiarium Euangelii secundum Mattheum sumat exordium, inuestigandum est. Poterat enim tale breuiarium, nulla obsistente ratione, sic constare, XL duarum generationum enumeratio, natiuitas Christi, et reliqua: sed propter natiuitatis Dominice excellentiam, ab ultima, id est quadragesima secunda generatione, seu natiuitate Saluatoris, exordium breuiarii sumpsit. Nec mirum si in breuiario sicuti quedam in breui colliguntur, ita nonnulla causa breuitatis omittuntur, cum utrumque  breuiarii sit proprium: alioquin breuiarium non erit breuiarium. Notandum quoque in ceteris euangelistis, quod in his quedam capitula et canones ante initium breuiarii posita reperiuntur, ut in exordiis Euangeliorum Marci, Luce et Ioannis, post quedam capitula uel canones, initia breuiariorum exordiuntur. Illud quoque sciendum est quod cum canones et capitula, aliquando in principio, aliquando in medio, nonnunquam etiam prope finem cuiuslibet sensus adnotentur, breuiaria nonnisi in primordialibus sensuum locis exordiuntur. Unde euenit ut ipsa breuiaria sepe in principio, aliquando in medio, nonnunquam etiam prope finem capitulorum, sed tamen in principio sensuum, exordia sumant.



[EXPOSITIO IN MATTHAEUM.]





ARGUMENTUM IN MATTHAEUM [a 1Kb] .



Mattheus sicut in ordine primus ponitur, Euangelium in Iudea primus scripsit: cuius uocatio ad Deum ex publicanis actibus fuit. Duorum patrum in generatione Christi principia presumens: unius, cuius prima circumcisio carnis; alterius, cuius secundum cor electio fuit: et ex utrisque patribus Christus; sicque quaternario denario numero triformiter posito, principium a credendi fide in electionis tempus porrigens, ex electione in transmigrationis diem dirigens; atque a transmigratione usque ad Christum definiens, decursam aduentus Domini ostendit generationem: ut et numero satisfaceret et tempori; et sic quod esset ostendens, et Dei opus in  se monstrans, etiam in his quorum genus posuit, Christi operantis a principio testimonium non negaret. Quarum omnium rerum tempus, ordo, numerus, dispositio uel ratio, quod fidei necessarium est, Deus  Christus est, qui factus est ex muliere, factus sub lege, natus ex uirgine, passus in carne, omnia in cruce fixit: ut triumphans ea in semetipso, resurgens in corpore, et Patris nomen Patri restituens in filiis; sine principio, sine fine, ostendens unum se cum Patre esse, quia unus est. In quo Euangelio utile est desiderantibus Deum sic prima, uel media, uel perfecta cognoscere, ut et uocationem apostoli, et opus Euangelii, et dilectionem Dei in carne nascentis, per uniuersa legentes intelligant; atque in eo quo apprehensi sunt, et apprehendere expetunt, recognoscant. Nobis enim hoc in studio argumenti fuit, et fidem facte rei tradere, et operantis Dei intelligendam  diligenter esse dispositionem querentibus non tacere.Explicit argumentum.





EIUSDEM SEDULII SCOTI IN ARGUMENTUM SECUNDUM MATTHAEUM EXPOSITIUNCULA.



Inter argumentum et argumentationem hoc distat quod argumentum est sensus totius orationis, argumentatio uero est argumenti elocutio uerbisque competentibus explicatio. In argumentis autem euangelicis hoc precipue attendendum est quod in his et sermonis breuitas, et sensuum clandestina subtilitas scintillare cernitur; unde nostrum torpens ingenium ex inertie somno suscitant, et ante introitum doctrine euangelice nos exercitatiores euigilantioresque reddunt, ne lippidulis fortasse oculis, pedibusque sensuum titubantibus, prata Dominica segniter incedamus, sed illustrata mentis acie florida Christi rura, coruscis precedentibus lucernis, percurramus. Quid etenim sunt argumenta euangelica, nisi quedam celestium thesaurorum prouenientes lampades  simul et auree claues gazas reserantes Dominicas? Mattheus ex Iudea, sicut in ordine primus ponitur, ita Euangelium in Iudea primus scripsit. Primo notandum quod in huius argumenti exordio, uII circumstantie elucent, que sunt: persona, res uel factum, causa, tempus, locus, modus, materia. Persona dignoscitur, cum ipse euangelista proprio nomine Mattheus nominatur: cuius persone gens et origo ostenditur, cum idem Mattheus ex Iudea fuisse commemoratur. Nec parue quoque laudis preconium ipsi persone cumulatur: Mattheus namque donatus interpretatur, in eo quod ei Dominus uII  precipua dona largitus fuerit: primum donum, fidem; secundum, apostolatum; tertium, uirtutes atque miracula; quartum, linguarum peritiam; quintum, Euangelium scribere; sextum ante ceteros euangelistas primum esse in ordine; septimum, martyrii gloria coronari. Notandum uero est quod cum ipse euangelista ex tribu Leui fuisse tradatur, hic ex Iudea fuisse refertur. Quod tripliciter intelligi poterit: aut enim ex utraque tribu et Iuda et Leui ortus est; aut, licet prosapia non sit ipse Iudeus, tamen ex Iudea fuisse asseritur, eo quod forte parentes eius, quomodo et multi ex Leui tribu, ibidem habitauerunt. Aut si neque hoc est neque illud, ex Iudea Iudeus ob hoc nominatur, eo quod omnes Isrelite generaliter Iudei appellantur.


Sequitur factum, hoc est Euangelium ab eodem Mattheo conscriptum. Locus facti describitur, cum illud Euangelium in Iudea fuisse scriptum declaratur. Tempus Euangelli conscribendi ostenditur, cum is Mattheus primus ante alios euangelistas suum Euangelium scripsisse perhibetur. Causa ipsius facti manifestatur, cum subiungitur: cuius uocatio ad Deum ex publicanis actibus fuit. Idcirco enim tam magnificum diuinumque opus scripserat, quia ex publicanis operibus in apostolatum a Domino electus erat. Itaque a peruersis actibus segregatus,  ad actum euangelicum a Domino fuit uocatus. In quo et modus seu qualitas eiusdem facti latenter insinuatur: quomodo enim uel qualiter, nisi ordinate uel ueraciter, nisique sapienter suum Euangelium conscripserit, qui a uero Deo, in quo sunt omnes thesauri sapientie et scientie absconditi, uocatus atque electus fuit? Porro principalis materia conscribendi Euangelii ostenditur, cum subinfertur: »duorum patrum in generatione Christi principia presumens.« Non enim ab alia materia, nisi a Saluatoris genealogia, exordium Euangelii sumendum esse censuit: ut dum Christum filium et duorum id est, Dauid et Abraham, originaliter ostenderet, ipsum esse intimaret qui utrisque patribus quondam promissus fuerat. Abrahe quidem, ut: In semine  tuo benedicentur omnes tribus terre. Dauid uero: De fructu uentris tui ponam super sedem tuam. Ac ne quis dubitaret quanti meriti sint illi duo patres, quorum principia Mattheus in genealogia Christi presumpsit, continuo exponit cum subdit: »unius, cuius prima circumcisio in carne; alterius, cuius secundum cor electio fuit.« Ex precedentibus, id est ab eo quod est principia, per syllemsim, principium assumendum est, atque participium, quod est presumens, repetendum est, ut sit sensus: unius, cuius prima circumcisio in carne, principium presumens, alterius, cuius secundum cor electio fuit, principium presumens.

Ob quam uero causam Mattheus Abraham et Dauid  in genealogia Saluatoris principaliter poneret, ostendit subdens »et ex utrisque patribus Christus.« Siquidem Christus ex utroque patre, id est Abraham et Dauid, secundum carnem exortus est. Oportebat enim ut Saluator noster, qui spiritualis circumcisionis auctor existit, cuius fidei dono nos ab omnibus peccatis circumcidimus, ex Abraham, cuius prima circumcisio per fidem in carne fuit, secundum carnem originem duceret. Et quomodo Deus de Deo natus est secundum diuinitatem, ita et rex filiusque Dei ex Dauid rege, cuius secundum cor electio fuit, nasceretur secundum carnem. Quot autem generationibus genealogia Christi in multis patribus contexitur, protinus enumerat subdens: »sicque quaternario denario  numero triformiter posito;« et reliqua usque: »generationem.« Facile est quod proloquitur. Nam sic, id est tantum duobus patribus Abraham et Dauid in fronte genealogie antepositis, ter XIu, id est XLII, generationes in Dominica genealogia continentur. Atque in ipsa serie triplex ordo dignoscitur. Primus XIu generationes ab Abraham usque ad Dauid. Secundus XIu generationes a Dauid usque ad transmigrationem Babylonis. Postremus a transmigratione Babylonis usque ad Christum. Sed hunc numerum ac temporis ordinem non sine certi mysterii ratione Mattheus in Christi genealogia digessit, unde subditur, »ut et numero satisfaceret, et tempori.« Numero satisfecit, dum ter XIu  generationes in ipsa genealogia posuit; quo numero et decalogus legis et euangelica doctrina exprimitur. Tempori quoque satisfecit, dum Abraham patriarcham in exordio Dominice genealogie posuit. Nam prima mundi etas, quasi quedam infantia, ab Adam usque Ne protenditur. Secunda etas, que est ueluti ipsius mundi pueritia, a Ne usque ad Abraham computatur. Tertia etas, que est quasi florida mundi adolescentia, ab Abraham usque ad Dauid regem extenditur, que quidem etas habilis ad generandum habetur. Ideoque ab Abraham, quasi ab exordio adolescentie mundi, Mattheus ipsas generationes in genealogia Christi congruenter enumerat, quia ipsa etas ad generandam sobolem apta esse uidetur.


Sequitur: »et sic quod esset ostendens, et reliqua usque: »non negaret.« Ob hoc precipue genealogiam Christi Mattheus contexuit, ut non ore tacito negaret testimonium Christi. Nam testimonium perhibet de Christo, dum in ipsa genealogia ipsum filium Dauid et Abrahe esse testatur, et preterea conceptionem eius de Spiritu sancto, et natiuitatem ex uirgine, et cetera eiusdem miracula in suo Euangelio narrat. Qui Christus non solum in apostolis Noui Testamenti, suo aduentu multa diuina operatur, sed a principio, id est a credendi fide, hoc est ab Abrahe tempore, etiam in his patriarchis et prophetis et iustis, quorum genus in Christi genealogia Mattheus posuit, in signis et miraculis potentialiter operatus est. Sanctus itaque  euangelista testimonium perhibere de Christo non denegat; sed quod esset ostendens, id est, quod a Domino ex publicanis actibus uocatus sit atque in apostolatum electus, ostendit se apostolicum ministerium accepisse, cum testimonium perhibet de Saluatore. Et Dei opus uel Euangelium Christi in se demonstrat, dum ipsum Euangelium non solum Hebraicis litteris scripserit, sed etiam ut uerus apostolus aliis predicauit. Sequitur: »quarum omnium rerum,« et reliqua usque: »Deus Christus est.« Illud quod ait: »necessarium est,« per syllemsin ad omnia coniungendum est ut sit sensus, quarum omnium rerum tempus necessarium est. Ordo quoque et numerus necessarius est. Dispositio uel ratio necessaria est. Quod autem fidei necessarium  est, Deus Christus est Omnes itaque res dicit, cuncta que superius in hoc argumento dixerat, hoc est, quod Mattheus ex Iudea primus in Iudea euangelium scripserit, quod a publicanis actibus ad Deum uocatus sit, quod duo principia, id est Abraham et Dauid in generatione Christi presumpserit, et reliqua consimilia. Quarum omnium rerum tempus necessarium est, id est ad dignoscendum quo tempore hec gesta sunt. Ut, uerbi gratia, a tempore Abraham series genealogie Saluatoris exordium sumit, ceteraque consimilia.

Ordo quoque et numerus in supra dictis euidenter cognoscuntur. Ordo, quod Mattheus in ordine primus ante alios euangelistas ponitur. Item quod  ipse prius publicanus, dehinc uocatus atque electus sit apostolus: nec non et ordo in genealogia Saluatoris cernitur, cum ab Abraham usque ad Dauid atque a Dauid in transmigrationis tempus, dehinc usque ad Christum, ordinata genealogie series percurrit. Numerus in ter replicatur, id est in XLII generationibus elucescit. Dispositio, que significantius ratio nominatur, abdita et occulta causa ipsius temporis uel ordinis seu numeri intelligitur. Nam cum subtiliter discutitur cur a tempore Abraham usque ad Dauid, dehinc a Dauid ad transmigrationem, atque a transmigratione usque ad Christum, tempus et ordo ac numerus XLII generationum, in genealogia Saluatoris causa mysterii disponitur, hoc solum dispositio uel ratio nominatur.  Que prorsus omnia supradicta omnibus ueritatis amatoribus ad cognoscendum dicit esse necessaria. Quod autem fidei necessarium est, Deus Christus est, ac si dicat: Si omnia supradicta de Christo cognoscimus, necessarium est ut ea per fidem firmiter credamus. Quod est autem quod credere debeamus? Illud profecto quod Deus Christus est, id est, quod unigenitus Filius, qui uerus et eternus Deus est secundum diuinitatem, idem quoque Christus, id est, unctus sit oleo letitie pre participibus suis secundum susceptam humanitatem. Nam hoc totum negotium in genealogia Christi Mattheus ostendit. Quomodo autem qui uerus Deus est secundum diuinitatem, Christus homo sit secundum carnem, continuo explanat subdens: »qui factus  est ex muliere,« et reliqua usque: »in cruce fixit.« Nam qui omnium factor est secundum diuinitatem, ipse homo factus est secundum nostre fragilitatis participationem. Sed ceteri homines ex utroque sexu fiunt; ipse uero, qui supra homines uerus Deus est, non ex uirili semine, sed de superna Spiritus Dei gratia conceptus ex muliere uerus homo est factus. Et qui sue diuinitatis excellentia, summa lex supra legem est, sub lege Mosaica factus est. Ideoque quasi legi subditus octauo die circumcisus est. Et quia ex muliere eum dicit esse factum, ne ulla nuptialis copula in hoc cogitetur, ipsum ex uirgine Maria natum esse consequenter asserit. Qui dum secundum diuinitatem impassibilis et immortalis existat, tamen ut nos ab eterne  mortis passione et cruciatu eriperet, passus in carne, spontaneam pro nobis mortem susceperat, omnia nostra et originalia et propria peccata in cruce figens.

Sed audisti passum in carne, audi quoque uictoriam triumphantis gloriamque ab inferis resurgentis. Nam sequitur: »ut triumphans ea in semetipso,« et reliqua usque »in filiis.« Omnia, inquit, in cruce fixit, ut triumpharet ea, scilicet peccata peccatorumque tormenta, ipsaque demonia uincens. Tunc enim triumphator factus est, cum post passionem suam et mortem ad inferos descendens, ipsum qui habebat mortis imperium sua morte detraxit, atque captiuam captiuitatem ad superos secum  eduxit. Hoc autem fecit, non in aliorum celestium uel terrestrium confidens fortitudine, sed in semetipso. Quo triumpho peracto, gloria resurrectionis est eius subsecuta. Unde ipse resurgens in corpore cunctis credentibus ad uitam eternam predestinatis, spem glorie resurrectionis sua prima resurrectione premonstrauit. Sicque nomen summi patris in patribus, id est, Ecclesie pastoribus et doctoribus, sibi Filio quasi capiti Ecclesie, ad sui nominis gloriam suamque ad imaginem restituens. Ut quomodo celestis Pater natura sit Pater, sic eiusdem Patris dono, pastores Ecclesie, per Filii resurgentis gratiam, spirituales Patres nominentur. Quomodo autem nomen Patris summi, catholice Ecclesie Patribus qui dono superni genitoris patres  nominantur, per Filium donatum est, sic et nomen Filii, in multis Ecclesie filiis, per eumdem unigenitum Filium Patri restitutum est. Nam per Redemptoris passionem mortemque ac resurrectionem, utrumque donum Ecclesie collatum est, ut in Patris et Filii gratiam, multi tam patres quam filii in Ecclesia spirituales superni muneris largitione fiant. Sequitur: »sine principio, sine fine, ostendens unum se cum Patre esse quia unus est.« Breuis superiorum conclusio esse uidetur, ac si aperte dicat: Cum Christus ex uirgine sit natus, passus in carne, omniaque delicta in cruce fixit, atque ea triumphans in semetipso propria in carne gloriose resurrexit, sicque spirituales patres et filios in Ecclesia restituit, hisque omnibus a nullo angelorum  hominumque sed sola sue diuinitatis potentia gestis, euidentissime ostendit unum Deum se cum Patre esse. Non quomodo carnales filii temporali spatio suis patribus sunt etate minores; sed sine principio, sine fine, secundum eternam diuinitatis substantiam, unus ipse Deus est cum Patre. Quare? Quia unus est. Siquidem unicus est secundum naturam Patris filius. Nam ceteri filii non natura, sed adoptione et gratia, filii Dei nominantur. Hic uero unus est natura Filius.

Itaque decursa secundum Mattheum Euangelii periocha, sequitur totius argumenti anacephaleosis, id est recapitulatio, qua conscripti Euangelii utilitas ostenditur »In quo Euangelio utile est,« et reliqua usque: »recognoscant.« In ipso Euangelio,  in doctrina scilicet euangelica, tria quedam utilia esse ad cognoscendum asserit. Id est uel prima, uel media, uel perfecta: et que sunt illa prima, media et perfecta, protinus exponit dicens: »ut et uocationem apostoli et opus Euangelii,« et reliqua. Primo namque Mattheus ex publicanis actibus a Domino uocatus est ut esset apostolus. Secundo Christi Euangelium ab eodem est conscriptum, in quo prorsus opere donum perfecte dilectionis Dei in carne nascentis erga humanum genus, per uniuersa dicta et facta Dominica, quilibet studiose legentes intelligere possunt. Sicque in eodem Euangelio ipsum caritatis donum in quo a Deo apprehensi sunt atque electi, ipsique toto mentis ardore  Deum fontem dilectionis apprehendere expetunt, legendo et perscrutando recognoscant. Licet et aliter prima et media et perfecta intelligi possunt, id est queque in doctrina euangelica, utilia, utiliora atque utilissima. Ut, uerbi gratia, coniugium, uiduitas, uirginitas, que per tricesimum et sexagesimum atque centesimum fructum allegorice designantur. Aliter prima sunt ea que in Euangelio a conceptione Domini [Cod., ac receptione Deum] usque ad eius baptismum narrantur. Media, que a baptismo usque ad imminens passionis tempus in eodem Euangelio continentur. Perfecta, que in ultimis Euangelii partibus de eius passione morteque ac resurrectione conscribuntur. Sequitur: »nobis enim hoc in studio argumenti fuit,« et reliqua usque:  »non tacere.« Quia argumentum est oratio, rei dubie faciens fidem, ob duas causas hoc argumentum  composuimus. Prima causa est ut nos facte, id est, cuiuslibet geste rei, et in Euangelio per Mattheum narrate, fidem, hoc est, simplicem ueritatem rerum gestarum, breui sermone a genealogia Saluatoris usque ad eiusdem triumphum resurrectionis, summatim hoc argumento monstraremus. Secunda causa est ut illud non taceremus, sed potius lectores hoc argumento admoneremus, quod in omnibus que in Euangelio de dictis et factis Dominicis narrantur, operantis Dei mirabilis dispositio a piis quibusdam Deumque desiderantibus diligenter intelligenda sit. Nam in argumentis utrumque necessarium est ut et fides rei dubie efficiatur, et certa rerum intelligentia monstretur, quia fidei rerum gestarum intelligentia necessaria est: non enim sufficit credere,  nisi etiam intelligatur quod creditur.

Explicit in argumentum secundum Mattheum.



[EXPOSITIO IN MARCUM.]





ARGUMENTUM IN MARCUM.


Marcus euangelista, Dei et Petri in baptismate filius atque in diuino sermone discipulus, sacerdotium in Isrel agens, secundum carnem Leuita, conuersus ad fidem Christi Euangelium in Italia scripsit, ostendens in eo quid et generi suo deberet et Christo. Nam initium principii in uoce prophetice exclamationis instituens, ordinem Leuitice electionis ostendit, ut predicans Ioannem predestinatum filium Zacarie, in uoce angeli annuntiantis emissum, non solum uerbum caro factum, sed et corpus  Domini in omnia per uerbum diuine uocis animatum initio euangelice predicationis ostenderet: ut qui hec legens sciret, cui initium carnis in Deo et Iesu aduenientis habitaculum caro deberet agnoscere, atque in se uerbum uocis, quod in consonantibus perdiderat, inueniret. Denique et perfecti Euangelii opus intrans, et a baptismo Domini predicare Deum inchoans, non laborauit, natiuitatem carnis, quam in prioribus uiderat, dicere; sed totus in primis expositionem deserti, ieiunium numeri, tentationem diaboli, congregationem bestiarum, et ministerium protulit angelorum: ut instituens nos ad intelligendum, ac singula in breui compingens, nec auctoritatem facte rei demeret, et perficiendo operi plenitudinem non negaret. Denique amputasse sibi post fidem pollicem dicitur, ut sacerdotio reprobus haberetur. Sed tantum consentiens fidei predestinata potuit electio, ut nec sic in opere uerbi perderet quod prius meruerat  in genere. Nam Alexandrie episcopus fuit, cuius per singula opus scire, Euangelii in se dicta disponere, et disciplinam in se legis agnoscere, et diuinam in carne Domini intelligere naturam, que in nos primum requiri, dehinc inquisita uolumus agnosci, habentes mercedem exhortationis: quoniam qui plantat, et qui rigat, unum sunt; qui autem incrementum prestat, Deus est.

Explicit argumentum.





EIUSDEM SEDULII SCOTI INCIPIT EXPLANATIUNCULA IN ARGUMENTUM SECUNDUM MARCUM.


Hoc argumentum genus officiumque et electionem Marci euangeliste prima sui parte declarat, secunda intentionem eiusdem euangeliste in scribendo Christi Euangelio ostendit, tertia ipsius Marci episcopatus dignitatem cum laudis preconio describit. Postremo qualiter per singula ipsum opus euangelicum intelligere debeamus admonet. Itaque nomen et officium ipsius persone in argumenti fronte ponitur, cum Marcus euangelista ipse designatur. »Marcus euangelista:« Marcus Hebreo sermone excelsus dicitur; euangelista Grece bona nuntians  interpretatur. »Dei et Petri in baptismate filius atque in diuino sermone discipulus.« Ob hoc excelsus merito et euangelista fieri promeruit, quia diuina prestante gratia prius baptismate in Christo renatus, in diuina sapientia instructus est. Sic autem distinguendum est, ut primo pronuntietur »Marcus euangelista,« ac deinde subinferatur: »Dei et Petri in baptismate filius.« Marcus filius Dei est in baptismate, quia baptismatis fonte in Deo renatus, per adoptionis gratiam Filius Dei efficitur. Filius Petri in baptismate esse dicitur, quia ab ipso baptizatus  et instructus, recte spiritualis eius filius nominatur. De qua re Apostolus: Filioli mei, quos iterum parturio donec formetur Christus in uobis. »Sacerdotium in Isrel agens secundum carnem Leuita.« Pristinum sacerdotale officium et nobilitas carnalis prosapie eiusdem Marci ostenditur, ut non immerito ad apicem spiritualis et excellentioris sacerdotii postmodum transcenderet, qui prius carnale sacerdotium iuste ac legitime in Isrel agebat, cum ex Leui sacerdotali tribu ortus est. Sed quando et ubi Euangelium scripserit, demonstratur cum subditur: »conuersus ad fidem Christi Euangelium in Italia scripsit. Tunc, inquit, Euangelium scripsit, postquam ad fidem Christi conuersus est. Nam antequam fidem Christi perciperet, digna de Christo  scribere non poterat. Locus conscribendi Euangelii Italia esse monstratur, in qua ipsum opus scriptum fuisse traditur: non quod Italico uel Romano, sed Greco sermone, conscriptum sit.

Cur autem Marcus Euangelium scripserit, demonstratur cum subiungitur: »Ostendens in eo opere quid generi suo deberet et Christo.« Nam cum ipse Leuita erat, ex qua tribu multi prophete orti fuerant, suum Euangelium a uoce prophetica rite inchoauit: et tanquam Leuitam, de Ioanne Baptista similiter Leuita et Altissimi propheta, ipsum oportebat prophetica uoce testimonium perhibere. Quin etiam cum Christus non solum ex tribu Iuda, sed ex tribu quoque Leui carnis originem duxit, ipsi Domino Leuiticus euangelista debitor erat ut eius Euangelium  conscriberet. Unde subditur: »nam initium principii in uoce prophetice exclamationis instituens, ordinem Leuitice electionis ostendit.« Claret namque quod beatus Marcus debitum Leuitarum ministerium in opere euangelico demonstrauit, dum non alibi exordium sui Euangelii quam in propheticis eloquiis instruere procurauit, et quasi bonus opifex et architectus super prophetarum fundamentum opus euangelicum construere cepit: non quod prophete ex aliis tribubus orti non essent, sed quia precipue Leuitice tribui secundum electionem Domini propheticum ministerium fuerat concessum. Non ergo quasi per rapinam indebitum sibi ministerium Marcus usurpauit, sed iuxta electionem sue prosapie Euangelium scribere inchoauit.


Quod uero ait »initium principii,« difficile est ad intelligendum. Nam huius argumenti repertor, usitatius dicere poterat: initium Euangelii, uel principium Euangelii: sed magis abstruse quam usitate eloqui uoluit. Sciendum est itaque hanc distantiam esse inter principium et initium, quod principium plures in se sententias comprehendit, initium autem pars est principii, id est quelibet sententiola principalis intra ipsum principium conclusa. Ergo principium Euangelii secundum Marcum totum illud intelligamus quod in quatuor principalibus capitulis de Ioanne Baptista refertur. Initium uero inchoamentum esse ipsius principii, id est propheticum illud uaticinium quod de ipso Ioanne precursore  Domini quondam fuerat predictum; hoc est quod sit angelus ante faciem Domini premissus, et uox uerbum Patris precurrens. Cur autem in uoce prophetice exclamationis, initium ipsius principii Marcus inchoaret, causa ostenditur cum subditur: »ut predicans predestinatum Ioannem filium Zacarie,« et reliqua usque: »ostenderet.« Dum beatus Marcus Ioannem precursorem Domini predicat, quod angelus sit ante faciem, id est, manifestam apparitionem incarnationis Christi, premissus, et quod uox sit uerbum Patris, conceptione, natiuitate, doctrina, baptismate, precurrens, ibi procul dubio non solum uerbum, id est unicum Dei Filium, carnem sumpsisse ostendit, sed et ueram animam inseparabiliter habuisse declarat. Non enim iuxta hereticam  prauitatem, Christi diuinitas solam sine anima carnem, sed totum hominem secundum corpus et animam assumpsit. In eo autem quod ait »corpus Domini in omnia per uerbum diuine uocis animatum,« non aliud ibi uerbum quam diuinam uocem intelligere oportet, ut sit sensus, per uerbum diuine uocis, per ipsum uerbum, quod nichil aliud est quam diuina uox. uerbum namque Patris id ipsum est et uox. Patris, per quod uerbum quomodo omnia facta sunt, sic anima Christi creata est. Ob hoc namque dicitur: »corpus Domini in omnia per uerbum diuine uocis animatum.« Audito itaque uerbi uel uocis nomine, non nobis carnalis consuetudo obstrepat, ut tale uerbum uel uocem Patris cogitemus, qualia uerba sonantia et transitoria proferimus. Sed hoc melius  in sequentibus aduertemus.

Nam subditur. »Ut qui hec legens sciret cui,« et reliqua usque: »inueniret.« Ordo uerborum est: Ut qui hec legens sciret qui deberet scire et predicare agnoscere initium carnis in Domino, et caro, id est habitaculum Iesu aduenientis; atque id se uerbum uocis inueniret, quod in consonantibus scilicet aliis euangelistis perdiderat. Aptum, inquit, erat ut Marcus Leuita de Domino Saluatore, qui ex Leui ortus est, scriberet, ut quisquis hec legeret principatum, ordinem et quoddam priuilegium Leuitice electionis pernosceret. Nam que congruentius quam Leuite caro, id est carnalis prosapia et origo, debuit agnoscere initium sumende carnis in Domino uel in unitate persone Domini? Que Saluatoris caro,  quid aliud dicenda est quam Iesu in hunc mundum aduenientis habitaculum, qui habitu carnis inuentus est ut homo? Illis enim euangelistis qui ex Leui orti sunt, ut Mattheus et Marcus, dignius quam ceteris, mysterium incarnationis Domini, ex Leui quoque oriundi, scribere congruebat. Aptum quoque erat ut eadem Leuitica caro, uel Marcus qui carnalem originem ex tribu Leui traxerat, in se, id est in suo animo et intellectu, uerbum uocis inueniret. Ubi nobis est aduertendum quod quamuis Ioannes Baptista uox, et Christus uerbum nominetur, non tamen Christus uocis uel Ioannis, sed potius Patris uerbum est uel Filius. Possumus tamen Iesum ipsum uerbum uocis, Iesum incongrue dicere uerbum  Ioannis, qui uox nominatur, quia uerbum uel Christum preeundo predicabat. Nam uerbum uocis, uerbum uel sermonem, quem uox loquitur, dicere possumus. Non quod Ioannes illud uerbum genuerit, sed quod tanquam uox, ipsum uerbum, uel Christum, prophetando antecesserit. Quis enim dubitet quod uox nostra prius sonat, ut postmodum uerbum audiri possit?

Illud autem quod ait: »quod in consonantibus perdiderat,« quasi inextricabilis nodus esse uidetur. Nam si huius argumenti effector sic diceret, quod consonantibus prodiderat, ut esset sensus, quod Marcus hoc uerbum uocis, uel sermonem Ioannis, etiam aliis euangelistis simul cum Marco consonantibus, manifestauerat, facilis intelligentia  esset. Sed cum non prodiderat sed perdiderat, in exemplaribus scriptum habetur, perquirendum est quomodo Marcus hoc uerbum uocis in consonantibus aliis euangelistis perdiderit. An forte in ipsis hoc uerbum uocis non inuenerat, ut hoc sit perdere quod est non inuenire? Constat namque quod mysterium incarnationis Christi Marcus Petri apostoli discipulus, tam ex prophetica quam ex apostolica doctrina perceperat. Tamen uerbum diuine uocis, uel Christum, secundum deitatem uerbum esse Patris, in consonantibus euangelistis, uel Mattheo et Luca, qui secundum quosdam, ut ecclesiastica dicit historia, ante Marcum primo sua conscripsere Euangelia, monstratum non inuenerat, siquidem hoc uerbi mysterium aliquando monstrandum soli Ioanni  tanquam altius uolanti aquile fuerat reseruandum. Et cum Marcus uocem clamantis, hoc est Ioannem, uocem fuisse dictum, etiam aliis euangelistis consonantibus, inuenerat, Christum quoque uerbum uocis, licet non in aliorum scriptis, tamen in se, id est in sua mente, procul dubio inuenit. Quamuis itaque Marcus in consonantibus euangelistis, uel Mattheo et Luca, ipsum Ioannem nomine uocis nuncupatum esse inuenerat, tamen uerbum uocis, uel unicum Dei Filium, nomine uerbi designatum, in consonantibus euangelistis non legerat, dum neque adhuc beatus Ioannes arcanum ipsius uerbi mysterium scriptis monstrauerat; quod tamen uerbum in se, id est, in suo intellectu, diuina reuelante gratia, Marcus procul  dubio inuenerat. Neque enim sanctum euangelistam, qui templum Dei electum erat, mysterium uerbi diuine uocis latebat, quamuis aliorum euangelistarum scriptis hoc uerbum non didicerat.

Sequitur: »Denique et perfecti Euangelii opus intrans,« et reliqua usque: »protulit angelorum.« Perfectum Euangelium dicitur quod per triennium et semis post perceptum ab Ioanne baptismum usque ad tempus sue passionis et resurrectionis ab ipso Domino fuerat predicatum. Ideoque per hominis formam Marcus designatur, cum ea precipue que homo Christus in carne gesserat, breuiter enarrauit, omisso scilicet uerbi, quod est Christus, mysterio, atque carnis genealogia quam in prioribus euangelistis, id est, Mattheo et Luca, pleniter descriptam  esse agnouerat. Totus itaque dicitur uel plenus uel perfectus, quia plena et perfecta de Domino retulit. In primis dicitur, uel in principalibus Euangelii sui locis: non enim per omnia in mediis neque in ultimis locis, totus tota protulit, cum multa in quibusdam tota pretermisit, sed in primis totus hec tota breuiter narrauit; expositionem uidelicet deserti, ieiunium numeri, tentationem diaboli, congregationem bestiarum, et ministerium angelorum. Ubi notandum quare ieiunium numeri, et non potius numerum ieiunii dixerit, nisi quia eminentior est numerus quam ieiunium. Non enim numerus propter ieiunium, sed propter sacratum numerum, ieiunium illud tot dierum et noctium fuerat transactum. Nam quadragenarius numerus magnum in se mysterium  continet, et ab hoc illud ieiunium proprii iuris est ipsius quadragenarii numeri. Cur autem totus hec tota protulerit? »Ut instituens, inquit, nos ad intelligendum,« et reliqua usque: »non negaret.« Aptum namque erat ut singula Dominica gesta quasi in breui pugillo siue tabella astringeret, quia sicut nichil est fastidiosius prolixitate, ita nichil est gratius lucida breuitate. Ut nec sic auctoritatem facte rei demeret. Auctoritatem nominat auctorale magisterium, quo ex ore Petri apostoli de dictis et factis Dominicis Marcus fuerat instructus. Ergo sicut ex magisterio Petri apostoli ipsam factam rem, id est, gestam Dominicam historiam didicit, sic decurtans, prout Spiritus sanctus eius intellectum gubernabat, eamdem historiam litteris tradidit, et tamen de ipsis  que scripserat, tacendo et celando nichil dempserat. Sicque suo operi euangelico perficiendo plenitudinem non negauit, dum plenum opus ex omnibus que scribere ceperat, licet breui sermone, perfecit.

Marcum itaque ad opus euangelicum diuina predestinatione fuisse electum, et quod nulla occasione predestinatio Domini possit impediri, attendamus in eo quod sequitur. »Denique amputasse sibi post fidem pollicem dicitur,« et reliqua usque: »episcopus fuit.« Mos fuerat Hebraici populi ut nullus inhonestam habens in corpore maculam, ad sacerdotium perueniret. Quo mystice insinuatum est ut nemo peccatorum maculis contaminatus sacerdotio dignus sit. Quod Marcus secundum litteram attendens, propter humilitatem amputauit sibi pollicem,  ne fastigium melioris sacerdotii quasi iam reprobus ascenderet. Sed in eo ipso quo se indignum sacerdotio estimauit, magis factus est dignus. Nam secundum diuinam predestinationem non utcunque sacerdos uel doctor, sed etiam preclarissime urbis Alexandrie episcopus exstitit, ut qui Greco sermone Euangelium scripserat, Grecis ibidem habitantibus et cunctis Africe gentibus, quasi terre inaquose, diuini dogmatis fluenta ministraret.

His expositis, breuis argumenti conclusio subditur: »cuius per singula opus scire,« et reliqua usque: »uolumus agnosci.« His sententiolis omnibus uerbum quod est uolumus per zeugma subnectendum est. Ut sit sensus, cuius per singula opus scire uolumus,  et Euangelii in se dicta disponere uolumus, et diuinam in carne Dei intelligere naturam uolumus, que nos primum requiri uolumus, dehinc inquisita agnosci uolumus. Quod uero ait, disciplinam legis nos in Marco agnoscere, tam propheticas sententias quam testimonia ex diuina lege sumpta, ubicunque in Euangelio Marci introducuntur, non incongrue accipimus. Sepe namque nomine legis et Mosaica lex, et prophetia, et psalmus, designantur. Itaque huius argumenti repertor pro suo labore se mercedem accepturum sperat, ita subiungens: »habentes mercedem exhortationis: qui plantat et qui rigat, unum sunt, qui autem incrementum  prestat, Deus est.« Hunc sensum Apostolus ita scribit: Ego plantaui, Apollo rigauit, Deus autem incrementum dedit. Apostolus plantat, dum in uinea Dominica, uel in Christi Ecclesia, fidem radicando laborat: Apollo uero, tam baptismate quam subsequenti exhortationis doctrina, eosdem irrigat: Deus tamen incrementum fidei suis fidelibus tribuit. Ergo et qui plantat et qui rigat, unum sunt, quia id ipsum credunt, id ipsum desiderant: si quidem inquirendo, inueniendo, exhortando, docendo, ueritatem apprehendere desiderabiliter exoptant. Ex quibus et unus fuit huius argumenti repertor.

Finit in argumentum secundum Marcum.



[EXPOSITIO IN LUCAM.]





ARGUMENTUM IN LUCAM.



Lucas natione Syrus, Antiochensis, arte medicus, discipulus apostolorum, postea uero Paulum secutus usque ad passionem eius, seruiens Domino sine crimine , septuaginta et quatuor annorum obiit in Bithynia plenus Spiritu sancto. Qui, cum iam scripta essent Euangelia; per Mattheum quidem in Iudea, per Marcum autem in Italia, sancto instigante Spiritu, in Achaie partibus hoc scripsit Euangelium: significans etiam ipse in principio ante alia esse descripta. Cui, extra ea que ordo euangelice dispositionis exposcit, ea maxime necessitas laboris fuit, ut primum Grecis fidelibus omni prophetatione uenturi in carnem Dei Christi manifestata humanitate, ne Iudaicis fabulis attenti in solo legis  desiderio tenerentur, ne uel hereticis fabulis et stultis sollicitationibus seducti exciderent a ueritate, elaboraret: dehinc ut in principio Euangelii, Ioannis natiuitate presumpta, cui Euangelium scriberet, et in quo electus scriberet, indicaret: contestans in se completa esse que essent ab aliis inchoata. Cui ideo post baptismum Filii Dei, a perfectione generationis  in Christo implete, repetende a principio natiuitatis humane potestas permissa est: ut requirentibus demonstraret in quo apprehendens erat, per Nathan Filium introitu recurrentis in Deum generationis admisso, indisparabilis Dei: ut predicans in hominibus Christum suum, perfecti opus hominis redire in se per filium faceret, qui per Dauid patrem uenientibus iter prebebat in Christo. Cui Luce non immerito etiam scribendorum apostolicorum Actuum potestas in mysterio datur: ut Deo in Deum pleno, et filio perditionis exstincto, oratione ab apostolis facta, sorte Domini electionis numerus compleretur; sicque Paulus consummationem apostolicis Actibus daret, quem diu contra stimulum recalcitrantem Dominus elegisset. Quod legentibus ac  requirentibus Deum etsi per singula expediri a nobis utile fuerat, sciens tamen quo operantem agricolam oporteat de fructibus suis edere, uitauimus publicam curiositatem, ne non tam uolentibus Deum uideremur, quam fastidientibus prodesse.

Explicit argumentum.





EIUSDEM SEDULII SCOTI EXPOSITIUNCULA IN ARGUMENTUM SECUNDUM LUCAM.



In huius argumenti exordio, euangeliste nomen, genus, patria, et ars humana, celestisque disciplina, breuiter ostenditur cum dictum est: »Lucas Syrus, Antiochensis, arte medicus, discipulus apostolorum, postea Paulum secutus usque ad passionem eius, seruiens Domino sine crimine.« Hec omnia magnam euangeliste laudem ostendunt. Unde et Lucas eleuans uel consurgens interpretatur, quia diuina prestante gratia, de uitiis ad uirtutum culmina consurgens, ac ueritatis lucem eleuatis mentis oculis uidens, ex corporali medico, in spiritualis medici  eminentiam transcenderat. Unde et Syrus nominatus, quod interpretatur sublimis, scilicet fidei meritis sublimatus. Hic ex paupertatis silentio, quod Antiochia sonat, ad euangelicas delicias translatus est, ut quod prius propter inopiam scientie longo silentio propalare non poterat, postmodum celesti doctrina opulentus effectus, thesauros euangelice doctrine largiter dispensaret. Hic primitus apostolorum discipulus, postea Paulum magistrum gentium, quasi gentilis, et uirgo uirginem secutus fuerat, non tantum ad Euangelii predicationem, sed  etiam, quod est laude preclarius, usque ad ipsius Pauli sub Nerone principe confessionem. Quod dicitur »seruiens Domino sine crimine,« significat quod uirgo intactus, sine fornicationis uitio, castam duxerit uitam. Hinc apte sequitur: »nam neque uxorem unquam habens neque filios, septuaginta et quatuor annorum obiit in Bithynia plenus Spiritu sancto.« ualde consequens esse uidetur, ut si uxorem non habuit, filios quoque non haberet. Quod certus annorum eius numerus describitur, non uacat a mysterio. Nam denarius numerus propter decalogum perfectionem designat. Septenarius numerus septiformem Spiritus sancti gratiam exprimit. Itaque quia Lucas legis decalogum, prestante Spiritus sancti gratia, impleuerat,  recte in eius etate hic numerus supputatur: unde et Spiritu sancto plenus esse refertur.

Quo uero tempore, uel quo loco, seu pro qua causa, suum scripserit Euangelium, mox declaratur cum subditur: »qui cum iam scripta essent Euangelia, per Mattheum quidem in Iudea, per Marcum autem in Italia, sancto instigante Spiritu, in Achaie partibus hoc scripsit Euangelium, significans etiam ipse, in principio ante aliorum euangelistarum Euangelia alia esse descripta.« Tempus et locus conscribendi Euangelii est, quia post Mattheum et Marcum, in Achaia suum scripsit Euangelium. Causa conscribendi Euangelii est quod nonnisi instigante sancto Spiritu illud opus scripsisse  commendatur. Sed et aliam multiplicem fuisse causam eiusdem operis adhuc declarat, ita subdens: »cui, extra ea que ordo euangelice dispositionis exposcit,« et reliqua usque: »elaboraret.« Ordo uel ratio euangelice dispositionis illud exposcebat ut non solum tres, id est Mattheus, Marcus et Ioannes, sed potius quatuor euangeliste, adiuncto scilicet Luca, Christi Euangelium conscriberent. Hoc namque apud Deum ante tempora secularia fuerat predestinatum, hoc postmodum per quatuor animalium formas prefiguratum fuit et ostensum. Sed preter illa predestinata, prefigurata et ostensa, que ad ordinem euangelice dispositionis pertinent, ea maxime necessaria et multiplex causa huius euangelici laboris exstitit, quatenus Grecis fidelibus  uenturi in carnem Dei Christi manifestata esset humanitas

Sed unde illa manifestaretur? »Omni, inquit, prophetatione,« id est, per omnem prophetationem illa fuerat manifestata. Nam, ut beatus Lucas in exordio sui Euangelii pleniter narrat, conceptio et natiuitas Dominica, et ab archangelo prenuntiata, et ab omni sexu, tam uiris quam feminis, et ab angelis hominibusque, demonstrata est. Sed in his omnibus ob hoc euangelista pro studio elaborauit, ne idem Greci fideles nuper in Christo renati, Iudaicis fabulis deciperentur. Constat enim quod usque adhuc reprobi Iudei Christum in carne uenisse denegant, et alium Christum uenturum esse confingunt: ideoque spreta Christi gratia nequaquam  Euangelium, sed sola legis constituta persuadent esse sectanda. Contra hos euangelista Christum iam natum fuisse ostendit, et hoc non sine idoneis testibus astruit, sed omni prophetatione indubitabiliter approbat, ut omne os reprobum obstruatur. Et cum nonnulli heretici Christum in mundum uenisse, non tamen ueram carnem habuisse, sed ethereum corpus suum de celestibus traxisse dogmatizabant, non minus hos quam illos idem uitulus spiritualibus cornibus conuincit, dum Christum secundum carnem et conceptum et ex Maria uirgine natum fuisse asserit. Ob hoc itaque cornutus euangelista laborauit, ne alii laborent. Bos spirituali stylo exarante laborauit, ne Greci fideles a ueritate discederent, Christumque, qui est ueritas, relinquerent, et in  erroris flexibus laborarent.

Alia quoque pars cause ostenditur cum subditur: »dehinc ut in principio Euangelii,« et reliqua usque: »inchoata.« Non solum, inquit, propter Grecos fideles Lucas in opere euangelico laborauit, sed et alia causa eiusdem operis exstitit, hoc est, quod ipse Lucas a beato Theophilo postulatus erat, quatenus Christi Euangelium conscriberet, quod et Lucas in proemio sui Euangelii indicat, id est Euangelium se Theophilo poscente edidisse, et quod in Spiritu sancto ad hoc ministerium electus fuerat, contestans in se completa esse Euangelia, que ab aliis pseudeuangelistis erant non perfecta, sed praue inchoata. Sed in principio sui Euangelii non Christi genealogiam proposuit, quomodo Mattheus in suo fecit  Euangelio, sed potius Ioannis tanquam precursoris Domini natiuitate, quam in aliis descriptam esse non uiderat, presumpta, sic tandem apto temporis ordine conseruato, Christi natiuitatem aut genealogiam pleniter enarrauit. Unde sequitur: »cui ideo post baptismum Filii Dei,« et reliqua usque: »permissa est.« Non caret ratione quod post Christi baptismum Lucas eiusdem Saluatoris genealogiam edisserit. Hec namque facultas repetende natiuitatis humane, euangeliste a Domino concessa est, et quamuis a fine septuagesime et septime generationis in Christo implete, ipsa series genealogie per filios in patres ascendendo recurrit, non proprio tamen principio caret. Etenim a principio, id est Christo, qui est totius creationis principium, retrograda genealogia  incipit, ut quomodo ad patrem principium recurrit, sic a Christo principio exordium ipsa generationum series sumat.

Sequitur: »ut requirentibus demonstraret,« et reliqua usque: »indisparabilis Dei.« Studiosis et prudentibus euangelista intimare curauit in quo arcano mysterio non per Salomonem, quomodo Mattheus, sed per Nathan filium Dauid, introitum recurrentis in Deum generationis apprehenderat. Sed quomodo ipsa genealogia in Deum recurrit, protinus declaratur cum subditur: »admisso;« hoc est, cum admissione seu receptione in ipsam genealogiam indispertibilis Dei, id est summi Patris, qui est a Filio inseparabilis. Tanquam apertius diceret: Apte Deus  Pater in Christi genealogia admittitur, cum Adam filius in eadem genealogia pronuntiatur, quoniam ipse Pater a Filio inseparabilis est. Alii namque et loco et tempore a filiis suis sunt dispertibiles. Quia uero summus Pater semper in Filio, et Filius in Patre inseparabiliter manet, in eadem filii etiam secundum carnem genealogia pater admitti debuit. Perquirendum tamen est cur per Nathan filium Dauid, introitus recurrentis in Deum generationis exordiri fertur, cum non ab ipso Nathan, sed potius a Christo series generationum recurrere incipit. Nisi forte introitum, non totius genealogie initium, sed quolibet in loco in quemlibet patrem, generationis ingressum intelligere debemus. Sequitur: ut »predicans in hominibus Christum suum,« et reliqua usque: »in Christo.«  Pater inter homines Christum suum predicat, non solum cum ad horam baptismatis uox paterna de nube intonuit dicens: Tu es Filius meus dilectus, in te mihi complacuit, sed et quotidie usque ad consummationem seculi, unigenitum Filium toto orbe terrarum per ora doctorum euangelizat, quatenus opus perfecti hominis, id est, opus Dei, quod est perfectus homo ad imaginem sui conditoris recreatus, redire in se per Filium faciat, dum nemo uenit ad Patrem, nisi per Filium, quomodo nemo uenit ad Filium, nisi Pater traxerit eum. Ad hoc enim attinet illud quod protinus adiungitur: »Qui per Dauid patrem uenientibus iter prebebat in Christo.« Nam in eo quod Mattheus per patres in filios seriem genealogie Saluatoris enarrat, hoc specialiter insinuat,  cum per Patris notitiam peruenitur ad Filium. In eo uero quod Lucas per filios in patres recurrit, illud procul dubio indicat quia nemo ad Patrem nisi per Filium uenit.

Sequitur: »cui Luce non immerito etiam scribendorum apostolicorum Actuum potestas in mysterio datur.« Non sine arcani gratia mysterii, idem Lucas Actus conscripsit apostolicos, cui Deus illi tanquam apostolorum dilecto discipulo, qui nonnunquam gestis eorum intererat, hanc potestatem concesserat. Quod protinus mysterium panditur cum subinfertur: »ut Deo in Deum pleno,« et reliqua usque: »Dominus elegisset.« Nota historia est, sicut  in Actibus apostolorum refertur, quod oratione ab apostolis facta, cecidit sors super Matthiam, qui  locum Iude proditoris suppleuerat. Unde duodenarius numerus, qui mysticus est, diuina disponente Sapientia, fuit completus; ut non tantum undecim sed potius duodecim apostoli essent. Duodenarius quippe numerus magnum in se continet mysterium, quem tres quater, aut quatuor ter, consummant. Illudque nimirum insinuat quod sancte Trinitatis fides per quatuor mundi plagas ore apostolico predicari deberet, qui duodenarius numerus tunc in apostolis pleniter fuerat completus, Deo in Deum pleno, et filio proditionis exstincto, cum post triumphalem resurrectionis et ascensionis Dominice gloriam Christus Deo plenus, discipulis claruit, quando iidem discipuli, uiso Domino pleni erant letitia, pleni Scripturarum scientia, pleni quoque musto spiritualis  gratie; qua plenitudine miser Iudas caruit, ut cum uite auctorem morti tradidit, ipse uitam amitteret, ac pessimam sibi tanquam pessimus mortis occasionem inueniret. Sequitur: sicque Paulus consummationem apostolicis Actibus daret. Sic, id est ut Lucas apostolorum Actus scribendo, in Paulo ipsos Actus apostolicos consummaret, id est in quo ipso finem illorum faceret, quem diu contra stimulum recalcitrantem Dominus elegisset. Hoc ita potest intelligi quod fortasse Dominus Paulum in loco Iude statim elegisset, nisi quod diu contra stimulum Dei recalcitrabat. Sed hec cuncta diligentioribus exponenda relinquimus, ne in uulgum cuncta hec mysteria propalare uideamur. Unde etiam huius argumenti repertor subintulit: »Quod legentibus ac requirentibus  Deum,« et reliqua usque: »prodesse.« Hec, inquit, occulta mysteria utile quidem fuerat ut a nobis per singula exponerentur, quod tamen non egimus, scientes quod operantem agricolam, id est doctorem quemlibet, oporteat non tantum de alienis sed etiam de suis fructibus propriis edere, quatenus copiosum afferat fructum. Nulli namque dubium est quod cibi alienis dentibus commoliti nauseam generent. Quod ne fiat, nos uulgarem uitamus curiositatem, ne fastidiosis lectoribus plus aliene curiositatis uitio, quam proprio elaborata studio cupientibus, sed potius ueritatis amatoribus et inquisitoribus aliquam utilitatem conferre uideremur [a 1Kb]


Explicit in argumentum secundum Lucam.



[DE RECTORIBUS.]





MAII PRAEFATIO SEDULII OPUSCULO POLITICO SEQUENTI.


I. Utrum Sedulii Scoti opus de Rectoribus Christianis prelo committerem, parumper dubitaui, quia nec deerat qui semel editum diceret, et tamen eruditis plerisque omnibus ignotum erat, neque in publicis bibliothecis, quod sciam, exstabat. De hoc ita scribit Faustinus Areualus in prolegomenis ad Sedulium seniorem, cap. 2, num. 61. »Goldastus, ut ex Labbeo, num 45, liquet, possidebat ms. opus Sedulii inscriptum de Regimine principum. Schettgenius, qui bibliothece Fabriciane medii et infimi eui uolumen sextum edidit, refert, Sedulium de Rectoribus Christianis et conuenientibus regulis quibus est res publica  rite gubernanda, Lipsie an. 1619 editum in 8, memorari a Fabricio, fortasse in paucis schedis mss. quas ad sextum uolumen paratas reliquit. Addit Schettgenius, Freherum ad Petrum de Andlo de Imperio Rom., II, 16, scribere, se anno 1612 hunc librum anecdotum ad prelum parare, ex eodem libello octo disticha adducere Nicolaum Cusanum de Concordantia cathol., pref. lib. III. Non inuenio quisnam alius librum uiderit, aut de eo locutus fuerit: neque indignum opus certe est quod ad huius temporis nouitates conuellendas recudatur. Exstat in codice uat. Palat. 591, etc. Is, cap. 9, laudat pietatem Caroli Magni, et Ludouici  qui regnare cepit  anno 814; adeoque Sedulius huius operis auctor ante seculum IX non floruit, et uidetur esse ille ipse quem laudat Hepidamnus, et fortasse Sedulius Scotus, cuius manu Psalterium grecum scriptum recenset Montfauconius Paleogr. Gr., III, 7, p. 236.« Hactenus Areualus. Unus ergo Schettgenius Scoti Sedulii hoc editum opus dixit, et quidem  alieno testimonio fretus. Iam uero etiamsi id forte dictum sit uere , nichil tamen impedit quominus liber ex hominum conspectu usuque ereptus, ineditorum instar haberi possit. Nunc ad meas quoque manus Palatinus codex uenit, qui non est alius, ut suspicor, quam ille ipse a Goldasto olim in Germania uisus: etenim id exemplar anno 1619 in Palatinatu apud Heidelbergam adhuc erat, neque Romam nisi anno 1622 cum Palatina bibliotheca migrauit. Cum uero hunc codicem et tantule molis et summe raritatis esse uiderem, ueritus sum ne quo casu aliquando periret, atque ita opus priscum, et pro illa etate non contemnendum, sempiterno exitio intercideret. Hec potior, inquam, grauiorque libri imprimendi mihi causa fuit.

II. Etsi autem uocabulum Scotus ad Sedulium in codice non adiungitur, attamen de re dubitare prorsus non licet. Etenim Hepidamnus in suis Annalibus ad annum Christi 818 scribit: Sedulius Scotus clarus  habetur. Item Trithemius  postremum inter Sedulii Opera librum  epistolarum recenset, quem ait incipere Sedulius Scotigena. Est autem notissimum quot docti uiri religiosi sub Carolo eiusque posteris ex Anglia atque Hibernia  in Gallias ad florentissimam Carolingiorum aulam uenerint, presertim post Alcuini magnam apud eos regnatores gloriam. Annum quoque scripti libri precise mihi uideor deprehendisse. Etenim Sedulius, cap. 9, pag. 28, Carolum Magnum postremum in Romanis imperatoribus nominat, et mox addit, a Deo fuisse adordinatum Ludouicum imperatorem. Illud, inquam, uocabulum adordinatum, uidetur prorsus significare imperii cum patre societatem, que cepit anno 813, Caroli ultimo; sequente enim excessit e uiuis, solum post se relinquens Ludouicum imperatorem. Libri igitur ortus extra annum 813 statui uix potest. Hinc etiam factum puto, ut titulus non singulariter de Rectore Christiano sit positus, sed pluraliter, quia duo Christiani rectores illo anno erant. Atque hoc opere per imperii prouincias uulgato, Sedulii nomen celebre  euasit, ita ut auctoris claritatem quinto post editionem anno Hepidamnus adnotauerit. Neque inutilis Ludouico Cesari liber fuit; etenim his quoque Sedulii preceptis ad regias uirtutes informatus, clementissimus et iustissimus princeps euasit, et religioni ac prelatis eius summe addictus. Certe post illos ueteres Constantinum ac Theodosium nulli principes religiosiores fuere quam Caroli Magni maiores ac posteri, quorum illustrem memoriam et annales retinent et alia innumera monumenta testantur. Est autem hic ipse Sedulius Scotus, cuius in diui Pauli Epistolas exstant Collectanea , in Mattheum autem conseruabantur Parisiis mss. apud Iesuitas, teste Labbeo. Nobis quidem non iniucundum accidit ut tria Sedulii opuscula lectoribus offerremus. I. Expositiones in argumenta Euangeliorum Matthei, Marci, et Luce, quas tomo IX Script. uet., p. 159-181, exhibuimus . II. Presens opusculum de Rectoribus Christianis.  III. Explanationes in prefationes sancti Hieronymi ad Euangelia   .





SEDULII SCOTI LIBER DE RECTORIBUS CHRISTIANIS AD CAROLUM MAGNUM uEL LUDOuICUM PIUM [a 96Kb] .




INCIPIT OPERIS PRAEFATIO SUBSEQUENTIS.


Omne ministerium trifido quod preminet orbe,
Arte gubernandum. Sunt artis plurima dona.
Omnicreans Dominus terras, mare, sidera, celos
Arte creat, totum pulchrum regit arteque mundum.
Artibus egregiis sapientia celsa Tonantis
Preposuit hominem cunctis animalibus orbis.
Ars currum regitat, naues ars rite gubernat,
Atque triumphalis res artem bellica spectat.
Indiget artis apes. Sic ut res publica felix 
Esse queat, rectore bono populoque beato.
Ob hoc celestum transcurrens prata librorum
Florida congessi uobis, rex, inclyta serta,
Que capitis uestre mentis diadema perornent,
Sceptraque glorificent Christi dominantia nutu
Atque salutiferas diuini dogmatis herbas
Pollice decerpsi nardo redolente calathis.
Sumite de liquidis Isrel fontibus undas
Que satient bibulum predulci rore palatum.
Gloria nam regum, nitidis et stemmata sceptris 
Dogmata sunt Domini, nec non exempla priorum,
Gestaque nobilium procerum famosa per orbem.
Artibus his uigeat uestri res publica uictrix,
Atque gubernetur multis feliciter annis,
Donec sideream uos ascendatis in aulam, 
Iuste regnantum qua perpes gloria pollet.


Explicit prefatio.


Tecum principium, finis, rex Christeque, tecum.
   Alpha operis famuli sis, Deus, uque tui.



INCIPIUNT CAPITULA EIUSDEM LIBRI.

I. De eo quod pium rectorem, accepta potestate regali, primum dignos Deo et sanctis ecclesiis honores dicare oportet.

II. Qualiter rex orthodoxus semetipsum regere debet.

III. Qua arte et industria momentaneum regnum stabiliri potest

Iu. De regia potestate non tam opibus et fiducia fortitudinis, quam sapientia cultuque pietatis perornanda.

u. Quanta sacri moderaminis sollicitudo erga uxorem et liberos propriosque domesticos ab eodem est exhibenda.

uI. Quales consiliarios et amicos bonum principem habere decet.


uII. Que res malos principes faciat.

uIII. De auaris uel impiis regibus, et quanta per eosdem populum mala, uel ipsos ultio diuina consequitur.

IX. De rege pacifico atque clementi. uel quibus danda sunt beneficia.

X. Quot columnis regnum iusti regis sustentatur.

XI. De eo quod bonus princeps ecclesiasticis causis beniuola intentaque sollicitudine fauere debeat et synodalibus conuentibus.

XII. De eo quod saluberrimis antistitum admonitionibus et correptionibus pio rectori obtemperare sit gloriosum.

XIII. De zelo boni rectoris rationabili ac pietati permixto.

XIu. De duce Christiano, ut non in sua et suorum fortitudine, sed in Domino confidat.

Xu. De eo quod imminentibus hostilium bellorum fragoribus diuinum sit implorandum auxilium.

XuI. De aduersis si forte contigerint.

XuII. De non superbiendo post oblatam etiam ab hosti bus pacem, seu prostratos hostes.


XuIII. Gratiarum ac beniuola uota post pacem seu uictoriam Deo reddenda.

XIX. De priuilegiis sancte matris Ecclesie a pio rectore conseruandis, ac dignis ecclesiarum prepositis atque ministris.

XX. Quanta ignominia superbos, qualisque uel quanta gloria hic et in futuro principes orthodoxos comitatur.



INCIPIT LIBER SEDULII DE RECTORIBUS CHRISTIANIS ET CONuENIENTIBUS REGULIS QUIBUS EST RES PUBLICA RITE GUBERNANDA.



CAPITULUM PRIMUM.

Postquam regale sceptrum regnique gubernacula rector Christianus susceperit, primum quidem gratiarum actiones atque condignos Omnipotenti sancteque Ecclesie honores oportet ut rependat. Res  etenim publica tunc suo initio pulcherrime consecratur, cum regia sollicitudo et sacra deuotio sancto superni regis timore simul et amore accenditur; cumque de gloriosa Ecclesie utilitate prouido consilio procuratur; ut quem regalis purpura ceteraque regni insignia exterius condecorant, eumdem laudabilia uota erga Deum et sanctam Ecclesiam interius perornent; quia nimirum ad temporalis regni fastigium tunc insigniter ascenditur, cum omnipotentis regis gloria uel honor pio studio pertractatur. Pius itaque princeps summi donatoris omnium uoluntati et sanctis preceptis obedire magnopere studeat, cuius superna uoluntate atque ordinatione se ad culmen regiminis ascendisse non dubitat, testante  Apostolo qui ait: Non est potestas nisi a Deo; que autem sunt, a Deo ordinata sunt . Quantum se bonus rector a Deo ordinatum esse cognoscit, tantum pia sollicitudine inuigilat, quatenus omnia coram Deo et hominibus secundum trutinam rectitudinis ordinabiliter disponat atque perpenset. Quid enim sunt Christiani populi rectores, nisi ministri Omnipotentis? Porro idoneus et fidelis quisque est minister, si sincera deuotione fecerit que ei iusserit suus dominus atque magister. Hinc piissimi et gloriosi principes plus se ministros ac seruos Excelsi quam dominos aut reges hominum nuncupari et esse exsultant. Unde beatus Dauid rex et propheta eximius sepe seruum Domini se nominat. Nec non et  inclytus Salomon eiusdem filius Omnipotentem deprecans, inter cetera sic ait: Respice ad orationem serui tui, et ad preces eius, Domine Deus meus; audi hymnum et orationem quam seruus tuus orat coram te hodie, ut sint oculi tui aperti super domum de qua dixisti: Erit nomen meum ibi .

Unde et celeberrime memorie magnus Constantinus imperator, credito atque perfecto salutaris crucis et catholice fidei mysterio, cum letanti eius imperio etiam religio ualde florebat, non sibimet arrogans, gratias omnipotenti Deo referebat, quia ministrum opportunum eum habere dignatus fuerat Deus sui consilii. Ecce imperator eminentissimus plus gratulabatur se Dei fuisse ministrum, quam terrenum  habuisse imperium. Hinc ipse, quia minister superne uoluntatis fuerat, a Britannico mari usque ad loca Orientis regnum dilatauit pacificum; et quoniam Omnipotenti semetipsum subdiderat, cuncta hostilia bella, que sub eodem sunt gesta, potentialiter atque fideliter superauit. Construebat et amplis opibus Christi dotabat ecclesias. Hinc ei superna gratia triumphales concessit habere uictorias. Quia procul dubio sacri rectores quanto plus se Regi regum humiliter  subiiciunt, tanto magis ad gloriose dignitatis eminentiam sublimiter ascendunt. Quis autem non miretur quantos honores Domino prefatus Salomon rependerit, postquam regni sceptrum Deo auctore suscepit? quam sapientissima deuotione templum Domini construxerit atque mirifice ornauerit? quantas denique pacificas hostias Deo obtulerit? Hinc fructum sue deuotionis atque orationis percepit, sicut apparens ei Dominus locutus est dicens: Audiui orationem tuam et deprecationem quam deprecatus es coram me; sanctificaui domum hanc quam edificasti, ut ponerem nomen meum ibi in sempiternum; et erunt oculi mei et cor meum ibi cunctis diebus. Tu quoque, si ambulaueris coram me, sicut ambulauit pater tuus in simplicitate cordis et in equitate, et feceris  omnia que precepi tibi, et legitima mea et iudicia mea seruaueris, ponam thronum regni tui super Isrel in sempiternum, sicut locutus sum Dauid patri tuo dicens: Non auferetur de genere tuo uir de solio Isrel . Itaque si ille rex Salomon pro sacra deuotione proque construenda domo terrestri Domini, tantam remunerationis gloriam habere promeruit, quam inestimabilem habebit glorie palmam si quis Deo amabilis rector sanctam perornauerit Ecclesiam, que est Dei uiui spirituale tabernaculum? Sed hec que breuiter stylo prosali diximus, aliqua uersuum dulcedine concludamus.


Quisquis florigeri sceptrum fert nobile regni,
   Primum Celsithrono uota precesque ferat.
In cuius sacro sunt omnia numine sceptra, 
   Et pax nobilium, uita salusque ducum.
Nam regale decus radians diademaque regni
   Est timor altithroni sanctus amorque Dei.
Lilia florigerum comunt ceu lactea campum,
   Ut rosa punicei schematis ore rubet,
Sic iustus rector uirtutum flore uirescit,
   Germinet ut fructus mentis in arce sacros.
Pulchra Salomonem decorauit purpura regem,
   Nec non Dauidis fulgida sceptra patris,
Sed magis interius prudens deuotio cordis
   Ornauit iuuenem glorificando Deum.
Instar luciferi niteat res publica uestri,
   Exortuque nouo splendida uota gerat.



CAP. II.

Qui apicem regie dignitatis, Domino prestante,  ascenderit, oportet ut se ipsum primum regat, quem diuina dispositio alios regere ordinauit. Rex enim a regendo uocatur. Tunc autem hoc nomine se ueraciter appellari intelligat, qui semet rationabiliter gubernare non ignorat. Rex itaque orthodoxus summopere studeat, ut qui subditis bene concupiscit imperare, aliorumque errata disponit corrigere, ipse mala non admittat, que stricte malus corrigit, et bona que imperat, ante omnes implere contendat. Sex autem modis bonus rector sese laudabiliter regit: primo quidem dum illicitas cogitationes animi seueritate reprimit; secundo dum salubria consilia tam ad suam quam ad populi utilitatem pertinentia pertractat; tertio cum otiosa et inutilia seu noxia inanium  uerborum folia profluere deuitet; quarto cum gloriosorum principum prudentiam simul et uerba, nec non diuine Scripture eloquia super mel et fauum mentis faucibus sapificet; quinto cum perniciose actionis omne dedecus perpetrare expauescat; sexto uero cum si qua sunt laudabilia, si qua sunt gloriose dispositionis opera magnifica insigniter ostendat, ut qui interius coram Domino deuota fulgescit uoluntate, exterius coram populo sermone clarescat et opere. Quem decet trinam obseruare regulam, terrorem scilicet et ordinationem atque amorem. Nisi enim ametur pariter et metuatur, ordinatio illius constare minime poterit. Ergo per affabilitatem et beneficia procuret ut diligatur, et per iustas uindictas non proprie uictorie sed legi Dei studeat ut metuatur.


Hunc ergo oportet esse humilem in suis oculis, sicut scriptum est: Rectorem te posuerunt, noli extolli, sed esto in illis quasi unus ex ipsis . Nec solum iuste hominibus, sed sui corporis et anime dominari passionibus, quatenus rector iure queat nuncupari, sicut quidam sapiens ait: Rex erit, qui recte faciet; qui non faciet, non erit. Sit ergo consilio prudentissimus in sermone, nunc ut possit terribilis; sepius uero gratia dulcedinis affabilis, uictor libidinis, superbie atque uesane ferocitatis, amicus bonorum et inimicus tyrannorum, hostis criminum, hostis uitiorum, in bello cautissimus, in pace constantissimus, fidelibus promissionibus probatissimus, diuina humanis preponens, subiectos deterrens a malo, inuitans ad bona, remunerans copia, indulgentia  liberans, ex malis bonos, ex bonis faciens optimos. Sit sanctus et utilis rei publice, clementia commendabilis, in bonitate conspicuus, pietate, fortitudine, castitate, iustitia preclarus, uir optimus et apice principali dignissimus, Dei timorem semper pre oculis habens, et secundum Omnipotentis decreta, iusta perpensans iudicia, qui dat salutem regibus, et omnia quecunque uult facit in celo et in terra et in omni creatura; quia ipse est Dominus omnium, cui omne genu flectitur celestium, terrestrium et infernorum , in cuius manu omnis potestas in celo et in terra, qui est rex regum, et spes glorie iuste et pie dominantium.


Qui regit affectus animi, rex iure uocatur,
   Et fluxas carnis qui domat illecebras. 
Quamuis qui fuluum superat uirtute leonem
   Rex teneat clarum laudis honore locum;
Sed plus est laudum fastos calcare superbos,
   Iram ceu rabidam mitificare feram.
Magnus et ille cluit seuos qui triuerit hostes,
   Lauriger ac uictor clara tropea refert.
Gloria sed maior comptum celestibus armis
   Hostes ereos uincere posse ducem.
Est magis imperium mentem frenare per artem,
   Quam si quis habeat triplicis orbis opes.
Nam templum Domini iusti mens regia fulget,
   Fit thronus excelsi iudicis ipsa Dei.
Comitur illa domus flauo speciosior auro,
   Iustitie solem gaudet habere suum.



CAP. III.

Regnum huius seculi momentaneum uolubilis rote uertigini sapientes esse consimile iudicauerunt. Nam sicut omnis rote uertigo, que superiora habet modo deiicit, et que deiecta sunt modo superius extollit, ita subito erectiones, subito elisiones terrestris gloria regni sustinet; unde nec ueros, sed imaginarios et citius fugitiuos honores habet. Illud enim uerum regnum est, quod in sempiternum perdurat; hoc autem quod transitorium est et caducum, non ueritatem, sed quamdam mediocriter similitudinem ueri et permanentis semper regni ostendit. Sicut enim arcus celi uarios pingens ornatus arcuato curuamine celeriter refugit, ita nimirum secularis glorie dignitas, quamuis ad presens ornata, tamen est citius  fugitiua. Qua itaque arte et quali industria quantaque sollicitudine hec instabilitas ad aliquam stabilitatis effigiem refrenatur? Forte uero aut armorum uiolenta fortitudine, aut pacifica tranquillitatis concordia terrestre regnum stabilitatur? Sed rursus in ipsis armis bellorumque fragoribus grandis instabilitas inesse cernitur. Quid enim incertius est magisque instabile bellicis euentibus, ubi nullus est certus laboriosi certaminis exitus, nulla certa uictoria, et sepe ab inferioribus sublimiores superantur, nonnunquam uero in alterutros uergentia mala eueniunt cequalia; et qui se presumebant habituros esse uictoriam, utrique in fine non habent nisi calamitosam miseriam. Quanta quoque mala sub ficto nomine pacis proueniunt, quis explicare potest? cum  etiam illa pax que stabilis ac firma inter bonos esse credebatur, interdum per praua malorum consilia in exitiosas discordiarum tempestates transfertur. Unde in armis instabilitas, in pace transitorium uidetur.

Quid ergo aliud restat, nisi ut cor regis et tota spei fiducia non in armorum hominumque fortitudine, neque in pacis transitorie fallacia, sed in Omnipotentis clementia figatur? qui regnum quod donauit, siue in aduersis siue in prosperis stabilire nouit. Cor itaque principis, et fidelis in ministerii regimine deuotio, ipsum non deserat a quo tantum beneficium et gloriosum ministerium donatum fuit; ne forte ille summus rector indignatus ab eo abstrahat  beneficium quod dederat, si infidelem esse senserit quem tanquam fidelem ministrum ordinauit. Nam si rex terrenus a quolibet sibi homine infideli datam auferre ualet potestatem, aliique tribuit quem fideliorem comperit esse, quanto magis supernus uniuersorum donator, quem nullius perfidie nubila fallere possunt, potens est a reprobis sua abstrahere beneficia, aliisque prestare quos idoneos sue uoluntatis ministros nouerit esse? Unde et impius ille Saul rex Isrel priuatus fuit regno et uita, quoniam neque fidelis minister exstitit coram Domino. At uero Dauid uirum electum secundum cor suum Omnipotens inuenit, quem ob hoc in apicem regie potestatis sublimauit, quia illum fidelem fore ministrum elegit presciendo. Itaque prudens rector cor suum in Excelsi  gratia stabilire studeat, si transitorium regnum quod est ei commissum, aliquam stabilitatis habere similitudinem desiderat. Et quoniam iustus et misericors est Dominus, cui cordis affectu debet inherere, opera multipliciter exhibeat misericordie, ut multam mercedis gloriam metat. Iustitiam diligat simul atque custodiat; iniusta uero atque maligna opera in subiectis repudiet, ac laudabili zelo, qui est secundum scientiam, corrigat. Qui dum sit in diuinis preceptis stabilis, illius regnum magis magisque in hoc seculo stabilitur, et ad eterna stabilitatis gaudia superno iuuamine perducitur.


Ceu rote cyclus celeri recursu
uoluitur, summas reprimitque ad ima
Quas rotat partes rapidum per axem 
   Mobilitate:
Regna sic mundi trifidum per orbem
Glorie celsum stabilire culmen
Nesciunt, lapsum sed habere norunt
   Aurea sceptra.
Inclyte plebis fuit Isrelis
Floridum regni decus adleuatum
Quando seruabant sacrosancta legis
   Mystica iura.
Unde pollebat Domini triumphis,
Atque crudeles superabat hostes,
Dum suam plebem pietas Tonantis
   Glorificabat.
Rursus, heu! quantis premitur ruinis
Abrahe sanctum speciale patris, 
Dum creatori sua prona tempsit
   Subdere colla!
Una sed tante medicina gentis
Iam fuit uotis rogitare celsum,
Qui potens noscit stabilire regna
   Perpete nutu.
Principes terre Domino potenti
Ferte gaudentes thymiama uoti,
Quem tremunt celi proceres superni
   Magnificate.



CAP. Iu.

Omnis autem regia potestas, que ad utilitatem rei publice diuinitus est constituta, non tam caducis operibus ac terrestri fortitudine, quam sapientia cultuque  diuino est exornanda; quoniam procul dubio tunc populus prouidi arte consilii gubernabitur, aduersarii Domino propitiante profligabuntur, prouincie regnumque conseruabuntur, si regia sublimitas religione et sapientia perornetur. Namque hominis naturam Deus hanc esse uoluit, ut duarum rerum ipse homo cupidus et appetens esset, religionis et sapientie. Est autem religiosa sapientia saluberrimum decus, deuotarum lumen animarum, celeste donum et gaudium sine fine mansurum. Qui ergo uult gloriose regere, ac sapienter populum gubernare, et uehemens in consiliis esse, a Domino postulet sapientiam, qui dat omnibus affluenter, et non improperat , ipsamque sapientiam studiose, labore simul et amore perquirat; quatenus ei congruat illud  quod scriptum est: Beatus est qui inuenit sapientiam, et qui affluit prudentia , ceteraque que in laudibus sapientie describuntur. Ille itaque rector uere beatus est celebrandus, qui splendore illuminatur sapientie, que est fons consiliorum, fons sacre religionis, corona principum, origo uirtutum, in cuius comparatione omnes pretiosarum claritates gemmarum uilescunt. Hec cautissima est in consiliis, mirabilis in eloquiis, magnifica in operibus, fortis in aduersis, temperans in prosperis, oculosa in iudiciis. Hec suos amatores celesti gratia uenustat, et tanquam sidereum firmamentum eosdem clarificat, sicut scriptum est: Iusti fulgebunt quasi stelle, et intelligentes quasi firmamentum.

Hec Salomonem pre cunctis terre regibus sublimauit,  quia illam amauit ab adolescentia sua, et amator factus est decoris eius. Unde sicut in Regnorum libris legitur, ipsi apparuit Dominus Salomoni per somnium nocte dicens: Postula quod uis ut dem tibi . A quo cum Salomon cum esset puer, cor docibile postularet, ut iudicare posset populum Domini, et discernere inter malum et bonum, tale responsum a Domino recepit: Quia postulasti uerbum hoc, et non petisti tibi dies multos nec diuitias aut animas inimicorum tuorum, sed postulasti tibi sapientiam ad discernendum iudicium, ecce feci tibi secundum sermones tuos, et dedi tibi cor sapiens et intelligens in tantum, ut nullus ante te similis tibi fuerit, nec post te surrecturus sit. Sed et hec que non postulasti dedi tibi, diuitias scilicet et gloriam, ut nemo  fuerit similis tibi in regibus cunctis retro diebus. Si autem ambulaueris in uiis meis, et custodieris precepta mea, et mandata mea, sicut ambulauit Dauid pater tuus, longos faciam dies tuos . O quam ineffabile est diuine largimentum gratie! que si recto corde et pia intentione poscitur, plus donat quam quod rogatur. Ecce rex Salomon non argentum, non aurum, non alias opes terrenas, sed sapientie gazas poposcit a Domino. At qui simplum recte postulauerat, duplum accepit. Nam non solum ditatus est sapientia, sed et sublimatus est indita regni gloria. Unde regibus terre egregium datur exemplum, quatenus spiritualia dona plus quam carnalia pio desiderio ab Omnipotenti exposcant, si diu et feliciter in hoc seculo regnare desiderant.  Decet igitur amabilem Deo principem discendi habere uoluntatem desideriumque celestium. Sic enim uere et cor habet in manu Dei, et regnum cum pace multis annorum curriculis, fauente Domino, gubernabit.


Qui cupit rector probus esse iudex,
Lance qui iusti trutinaque gaudet,
Inhians pulchri terebrare falsa
   Cuspide ueri,
Luminum patrem rutili creantem
Solis ac lune nitidique cosmi
Poscat, ut sensis niteat coruscis
   Luce sophie.
uota cognoscat Salomonis equi 
Que uolauerunt subito per ethram,
Ac penetrarunt Domini sabaoth
   Aurea tecta.
Ipse percepit docilemque sensum
Mente lustratus, sapiensque factus.
Insuper regni columen gubernat
   Gentis Hebree.
Quid ualet flaui nitor omnis auri?
Ostra quid prosunt rosei decoris?
Glorie quid sunt Scythiceque gemme?
   Quid diadema?
Orba si mentis acies hebescat,
Lumen ut uerum nequeat tueri,
Unde discernat bona, praua, iusta
   Fasque nefasque. 
Ergo rectori decus est amare
Te Patris uerbum sapiensque lumen,
Christe, qui sceptris dominaris orbem
   Celsaque regna.
Cuius in dextra requies beata
Constat, in leua locuplesque gaza.
Glorie princeps humiles coronans
   Tollis opimos.



CAP. u.

Rex pius et sapiens tribus modis regendi ministerium gerit. Nam primo se ipsum, quomodo in superioribus ostendimus; secundo uxorem propriam et liberos suosque domesticos; tertio populum sibi commissum rationali et glorioso moderamine regere debet. Bonum itaque principem non solum sibimet  dominari oportet, dum a malis declinet, et que bona sunt eligat et firmiter teneat; sed etiam alios sibi coniunctiores, uxorem uidelicet, liberos atque domesticos, prouida sollicitudine ac familiari caritate gubernet. Hoc autem faciens duplicem thesaurizat sibi glorie palmam, ut dum in se bonus et sanctus sit, alios sibi coniunctos bonos faciat et sanctos, iuxta Psalmistam, qui ait: Cum sancto sanctus eris, et cum uiro innocente innocens eris , et reliqua. Non enim sufficit propriam habere honestatem, nisi pudice et caste coniugis, nec non etiam filiorum et comitum ac ministrorum pudore decoretur, dicente Dauid: Ambulans in uia immaculata, hic mihi ministrabat . Nam sicut lilium agri aliorum olerum ac uiolarum multiplici pulchritudine  uenustatur, et sicut luna stellarum splendore circumstantium gratius emicat, ita nimirum rex iustus ac sapiens aliorum societate bonorum perornetur. Is ergo perspicaciter procuret ut non solum nobilem pulchram ac diuitem, sed et castam, prudentem quoque atque in sanctis uirtutibus morigeram habeat coniugem. Nam quantum coniux iure est coniunctior, tantum aut felle malitie noxia fit, aut morum dulcedine mellea. Etenim mulier inepta domus est ruina, diuitiarum defectio, iniquorum saturatio, omnium malorum et uitiorum commoratio; que diuersis superstitionibus multum se exterius ornans, interiora anime sue nescit decorare. Quem diligit hodie, odit in crastino. Et sicut quidam ait: Naufragium  rerum est mulier male fida marito. Ita e contrario casta et prudens mulier utilibus rebus disciplinabiliter intendens, humili facie hilarique sermone pacifice liberos et familiam regit, proque uiri salute, si necesse fuerit, suam animam opponit morti, ac diuitias que sunt mariti sui cum bona fama custodit. Qui est amicus eius heri, idem amicus eius hodie. Fit ergo ipsa diuitiarum deductio, et domus confirmatio, uiri iucunditas, familie pulchritudo, omniumque uirtutum connexio. Talem autem decet non solum uiro suo casta copula esse connexam et subditam, sed pietatis et sancte conuersationis semper ostendere formam, ac prudentium consiliorum esse repertricem. Sicut enim persuasione male coniugis damnosa nascentur pericula, ita prudentis  uxoris consilio multa proueniunt utilia que sunt Omnipotenti beneplacita. Unde et Apostolus ait quoniam uir infidelis saluabitur per mulierem fidelem .

Nec solum infideles, sed etiam sancti et orthodoxi principes mirabilem sepe in uxoribus perpendunt et auscultant prudentiam, non sexum fragilem considerantes, sed fructus bonorum consiliorum carpentes. Unde et de gloriosi imperatoris Theodosii uenerabili coniuge nomine Placilla refertur quod ipse princeps, dum in se bonus et iustus et sapiens erat, habebat et aliam utilitatis occasionem per quam de bonis operibus triumpharet. Coniux enim eius diuinas leges eum sepius admonebat, se ipsam tamen perfecte prius erudiens. Non enim regni fastigiis eleuata est,  sed potius diuino amore succensa. Beneficii namque magnitudo maius ei desiderium benefactoris adhibebat. Repente namque uenit ad purpuram. Claudorum atque debilium maximam habebat curam, non seruis, non aliis ministris utens, sed per semetipsam agens, et ad eorum habitacula ueniens, et unicuique quod opus haberet prebens. Sic etiam per ecclesiarum xenodochia discurrens suis manibus ministrabat infirmis, ollas eorum tergens, ius gustans, offerens cochlearia, panem frangens cibosque ministrans, calicem deluens, et alia cuncta faciens que seruis et ministris mos est solemniter operari. His autem qui eam talibus de rebus nitebantur prohibere dicebat: Aurum distribuere, opus imperii est; ego autem pro ipso imperio hoc opus offero, bona mihi  omnia conferenti. Nam uiro suo sepe dicebat: Oportet te semper, marite, cogitare quid dudum fuisti, quid modo sis. Hec si semper cogitaueris, ingratus benefactori non eris, sed imperium quod suscepisti, legaliter gubernabis, et harum rerum placabis auctorem. His ergo sermonibus uelut optimam quamdam utilitatem uirtutisque abundantiam coniugi suo offerebat.


Rex pius et sapiens terno moderamine regnat
   Semet suosque subditos.
Gloria regnantis proba moribus eminet uxor,
   Sicut honesta uinea.
Illam nobilitas triplici uirtute uenustet
   osis pudici pectoris. 
Lactea formoso niteant si colla decore,
   Magis nitescat castitas.
Christus ut Ecclesiam sibi casto iunxit amore,
   Uxor uiro sic hereat.
Mitis simplicitas in cuius mente redundet
   uelut columbe gratia.
Quam decoret pietas, prudentia, sacra potestas,
   Esther ut alma floruit.
uincula pacis ament rex et regina, duobus
   Sit fedus et concordia.
Inuida non dirimat geminos discordia pacis
   Quos lex superna iunxerat.
Disciplina regat quorum prenobile germen
   Rami decori floreant.
Aridus ut uiridi bene crescat in arbore palmes, 
   Cultor bonus hoc prouidet.
Princeps et rectrix populum si rite gubernant,
   Suam regant prosapiam.
Abrahe ueluti generosa stirpe creatis
   Ornent polos nepotibus.



CAP. uI.

In humanis rebus nulla quidem ars, ut dicunt, difficilior est quam inter turbulentissimas huius seculi procellas bene imperare, et prouide rem publicam gubernare. Sed hec ars tunc ad finem perfectionis peruenit, cum ipsa res publica prudentes et optimos consiliarios habet. Trina autem regula in consiliis est obseruanda; prima quidem ut diuina preponantur humanis, cum obedire oporteat Deo magis quam hominibus . Si quis ergo nauim  rei publice tanquam bonus gubernator regere feliciter disponit et exoptat, optima Domini consilia, que in sacris eloquiis sunt propalata, non negligenter custodiat. Secunda uero consiliorum est regula, quatenus prouidus rector non tam in suo quam in suorum prudentissimorum innitatur consilio. Unde illa Antonini imperatoris precipua semper in consiliis fuit sententia: Aequius est ut ego tot et talium amicorum consilium sequar, quam ut tot et tales amici meam unius uoluntatem sequantur. Salomone quoque hoc ipsum attestante, qui ait: Dissipantur cogitationes ubi non est consilium: ubi uero plurimi sunt consiliarii, confirmantur , et erit salus ubi multa consilia sunt . Nam prudens prudentes in consilium uocat, et sine eorum  consilio nichil facit. Stultus uero in semetipso cogitat, et quod sine consilio aliorum cito uult facit. Porro tertia norma in consiliis est obtinenda, ne bonus rector dolosos et perniciosos habeat. Quis enim debet in consiliis malignantium confidere? Nam sicut uallis per campos, et laquei in plateis, et pedice ubi non putantur, pedes aliorum retinent, ita impiorum consilia felle nequitie permixta iustos et sanctos in itineribus male impediunt. Sicut enim boni consiliarii sursum rem erigunt publicam, sic mali ruinosa calamitate precipitant. Tales ergo repudiandi sunt consiliarii atque omnimodis detestandi; quia nunquam erga principem terrenum deuoti erunt, qui Dei precepta male uiuendo contemnunt.  Qui enim possunt esse boni, qui sibi sunt mali?

Sed sicut omnipotentis Dei saluberrima diuulganda sunt consilia atque precepta, ita nonnunquam prudentium rectorum hostibus sunt occultanda consilia. Siquidem in re publica nulla sunt meliora consilia, quam alia que ignorauerit aduersarius. Etenim securum iter agitur, quod agendum hostes minime suspicantur. Duo uero maxime contraria sunt consilio, festinatio et ira. Nam ira obcecat animum ne utile uideat consilium, et quomodo longa consilia plerumque non labuntur. Tunc autem precipue consilium ad prosperitatis euentum perducitur, cum regia fiducia in Omnipotentis auxilio figitur. Unde uero post Deum bona prodeunt consilia nisi a fidelibus et  optimis amicis, qui promerentur superna illustrari gratia, ut non errent in consilio? Quorum prouida deliberatione, diuina inspirante clementia, sepe salubris consilii botrus carpitur. Absit uero ut crudeles tyrannos tanquam infestos dracones bonus habeat princeps amicos, quod pantheris exemplo animalis astruitur. Siquidem panther, genus quadrupedis, est ut physici perhibent omnium animalium amicus, excepto dracone. Illorum itaque amicitiam habeat, quos probos esse cognoscit. Qui sunt autem boni amici? nisi illi qui sunt sancti ac uenerabiles, non malitiosi, non furaces, non factiosi, non callidi, non ad malum consentientes, non bonorum inimici, non libidinosi, neque crudeles, non circumuentores sui principis; sed sancti, continentes, religiosi, amatores  principis sui, et qui de illo nec ipsi rident, nec risui esse uolunt, qui neque mentiuntur, neque fingunt, et nunquam decipiunt; sed ueraces, sobrii, prudentes atque in omnibus suo principi fideles. Talibus itaque personis salua efficitur res publica, piique regnatoris fama crescit et gloria.


Absque gubernaculo nauis ceu nutat in alto
   Fluctibus, ac tumidis tunditur illa notis,
Gloria sic regni preclaraque secptra labascunt,
   In pessumque cadunt, heu! sine consilio.
Nam sunt nonnulli quorum fit mellea lingua,
   Aspidis at subtus tetra uenena latent.
Qui delenificiis persuadent omnia uerbis,
   Quorum sermo strepit subdola ceu fouea.
Horum consilio res publica fulta uidetur 
   . . . . . . . . . . . .
Ob hoc consilii predulcem carpere botrum
   Cum submersa ruat o miseranda nimis!
. . . . . . . . . . . . .
   Iam decet excelsum qui tenet imperium.
Dorcades ut uigili montis de uertice uisu
   Quo cito transfugiant cuncta pericla notant,
Sic aduersa cauet speculari lumine mentis
   Dux bonus arte bona consiliisque probis.
Ceu margaritum bibulis prenobile conchis,
   Quomodo dulcifluo mel legiturque fauo,
Sic et amicorum puro de fonte legendum
   Et decet et prodest utile consilium.
uerus amicitie custos sine felle probatur, 
   Cui placet omne bonum, displicet omne malum.
Est est qui uere, seu non non dicere norit,
   Cui cor secretum consonat atque pium.
Olli firma fides uita fit carior ipsa,
   Nescit arundineas texere mente strophas.
Non illum nutare facit clangorque tubarum,
   Anchora nam stabili corde manet fidei.
Talem non gaze, non auri pondera norunt
   Fallere, ne lesa sit pretiosa fides.



CAP. uII.

Nunc autem ordo exposcit ut de malis etiam principibus aliqua nos breuiter perstringamus, quoniam de bonis quedam utilia sceptris, que rei publice necessaria diximus. Ubi primo queritur que causa etiam ex bonis malos principes faciat? Ad quod dicendum:  Iam primum regalis licentia, deinde rerum copia, cum ipsa abundantia rerum causa malorum fiat. Amici preterea improbi, satellites detestandi, eunuchi auarissimi, aulici uel stulti uel detestabiles, per quos omnes etiam in illo dominatore qui uidebatur bonus esse nascitur obliuio mandatorum Dei. Postremo, quod negari non potest, rerum publicarum ignorantia. Hinc colligunt se quatuor uel quinque, atque unum consilium ad decipiendum imperatorem seu regem capiunt. Dicunt quid probandum sit. Imperator qui domi clausus est, uera non nouit; cogitur hoc tantum quod illi loquuntur, facit iudices quos fieri non oportet, amouet a re publica quos debeat obtinere. Unde etiam uenditur bonus et cautus et optimus imperator, qui eo ipso miser efficitur cum  apud ipsum uera reticeantur. Hinc sepe tumultuosa indisciplinatione et Dei cultrix pietas et ueritas opprimitur, cum multum derogatio preualeat quando derogatores creduntur fide digni, quos gemina pestis corrumpit acerbissima, amor uidelicet falsitatis et odium ueritatis.


Quam precipitans turbo regentes
Subuertit nimium copia rerum!
Qui primumque boni regimine clarent,
Fiunt sepe mali fine profano.
Sacris qui fuerant moribus aurum,
Mox plumbo similes uiliter horrent.
Et qui uitis erant ubere leti,
Agrescunt ueluti spreta labrusca.
Incautum dominum mente strophosa 
Fallunt precupidi sic et amici.
Multis inde dolis optimus ille
Anceps fit titubans sicut arundo,
Ignoratque miser figmina falsi,
Nec lucent domino lumina ueri.
Nam cecant oculos regis honores,
Aurum, diuitie, nubila, mende,
uultus feminei blanda uoluptas,
Chari falsidici, pompa, potestas.



CAP. uIII.

Modo consequens esse uidetur quatenus de impiis rectoribus nos disseramus, ut agnita illorum malitia et pessimo in hoc seculo fine, perpetua quadam ratione, qui prudens est rector a malis operibus se abstinendo  cautior et melior fiat, atque summo benefactori placere magnopere procuret. Quid sunt autem impii reges, nisi maiores terrarum latrones, feroces ut leones, rabidi ut ursi? sicut scriptum est de illo: Leo rugiens, et ursus esuriens, princeps impius super populum pauperem . Rex siquidem impius tanquam leonis personam habens ad omne responsum acriter uerbum nequam sine prudentium consilio cum omni malitia profert, bonos humilians malosque exaltans; cuius dies abbreuiantur, et eius memoria cum sonitu peribit. Peccauit enim plus quam potuit. Tales itaque sunt amici malorum, inimici bonorum, serui libidinis et auaritie, serui totius nequitie, ministri diaboli, semper laborantes ac nichil facientes, gurgites humani generis, miserie,  pabula eterne gehenne, ut cedrus subito exaltati, sed in profunda tartari precipitati. Hinc Psalmista dicit: uidi impium superexaltatum et eleuatum ut cedros Libani, et transiui et ecce non erat, et quesiui eum, et non est inuentus locus eius . Florent enim sicut olera et fenum agri, quod hodie cum speciositate oritur, et in crastino arescens non reperitur. De quibus per prophetam dicitur: Ipsi regnauerunt, et non ex me; principes exstiterunt, et ego ignoraui; qui neque recte et regia uia sciunt seu uolunt incedere, sed ad dexteram sinistramque norunt declinare. Quibus competit illud quod per Isaiam Dominus loquitur dicens: Dereliquerunt Dominum sabaoth, et ambulauerunt per uias distortas . Dolosi in consiliis, atroces  et mendosi in uerbis, maligni in operibus, quorum finis erit secundum opera eorum. De quibus per eumdem prophetam dicitur: Dominus exercituum cogitauit, ut detraheret superbiam omnis glorie, et ad ignominiam deduceret inclytos terre . Sed et beatus Iob: Laus, inquit, imperium breuis est, et gloria hypocrite est instar puncti . Hec etenim uita temporalis in comparatione eternitatis minimo puncto comparatur. ue autem illis qui pro paruo puncto presentis felicitatis uendunt gloriam eterne beatitudinis!

Quanta uero uel eosdem subditos mala uel ipsos rectores ultio diuina consequatur, non est nostre facultatis enarrare; sed pauca de multis placet in manifestum propalare. Regis Pharaonis impietas, que  ex cordis duritia inoleuerat, sibi suisque Aegyptiis decem plagas intulit, atque insuper Rubro mari tartareique Acherontis imo ipsum suosque submersit. Antiochum et Herodem ac Pontium Pilatum, quis nescit quanta districti iudicis ultio perculit? Quid dicam de Nerone, Aegea, et impiissimo Iuliano, aliisque eorum in nequitia consimilibus? Nonne omnes cum suis sequacibus post mortem pessimam os inferni deuorauit? Sed ut innumeros preteream, Theodorici crudelissimi regis de hoc seculo exitum infelicem explicabo, qui cum esset Ariane sectator inuidie, ac bonorum insecutor Christianorum, postremo, sicuti cuidam uiro reuelatum fuerat, inter Ioannem papam et Symmachum patricium discinctus  atque discalciatus et uinctis manibus deductus, in uulcani ollam iactatus est. Nam quia Ioannem papam affligendo in custodia occidit, Symmachum quoque patricium ferro trucidauit, ab illis in ignem immissus apparuit, quos in hac uita iniuste iudicauit. O quam districta et iusta sunt Omnipotentis iudicia! cuius disponente nutu digna ultio immitem secuta est tyrannum. Nam qui seruis Domini iniuste transitoriam mortem intulit, duplici morte corporis et anime iuste deperit. Qui alios presenti uita spoliauerat, ipse tam momentanea quam eterna uita spoliatus fuit. Idem itaque geminum peregit ministerium; nam sibi gehenne supplicium ubi cruciabitur in secula seculorum, sanctis uero superne glorie palmam administrauit. Iniuste iudicati fiunt repente  coronati, atque iudices a Domino in crudelem tyrannum transmissi. At uero iniuste iudicans fit subito iudicatus, atque eterne damnationis flammis addictus. Qua in re nimis terribile exemplum proponitur, ne terre potentes seruos Domini persequantur, quos ualido uirtutis sue brachio Deus omnipotens ulciscitur. Sed hec de reprobis dicta sint rectoribus. Nunc ad potiora stylo consequenti transeamus.


Reges terre quos male gesta
Dedecorant, similesne uidentur
Apris, ursis tigridibusque?
Hi maiores suntne latrones
Terrigenum, rabidiue leones,
Unguibus accipitresque rapaces? 
Contigit Antiocho et Pharaoni,
Herodi miseroque Pilato
Momentanea perdere regna,
Cum sociis Acheronta subire.
Sic semper reprobos mala damna
Affligunt nimis hic et in euum.
Quid floretis tempora proles
Ardentes ostroque decori,
Quos exspectat clibanum ignis,
Quem nec ledet roscidus imber?
Qui Dominum lucis nec amatis,
In tenebras uos exteriores
Ibitis; illic gloria uestra
Arens marcebit sine fine.
Iustos uero celsa corona
Glorificabit luxque beata.



CAP. IX.

Septem speciosiora sunt aliis creaturis Dei, ut sapientes ferunt, celum innubiale quando argenteo colori mirabili similitudine comparatur; sol in uirtute sua, quando reciprocis cursibus in splendore glorie sue habitatores mundi illuminat; luna in integritate nudataque facie nubibus recedentibus, quando proprio cursu solis uestigia inuestigat; ager fructuosus, quando diuersis floribus nodisque crispantibus depingitur; uarietas maris, quando serenitas celi nubiumque placidis fluctibus in littoribus pulcherrime ostenditur; chorus iustorum in una fide habitantium; rex pacificus in gloria regni sui,  quando in aula regia ostensis muneribus donisque traditis multa beneficia prestat. Rex etenim iustus et pacificus leta facie bona diuidit, et uniuscuiusque causam diligenter meditatur, et infirmos et pauperes populi non despiciens, cum seniorum et prudentiorum consilio et iudicio uera iudicia loquitur, malos humilians bonosque exaltans. Dies eius cum gloria extendentur, et eius memoria in eternum manebit. Princeps pacificus tanquam floridus et fertilis est in proximo paradisus, et quasi uinea honesta copioso abundans fructu, omnem a splendore conspectus sui conturbans discordiam, qui dum pacem in aula sue mentis amplectitur, procul dubio mansionem preparat Christo, quia Christus pax est, et in pace requiescere cupit. Porro ubi pax est, in disputationibus  ueritas, et in operibus iustitia inuenitur. Sicut ergo prouidus gubernator procellosi maris pericula arridente temporis serenitate euadere nititur, sic rector pacificus serena mentis tranquillitate ac pacis concordia impetus discordiarum sedula deliberatione compescere meditatur. Quem trinam pacis regulam conseruare oportet, hoc est: supra se, in se, iuxta se; quia erga Deum, et in se ipso, et circa proximos debet esse pacificus. Tantum est enim pacis bonum, ut etiam in rebus terrenis atque mortalibus nichil gratius soleat audiri, nichil desiderabilius concupisci, nichil postremo melius inueniri. Fructus autem pacifice mentis est, erga subiectos et amicos benignam ostendere misericordiam simul et clementiam, quibus uirtutibus tam pius regnator quam eius  regnum gloriose conseruatur; testante Salomone, qui ait: Misericordia et ueritas custodiunt regem, et roborabitur clementia thronus eius . Non enim quidquam est quod bonum rectorem melius populo fauorabilem atque amabilem commendet, quam clementia et pacifica serenitas.

Hec, ut alios causa breuitatis omittam, Augustum Cesarem fecit celeberrimum; hec Antoninos, magnum quoque Constantinum, Theodosios ceterosque magnificos principes sublimiter beatificauit. Eadem quoque magnum Carolum inter cetera uirtutum insignia in sacratissimum pre ceteris terrarum principibus Augustum dedicauit. Hec Ludouicum piissimum adordinauit imperatorem. Et quid plura referam? Certe serenissima pietatis clementia gloriosos  principes et glorificauit in terra, et consortes sanctorum collocauit in celo. Quippe qui non solum sua, sed et totos semetipsos Omnipotenti dederunt. Nihil autem ab iusto et pio rege donandum est, nisi quod sit beneficium. Beneficium autem si ad aliquam mercedis remunerationem in hoc seculo refertur, interit atque finitur. Nec enim possumus id habere integrum, cuius pretium nobis persolutum est. Unde non tam beneficium, sed potius commercium dicenda est talis largitio. Danda sunt uero beneficia, que data boni principis famam pietatemque et iustitiam non ledunt, iuxta dignitates personarum et utilitates rerum, non secundum cupiditates accipientium, qui facile sibimet denegant; quia quod difficile aut impossibile  est, improbe atque atrociter exposcunt. Unde Nerua imperator dicebat: Amici cum se mereri omnia presumunt, si quidquam non extorserint, atrociores fiunt. In omnibus itaque largitionibus temporalibus seruanda est mensura rectaque in donatione intentio, ut pro salute rei publice et sancte utilitate Ecclesie proque celestis indeptione glorie bonis melioribus optimis cuncta per sereni principis munificentiam distribuantur.


Conditor supernus orbis imperator omnium
Ipse cuncta que creauit pulchra fecit artifex.
Inter hec creata, septem pulchriora preeminent,
Picta celi sphera lucis emicante gratia,
Alma solis inter astra candidansque gloria,
Ac referta post bicorne luna stemma lumine, 
Fructuosus et uirescens hortus flore germinum,
Thetyos serenitas que uisa mulcet omnium,
Sanctus et chorus piorum te Deum colentium,
Gloriosus atque rector optimus per omnia,
Liberalis et serenus sanctitate preditus,
Aequitate, puritate cordis ille preminet,
Quem tremit superbaque reprobum celsitas,
Qui bonos honorat sponte largitate regia.
Pacifer et beatus ille fit sicuti uinea,
Trinitatis est imago digna sorte celitum.



CAP. X.

Sed inter hec aliud quod est sciendum, quoniam ut sapientes perhibent, sunt octo columne que fortiter regnum iusti regis sustentant. Prima columna ueritas est in omnibus rebus regalibus. Secunda columna  patientia in omni negotio. Tertia, largitas in muneribus. Quarta, persuasibilitas seu affabilitas in uerbis. Quinta, malorum correctio atque contritio. Sexta, bonorum amicitia atque exaltatio. Septima columna leuitas tributi in populos. Octaua, equitas iudicii inter diuites et pauperes. He sunt itaque octo columne que regnum iusti principis et in hoc seculo stabilitant atque ad eterne stabilitatem glorie perducunt.


Fabrica nulla tenet stabilem per tempora formam,
   Si non fulturis nixa sit illa suis.
Nec stabilire queunt splendentia lumine templa,
   Aula nec et regum his sine firma potest.
Iusti rectoris propriis sic stare columnis
   Publica res poscit propitiante Deo. 
Prima columna micat ueri speciosa decore.
   At patiens regimen rite secunda tenet.
Tertia largiflua meritis dat munera dextra.
   Quartaque blandiloquax dulcia uerba sonat.
Quinta malos reprimit, miro zeloque coruscat.
   Gaudet sexta potens magnificare bonos.
Septima clementer populi leuigatque tributum.
   Ast octaua regit iustitie trutinam.
Nititur his solidis res publica fulta columnis,
   Sicuti mons Sion his stabilisque manet.



CAP. XI.

Cum itaque his octo columnis regie potestatis eminentia fulciatur, decet amabilem Deo rectorem causam sui personalem utilitatibus postponere ecclesiasticis,  ut in quantum memor est beneficiorum Dei que illi superna gratia concessit, in tantum beneficii largitorem honoret. Tunc uero honorare Altissimum bonus princeps cognoscitur, cum illorum qui laborant in agro Dominico, tanquam magni regis dispensator, adiutor et protector efficitur. Certum namque est quod tanto propitius causas terreni principis Omnipotens sua pietate disponet, quanto de sua, sancte uidelicet Ecclesie, causa illum sollicitum esse uiderit. Itaque prouidus rector studeat facere que Deo sunt beneplacita, si ipse desiderat ut Deus faciat que sunt illi prospera et gloriosa. Isque diligenti cura solerter prouideat quatenus synodales conuentus per singulos annos bis uel ter fieri iubeat, ut quod ad uerum Dei cultum pertinet, quod  ad ecclesiarum ipsius reuerentiam, et ad honorem pertinere cognoscitur sacerdotum, uel quid contra mandata Domini gestum sit, in ipso reuerendo atque unanimo discutiatur conuentu, ut quidquid bene actum sit, corroboretur; si qua uero sunt male gesta, in melius corrigantur. Ubi et ipsi prepositi oportet ut inuestigentur qualiter suis ministeriis fungantur, uel quomodo plebem sibi commissam tam celesti informent doctrina, quam sancte conuersationis imbuant exemplo. Que omnia si cum pacis unanimitate et canonica iustitia subtiliter pertractentur, fructuosa utilitas sancte Ecclesie gignitur, ac reuerendi rectoris, cuius beneuola deliberatione scilicet et auctoritate hec aguntur, magni seminarium propagatur meriti.


Nam pretiosa religiosi principis est corona sanctum episcoporum concilium, in quo famosissimus magnus uidelicet Constantinus imperator exsultans in Domino gloriabatur, qui collectos ex omnibus fere gentibus que sub celo sunt, quibus Christi predicatum erat Euangelium, uiros sacratissimos plus quam trecentos episcopos tam doctrina quam miraculis coruscantes, propter catholice discussionem fidei in unum, hoc est Nicenum, congregauit concilium. Unde et hic huc usque mos Christianus inoleuit, ut apud omnes orthodoxos Ecclesiarum principes synodales fieri conuentus decernatur, propter necessarias sancte Ecclesie utilitates, que non nisi synodalibus inuestigari conciliis atque canonicis definiri sanctionibus debent. Unde cautum et humilem  et ualde circumspectum oportet esse regem; nec quidquam de negotiis ecclesiasticis iudicare presumat, antequam synodalia statuta cognoscat. Siquidem ecclesiastica iudicia ualde sunt coram Deo periculosa, nisi cum maxima proferantur iustitia; precipue si per calumniosos accusatores et mendosos testes, qui innocentes sunt examinentur absentes, quod est Christianitatis alienum. Unde et illud in Euangelio legitur: Nunquid lex nostra iudicat hominem, nisi audierit ab ipso prius et cognouerit quid faciat?  Pius itaque rector tanquam luminosa pupilla primo quod iustum et legitimum est secundum canonicas sanctorum episcoporum sanctiones perspicaciter attendat; dehinc  consensum atque auctoritatis adminiculum his que sunt uera et iusta adhibeat. Per se uero nullatenus de talibus preiudicium faciat, ne forte errando ante conspectum Domini culpam aliquam detestabilem incurrat.

Unde uenerabilis memorie ualentinianus imperator cum a sanctis episcopis rogaretur quatenus dignaretur ad emendationem sacri dogmatis interesse, Mihi, inquit, cum minimus de populo sim, fas non est talia perscrutari; uerum sacerdotes, quibus hec cura est, apud semetipsos congregentur ubi uoluerint. Et hec quidem dicebat imperator tam uirtute humilitatis preditus quam Dei timore munitus, ne forte offenderet Altissimum si suam propriam pretulisset potioribus sententiam. Hoc ipsum feeit,  ut predixi, magnificus et sapientissimus imperator Constantinus, non in sua, sed in sanctorum prudentia sapientiaque episcoporum confidens. Hoc beatus Iouinianus Deo amabilis princeps fide inconcussa seruauit; qui dum hostis esset Ariane perfidie atque sectator Niceni decretorum concilii, ex momentaneo terrestris imperii fastigio eterni sibi gloriam regni comparauit. Quid referam de duobus sacratissimis diuina prestante gratia imperatoribus Theodosiis? qui in tantum Omnipotenti placuerunt, ut regias purpuras, sceptra quoque et apicem imperatorie dignitatis diuinis preceptis et canonicis institutis Domino inspirante subderent, ac pium zelum erga Dei ecclesias indefessa caritate semper haberent. Unde illos uniuersorum Dominus sublimauit  in terris, et post presentis gloriam felicitatis tanquam dilectos sibi ministros in eternum beatificat in celis. Sed si quis est tantorum emulus glorie principum, si quis Christianus rector feliciter et gloriose in hoc seculo regnare desiderat, et ad palmam sempiterne beatitudinis peruenire contendit, illorum fidelissimam erga cultum Omnipotentis imitetur deuotionem, seque beneuolum, clementem, in iudiciis districtum, in cordis humilitate mansuetum, in uisceribus misericordie compatientem, in largitate munificum, in zelo qui secundum Deum est fulmineum circa Dei Ecclesiam solerter exhibeat, si consortio supernorum ciuium cum sanctis et iustis rectoribus regnare perenniter procurat.


Princeps magnificus quem Deus extulit
Ut presit populo sceptriger inclytus,
Debet Celsithrono se bene subdere,
Cedros qui Libani conditor edidit,
Montes qui superos uertice subleuat,
Qui gemmare facit ruraque floribus,
Pinxit quique polos sideribus pater,
Qui celi cherubim rex supereminet.
Reges terrigenas malignos is ordinat.
Ob hoc prouideat rector honoribus
Excellens superis quos Deus attulit,
Olli quo placeat qui regit omnia,
Regnum qui tribuit maximus arbiter.
Illum magnificat quisquis eum colit, 
uerbo, corde pio, regimine, moribus.
Christi quique uolens Ecclcsie fauet,
Seruator canonum, ductor et optimus
Claret iustitie stemmate fulgidus
Rex est iure sacer qui sacra dogmata
Ac decreta Patrum seruat in omnibus.
Illum clarificat pontificum chorus,
Ceu gemme radiant in diademate,
Ut campum decorant uiole ac lilia,
Illustrantque polum fulgida sidera.



CAP. XII.

Oportet autem modestum dominatorem pondere humilitatis et obedientie uirtute fieri preditum, ut uirtutes humilitatem uidelicet atque obedientiam, quam ipse in subiectis diligit, in se ipso recognoscat.  Itaque si contigerit ut a prudentibus reprehendatur, se quidem reprehensibilem esse acriter doleat, ac protinus ad penitentie medicamenta currere festinet; et qui libenter peccauerat, uirgam correctionis libenter atque gratanter accipiat; et priusquam Creator manum suam ad feriendum excutiat, de correctione commissi sceleris summopere studeat, ne tam postmodum acrius destrictus iudex feriat, quantum diutius et clementer exspectat. Preoccupet faciem Domini in confessione, si quis regni gubernator in abscondito peccauit uel publico. Quomodo de sancto rege et propheta Dauid legitur, qui cum post stuprum Bersabee et homicidium commissum in Uriam Hetheum per Nathan reprehenderetur prophetam, non erat reprehensori indignatus,  sed sibimet, recognoscens suum peceatum, iam fuerat iratus; et qui post culpam hilarescebat perpetratam, se ipsum per amaram defleuit penitentiam. Hinc lacrymis ueniam promeruit qui coram Domino grauia scelera commisit, et ex fonte lacrymarum uenit ad manipulum gaudiorum, sicut ipse alibi dicit: Qui seminant in lacrymis, in exsultatione metent, et reliqua. 

Sed et illud quod de gloriosi principis Theodosii admiranda humilitate atque penitentia traditur, nec pretereundum esse uidetur, qui cum post iniustam multorum millium necem Mediolanum uenisset, et solemniter in sacrum uoluisset intrare templum, ei sanctus Ambrosius huiusmodi cladem, plenam ualde gemitibus, audiens occurrit foris ad ianuas, et ingredientem  his sermonibus a sacri liminis ingressu prohibuit: Nescis, imperator, perpetrate a te necis quanta sit magnitudo? Neque post causam tanti furoris mens tua molem presumptionis agnoscit? Sed forte recognitionem peccati prohibet potestas imperii. Quibus igitur oculis aspicies communis Domini templum? Quibus calcabis pedibus sanctum illius pauimentum? Quomodo manus extendes de quibus adhuc sanguis stillat iniustus? Quomodo huiusmodi manibus suscipies sanctum Dei corpus? Qua presumptione ore tuo poculum pretiosi sanguinis percipies, dum furore sermonum tantus iniuste sit sanguis effusus? Recede igitur, recede, nec secundo peccato priorem nequitiam augere contendas. Suscipe  uinculum quo te omnium Dominus nunc ligauit. Est enim medicina maxima sanitatis.

His sermonibus obediens , gemens et deflens ad regalia remeauit. Cumque octo mensium continuo transissent tempora, propinquauit natiuitatis Saluatoris nostri festiuitas. Imperator autem lamentationibus assiduis in palatio residens, continuas lacrymas incessabiliter expendebat. Ingressus autem Rufinus tunc magister, et singularem apud principem fiduciam habens, et uidens principem in lamentatione prostratum, accessit ut lacrymarum causas inquireret. At ille amarissime ingemiscens et uehementius lacrymas fundens, Tu, inquit, Rufine, ludis et mala  mea non sentis; ego autem lamentor et gemo calamitatem meam, quia quidem seruis et mendicantibus aperta sunt templa Dei, et proprium Dominum libenter exorant, mihi uero ingressus non est ad eum. Insuper etiam clausi sunt celi. Hec dicens, uerba singula singultibus irrumpebat. Quem cum idem Rufinus beato reconciliare Ambrosio persuaderet, neque tamen potuisset, hec imperator in media iam platea cognoscens, Pergo, inquit, et iustas in facie suscipio contumelias.

Cumque ad sacra limina peruenisset, in sanctam quidem basilicam non presumpsit intrare, sed ueniens ad antistitem, et inueniens eum in salutatorio residentem, supplicabat ut eius uincula resolueret. At ille tyrannicam dicebat eius presentiam, et contra  Deum uesanire Theodosium, eiusque calcare leges. uerum imperator, Non, inquit, insurgo aduersus ecclesiasticas sanctiones, nec inique ingredi limina sacra contendo, sed te soluere uincula mea deposco, et communis Domini pro me exorare clementiam, nec mihi ianuam claudi, quam cunctis penitentiam agentibus Dominus noster aperuit. Tunc antistes, Quam, inquit, penitentiam ostendisti post tantas iniquitates? Quibus medicaminibus incurabilia uulnera plagasque curasti? At imperator, Tuum, inquit, opus est et docere et medicamina temperare, meum uero oblata suscipere. Quibus uerbis imperatoris auditis, que illius humilitatem atque ipsum spontaneam penitentie suscipere afflictionem monstrabant, sanctus Ambrosius salutarem ei medicinam tantorum  uulnerum apposuit, qua percepta imperator magnas gratias referebat. Tali ergo tantaque et presu. et imperator uirtute clarescebant, quorum opus ualde fuit admirabile, illius fiducia, huius obedientia, illius zeli feruor, huius autem fidei puritas. Porro regulas pietatis quas a magno sacerdote percepit, etiam reuersus in Constantinopolitanam urbem seruauit. Nam dum festiuitatis tempore ad ecclesiam processisset, oblatis in altari muneribus, mox egressus est. Cumque Nectarius presul ecclesie mandasset cur intus stare noluisset, mandauit princeps: uix, inquit, potui discere que differentia sit imperatoris et sacerdotis; uix enim ueritatis inueni magistrum; Ambrosium namque solum noui uocari digne pontificem.  Tantum itaque prodest increpatio a uiro uirtutis prolata!

Unde perspicuum est quod decet bonos et pios rectores salubres antistitum, quasi spiritualium medicorum, humiliter et libenter auscultare correctiones, testante Salomone, qui ait: Inauris aurea et margarita fulgens, qui arguit sapientem et aurem obedientem . Melius est enim a sapiente corripi quam stultorum adulatione decipi. Nam si nostrorum uulnera corporum a medicis sanari uehementer desideramus, et in presentia medicorum eadem ostendere non erubescimus, et in dolore medicine spe salutis oblectamur, quanto magis de uulneribus et plagis animarum nostrarum nos maiorem habere curam oportet, quousque spiritualis  medicus, quamuis acerrimam medelam adhibeat, per quam spes certa nostre sanationis fiat? Sicut enim scalpellus medici non ob hoc malus est quod resecet uulnera et putridas amputet carnes, sic et correctio salubris.


Quam lux rutilo noua celo
Fit grata habitantibus orbem
Post nubila noctis opace
Phebi radiante corona;
Quam ros sitientibus aruis
Post torrida caumata Cancri,
Boree post frigora seua
uer florigerumque serenum;
Sic preueniente piaclo
Anime fit chara medela. 
Morbis medicantur anhelis
Iam quisque salubribus herbis
Tulerint quo corporis egra.
Cura uigilante sagaci
Famule si tanta rependunt
Fragili medicamina carni:
Cur non potior medicina
Dominam medicatur honoram,
Simulando iura creantis
Animam deitate beandam?
Quis uulnera tollere culpe
Medico potest sine docto?
Caueant igitur dominantes;
uitiis si mente labascunt;
Adeant medicosque peritos, 
Christi pietate ministros
Quis discant subdere colla,
Qui possunt pellere morbos
Oleo uinoque salubri.
Nec non celestibus herbis
Paradisi flore creatis
Exstinguunt dira uenena.
Reuocant animas et ab imis
uerbo uirgaque potenti,
Quas sancta celitus arte
Reuehunt ad pascua uite.



CAP. XIII.

Non est facile hominibus uniuersas uitare hostis insidias. Nam dum quispiam libidinis effugerit passionem, incurrit in auaritiam; qua declinata, inuidie fouea preparatur; hanc si transcenderit, uitium furoris incurrit, et alios plurimos laqueos ponit inimicus, quo capere possit incautos. Et corpus quidem passiones habet facile ministrantes, ut animam possit occidere; sed mens diuino solatio uigilans machinationum eius destruit argumenta. Humanam naturam participatus Theodosius prefatus imperator habuit passionum quoque communionem, iustoque furori immensam permiscens crudelitatem, iniustam operatus est passionem. Quam rem narrare necessarium  est propter utilitatem legentium [a 1Kb] : Thessalonica ciuitas est grandis et populosa, in qua dum fuisset orta seditio, quidam iudicum lapidati sunt atque tracti. Hinc indignatus Theodosius non refrenauit infirmitatem iracundie, sed iussit iniustos gladios super omnes euaginari, et una cum nocentibus innocentes interimi. Septem millia etenim hominum, sicut fertur, occisi sunt, non precedente iudicio, sed tanquam in messibus omnes simulincisi sunt. Quam ob rem, ut diximus, beatus Ambrosius prefatum imperatorem sancto zelo succensus grauiter redarguit, ac furorem principis irrationabilem et scelus nefandum seuera inuectione detestatus fuit.

Unde bonus et prudens rei publice gubernator aptum est ut illud precaueat, ne dum suam suorumue  iniuriam ulcisci supra modum disponit, irrationabilis reatum furoris incidat; sed propriam iram refrenare non negligat, et iusti furoris stimulos affectu pietatis remoueat, ne forte si plus iusto deseuiat in subiectos, incurrat rabiem leonine ferocitatis. Unde scriptum est: Noli esse sicut leo in domo tua, subuertens domesticos tuos, et opprimens subiectos tibi . Nam sicut debellare superbos, ita et parcere subiectis, iustum et misericordem dominum oportet. Unde et Antoninus imperator dicebat malle se unum ciuem seruare, quam mille hostes occidere. In corrigendis itaque criminibus miscenda est lenitas cum seueritate; faciendum ex utraque temperamentum, ut neque multa asperitate exulcerentur subditi, neque nimia benignitate soluantur. Nec ulla  correctionis seu uindicte habeat modum, nisi recte precedat iudicium. Nec decet serenum rectorem furore iracundie, tanquam felle amaritudinis, esse perturbatum, si iustum uult proferre iudicium, cum nimis irascentium ceca sint iudicia. Non enim potest serenum lumen iustitie ac ueritatis cernere, qui caligine obnubilatur iracundie. Opponatur itaque fortis patientie clypeus, contra irrationabilis impetum furoris. Nam, sicut scriptum est, Melior est patiens uiro forti, et qui dominatur animo suo expugnatore urbium . Fortior enim est qui  uiolentiam et in se ipso inclusam feram superat iracundiam, quam qui leonem perimit.

Quanta uero mala per subitaneum furorem et impatientie uitium eueniant, quis explicare potest? Rex Saul, furoris impetum non refrenans, immani seuitia sacerdotes Domini trucidauit. Salomon quoque quamuis splendore sapientie fuerat illuminatus, tamen furoris passione repletus, suum fratrem interfici precepit, pietatem tyrannidi postponens. Quid referam de reprobis Iudeis? qui dum zelum, sed non secundum scientiam habuerunt, in Filium Dei et sanctos eius discipulos homicide exstiterunt. At patientis uirtute mansuetudinis sanctus Dauid preditus, etiam inimicis suis sepe pietatis affectu pepercit; nonnunquam uero Dei zelo stimulatus inimicos  Domini usque ad mortis exitium protriuit. Decet enim dilectum Deo principem contra hostes et blasphemos Christiani nominis fulmineum frequenter habere zelum. Nam si Nabuchodonosor rex alienigena, ne blasphemaretur Deus Isrel in tantum seuiit, ut tale decretum firmaret dicens: Quicunque dixerit blasphemiam in Deum Sidrac, Misac et Abdenago, ipsi in interitum erunt, et domus eorum in perditionem ; quanto magis orthodoxos rectores contra inimicos Christiane fidei et doctrine atque religionis zelare oportet? quatenus Omnipotenti, cuius ministri gratia sunt ordinati, tanto magis placeant, quanto feruentius ea que Christi sunt, laudabili zelo satagere anhelant.


Post inclytos labores 
Ac laurea tropea,
Toga candente pacis,
Et regia corona
Lectis micante gemmis
Auroque compta flauo;
Cum purpura coruscat,
Aule decorus ordo,
Feliciter regentem
Cum sors beata comat,
Quam sepe mentis aulam
Perturbat ira preceps,
Ac zelus ardet intus
Ceco furore cretus!
Aenea feruet olla
Nec sic furens in astra, 
Ceu principis seuera
Cor seuit ut leena.
Nolens modum tenere 
Infecta mens ueneno.
Misceatur ergo menti,
Flagransque odore pacis
Dux fiat, ac serenus
Grato nitente uultu.
Nec iudicans sit ante
Quam ueritas patescat.
Nam notione nocte
Cor splendet ut lucerna.



CAP. XIu.

Sed dum boni rectores fastum superbie tyrannidis in aduersariis debellare student, non in se nec in suorum fortitudine, sed in Altissimi uirtute et gratia totam confidentiam stabilire debent, quia ipse est solus et potens protector omnium in ipso  fiducialiter sperantium. Unde per Psalmistam dicitur: Bonum est sperare in Domino, quam sperare in principibus ; bonum est confidere in Domino, quam confidere in homine . Et alibi: Nolite confidere in principibus neque in filiis hominum, in quibus non est salus. Exiet spiritus eius et reuertetur in terram suam. Et reliqua . Cui etiam Ieremias concinit dicens: Domine, omnes qui te derelinquunt, confundentur; recedentes a te, in terra scribentur; quoniam dereliquerunt uenam aquarum uiuentium Dominum . Maledictus homo qui confidit in homine, et ponit carnem brachium suum, et a Domino recedit cor eius. Et reliqua . Nullus ergo debet confidere in homine, aut presumere quod nullus ei possit resistere.  Presumebat et silurus piscis quod hamum sibi nemo iaceret, nemo tenderet retia; et si incidisset, omnia disrumperet, et tamen fuscinam [a 97Kb] non euasit. Quod si quis singulari fortitudine excellens ob hoc singulos non timeat, idem multos necesse est ut caueat. Nam qui ab uno uinci non potest, interdum a multis uincitur. Elephas grandis est, et occiditur; leo fortis est, tigris fortis est, et occiditur. Prudentis autem rectoris est etiam metuere uel precauere inferiores, cum sepe ab inferioribus superiores superentur. Quam immanis est crocodilus et dentibus atque unguibus intolerabilis! qui tamen ab enideo bestiola uentre perimitur. Monoceron elephantem cornu perforat. Formidabilis elephantus murem timet. Leo rex ferarum exiguo scorpionis aculeo  occiditur. Nemo itaque in suis uiribus temere presumat.

Sed ne quis in suorum fortitudine ac numerositate  confidat, Xerxes rex Persarum bellum aduersus Greciam a patre susceptum per quinquennium instruxit; qui uidelicet Xerxes DCC millia armatorum de regno, et CCC millia de auxiliis, rostratas etiam mille ducentas, onerarias tria millia numero habuisse narratur; ut merito inopinato exercitui, immenseque classi uix ad potum flumina, uix terras ad ingressum, uix maria ad cursum suffecisse memoratum sit. Sed Leonidas rex Spartanorum cum quatuor millibus hominum contra mille millia armatorum eiusdem Xerxis in bellum processit, ac, deletis Persarum copiis, uictor et bello clarissimus cum suis paucis pro amore liberande patrie occubuit. Xerxes uero, bello in Grecia infeliciter gesto, contemptibilis suis factus, in regia circumuentus occiditur.  Nam secularis glorie et incuruabilis superbie pedisequa est ignominia. Hinc per Salomonem dicitur: Dominus exercituum hoc cogitauit ut detraheret superbiam omnis glorie, et ad ignominiam deduceret omnes inclytos terre .

Non ergo glorietur fortis in fortitudine sua, nec diues in diuitiis suis. Nam si eruca paruusque uermiculus fortior homine est, utquid se iactat terra et cinis, et elata per superbiam, cum ex humo sit, humana contemnit? Itaque qui gloriatur, in Domino glorietur , qui arcum potentium infirmat, et infirmos robore accingit; cuius adinuentiones sunt ut superbi cadant et humiles surgant; cui omnis potestas a Patre data est in celo et in terra, et omnia subiecta sunt sub pedibus eius. In quo si  quis fiducialiter anchoram spei fixerit, misericordia circumdabitur, sicut scriptum est, Qui sperat in Domino, subleuabitur . Exspectatio iustorum letitia, Psalmista attestante, qui ait: Sperantes autem in Domino misericordia circumdabit . Et iterum: Beatus uir, cuius est nomen Domini spes eius . Quis enim sperauit in Domino, et confusus est? Quis permansit in mandatis eius, et derelictus est? Quis inuocauit Dominum, et despectus est? Quoniam pius et misericors Dominus .


Quisquis bellipotens seuis confidit in armis,
   In se siue suis spem male fidus habens,
Instabili tremulans folio simulabitur ille,
   Grando quod excussit, quod notus atque mouet. 
Cuius lorice textura rigente metallo
   Ut fragilis tele nutat araneole.
Plumbeus ut pugio gladius lentescit acutus,
   Nec fidus dominum protegit et clypeus.
Quem galee tutela premit ceu lanea cassis,
   Lancea uulnipotens sicut arundo ualet.
Talibus horrendus iactabat sepe Golias,
   Quem funda missus strauit ab hoste lapis.
Illum non uicit clypeus, non arma tremenda,
   Nonque minax sermo profuit Allophylo.
Si leo, si tigris, perimitur, si crocodilus,
   Ingens si murem trux elephasque timet;
Ergo nec in proprii fidendum uiribus ulli
   Belligero, quamuis enea membra gerat. 
In Domino potius uiuo spes tota locetur,
   Qui regit altithronus numine regna Deus.
Qui dat et omnipotens ducibus sperare superna,
   uirtutem ualida uincere posse manu.



CAP. Xu.

Unde si quando bellici rumores crebrescant, non tam in armis corporalibus et fortitudine confidendum, quam assiduis ad Dominum orationibus est insistendum, Deique sunt imploranda auxilia, cuius in manibus consistit salus, pax atque uictoria; qui si pia deuotione inuocatus fuerit, nunquam se inuocantes deserit, sed eisdem misericorditer adiutor in importunitatibus assistit. Nam cum suorum electorum manus et uoces ad Patrem misericordiarum eleuantur,  hostium ferocitas annichilatur, ac nonnunquam hostibus subitanea ignominia mortisque fouea, piis uero inopina uictoria disponitur; dum pii uiam desperate salutis, impii autem decipulam insperate mortis intrant. Sed quod dicimus, euidentibus exemplis nos approbemus.

Moyses legislator cum manus suas in oratione eleuabat ad Dominum, uincebat Isrel; cum paululum remittebat, uincebat Amalec. Sic et rege Ezechia non corporalibus armis pugnante, sed cum lacrymis exorante, angelus Domini centum octoginta quinque millia Assyriorum una nocte interfecit. Iosaphat rex laudes Domino personabat, et Dominus pro laudante hostes superabat, ita ut conuerteret hostium insidias in semetipsos, uel mutuis caderent  uulneribus. Isrelite uero ingentem predam de spoliis occisorum tollentes, ita onusti sunt ut omnia portare non possent, nec per tres dies spolia auferre pre prede magnitudine. Quid referram de Machabeis, qui diuino freti adiutorio sepe uictores fuerunt? Unde et famosissimus ille Iudas atque in bellis Domini inuictissimus, ad plebem formidantem ac dicentem, Quomodo poterimus pauci pugnare aduersus multitudinem tantam et tam fortem, et nos fatigati sumus ieiunio hodie? respondit: Facile est concludi multos in manus paucorum; et non est differentia in conspectu Dei celi liberare in multis uel in paucis, quia non in multitudine exercitus uictoria belli, sed de celo fortitudo est. Ipsi ueniunt ad nos in multitudine contumaci et superba, ut disperdant nos  et uxores nostras et filios nostros, et ut spolient nos; nos uero pugnemus pro animabus nostris et legibus nostris, et ipse Dominus conteret eos ante faciem uestram. uos autem ne timueritis eos . Sicque irrumpens in hostes, contriuit eos, et uictoriam accepit de inimicis suis.

Nec solum in ueteri Testamento hec facta sunt, sed etiam in Nouo his similia contigerunt. Unde historie tradunt quod Constantinus imperator cruce Christi pro uexillo utens, uniuersos hostes suos superauit. Similiter et Theodosius Augustus magis orando quam bellando quosdam tyrannos eorumque exercitus prostrauit; cui Dominus tempestates, fulgura et tonitrua in auxilium contra aduersarios  misit, et eos uindicta celesti protriuit, de quo quidam eleganter peta [a 1Kb] sic ait:

O nimis dilecte Deo, tibi militat ether,

Et coniurati ueniunt ad classica uenti.

Quid autem mirum si per magna elementa magnus Dominus magnalia operetur, cum etiam in minutis uolatilibus stupenda miracula ipse facere predicetur? Ecclesiastica namque refert historia quod tempore Constantii imperatoris rex Persarum Sapores nomine, Nisibin ciuitatem, quam quidam Antiochiam Mygdoniam uocant, multis cum millibus obsidebat, cuius urbis episcopus atque rector et dux erat sanctus Iacobus apostolice gratie radiis illustratus. Per idem ergo tempus Ephraim uir mirabilis et conscriptor egregius apud Syros sacratissimo Iacobo  supplicabat ut ueniret ad muros, et uidens barbaros, maledictionis iacula contra eos emitteret. Flexus ergo uenerabilis homo ascendit in murum, et cum millia millium uideret exercitus, aliam maledictionem eis non petiit, nisi sciniphes et culices, ut per parua animalia supernam uirtutem potuissent agnoscere. Orationem uero secute sunt nebule sciniphum et culicum. Et elephantorum quidem proboscidas, cum sint caue, equorum uero aliorumque iumentorum aures simul et nares implerunt. At illi ferre uim paruorum animalium non ualentes, sessores suos ductoresque excussos dorsis proiecerunt, et disruptas acies confuderunt, exercitumque relinquentes, summo impetu fugiebant. Hoc modo territus imperator paruam clementemque correptionem  in se cognscens factam a Deo habente prouidentiam animarum eum pie colentium, suum exinde reduxit exercitum, confusionem non uictoriam ex illa obsidione percipiens.

Legimus et alios sanctos uiros, quos contigit aliquando cum Christiano populo in expeditionem exercitus esse, magis oratione contra hostes quam armis secularibus pugnasse; quomodo sanctus Germanus Antissiodorensis episcopus fecisse legitur, qui cum beato Lupo, episcopo Tricassine ciuitatis, in Britanniam ad exstirpandam Pelagianam heresim missus fuerat, quo tempore necessitas belli Britonibus contra Pictos et Saxones imminebat, quia Picti et Saxones, confidentes in multitudine exercitus sui, Britones opprimere disponebant, quos eadem necessitas  in castra contraxerat [b 1Kb] . Et cum trepidi partes suas impares iudicarent, sanctorum antistitum auxilium petierunt. Itaque apostolicis ducibus Christus militabat in castris. Aderant etiam Quadragesime uenerabiles dies, quos religiosiores reddebat presentia sacerdotum in tantum ut, quotidianis predicationibus instituti, certatim populi ad gratiam baptismatis conuolarent. Nam maxima exercitus multitudo undam lauacri salutaris expetiit. Ecclesia ad diem resurrectionis Dominice frondibus contexta componitur, atque in expeditione campestri instar ciuitatis aptatur. Madidus baptismate procedit exercitus,  fides feruet in populo, et contempto armorum presidio, diuinitatis exspectatur auxilium. Tunc Germanus ducem se prelii profitetur, eligit expeditos, et e regione qua hostium sperabatur aduentus, uallem circumdatam editis montibus intuetur, quo in loco nouum componit exercitum ipse dux agminis. Et iam aderat ferox multitudo hostium, quam cum appropinquare intuerentur in insidiis constituti, tunc subito Germanus signifer uniuersos admonet, et predicat ut uoci sue uno clamore respondeant; securisque hostibus, qui se insperatos adesse confiderent, alleluia iam tertio repetitam sacerdotes exclamabant. Sequitur una uox omnium, et elatum clamorem repercusso ere montium conclusa multiplicant. Hostile agmen terrore prosternitur, et super  se non solum rupes circumstantes, sed etiam ipsam celi machinam contremiscunt, trepidationique iniecte uix sufficere pedum pernicitas credebatur. Passim fugiunt, arma proiiciunt, gaudentes uel nuda corpora eripuisse discrimini. Plures etiam timore precipites flumen quod transierant deuorauit. Ultionem suam innocens exercitus intuetur, et uictorie concesse otiosus spectator efficitur. Spolia colliguntur exposita, et celestis palme gaudia miles religiosus amplectitur. Triumphant pontifices, hostibus fusis sine sanguine; triumphat uictoria, fide obtenta, non uiribus.

His itaque et talibus exemplis euidenter ostenditur quod magis homines sanctis orationibus ac diuino auxilio, quam armis secularibus a periculo mortis protegantur.  Unde autem solatia presentis uite, et defensio contra uniuersa pericula, et uictoria de hostibus maxime querenda sit, ipse Dominus in ueteri lege priorem populum instruens ita ostendit dicens: Si in preceptis meis ambulaueritis, et mandata mea custodieritis, et feceritis ea, dabo uobis pluuiam in temporibus suis, et terra gignet fructum suum, et pomis arbores replebuntur. Apprehendet messium tritura uindemiam, et uindemia occupabit sementem, et comedetis panem uestrum in saturitate, et absque pauore habitabitis in terra uestra. Dabo pacem in finibus uestris; dormietis, et non erit qui exterreat. Auferam malas bestias, et gladius non transibit terminos uestros. Persequemini inimicos uestros, et corruent coram uobis. Persequentur quinque de uestris centum alienos,  et centum ex uobis decem millia. Cadent inimici uestri in conspectu uestro. Gaudio respiciam uos, et crescere faciam, multiplicabimini. Et firmabo pactum meum uobiscum. Ponam tabernaculum meum in medio uestri, et non abiiciet uos anima mea. Ambulabo inter uos, et ero uester Deus, uosque eritis populus meus. Ego Dominus Deus uester. Quod si non audieritis me, nec feceritis omnia mandata mea, si spreueritis leges meas, et iudicia mea contempseritis, ut non faciatis ea que a me constituta sunt, et ad irritum perducatis pactum meum, ego quoque hec faciam uobis: uisitabo uos in egestate et ardore, qui conficiat oculos uestros et consumat  animas uestras. Frustra seretis sementem, que ab hostibus deuorabitur. Ponam faciem meam contra uos, et corruetis coram hostibus uestris, et subiiciemimini his qui oderunt uos. Fugietis, nemine persequente. Quod si nec sic uolueritis recipere disciplinam, sed ambulaueritis ex aduerso mihi, ego quoque contra uos aduersus incedam; et percutiam uos septies propter peccata uestra, inducamque super uos gladium ultorem federis mei. Cumque confugeritis in urbes, mittam pestilentiam in medium uestri, et trademini in hostium manus. Et reliqua. 

Hec ergo licet priori populo, qui terrena bona ambiebat, per legislatorem dicta sint, tamen Christiano nunc populo conuenienter aptari possunt, cui a Domino suo in presenti tribulatione consulitur, et  insuper bona futura in celis premittuntur. Huic ergo optime conuenit, ut mandata Domini sui seruet, et totam spem suam in eo constituat, qui potens est ab omnibus aduersis in se sperantes eripere, atque ad prosperitatis euentum et hic et in futuro suos electos transferre.


uentosa cum deseuiat
Euri procella perstrepens,
Altitonans de montibus
Cum nubilosa grandine,
Sylue ruantque protinus,
Turbetur et actus maris,
Minas et astris inferat
uentus crepanti fulmine;
Ferit pauor mortalium 
Tunc corda contrementium,
Ne sternat ira celitus
Propaginem terrestrium.
Quisquis sapit pericula
uitare corde prouido,
Fugit timens hec omnia,
Tutum capessat ut locum.
Sic ingruente maximo
Aduersitatum turbine
Totis petenda uiribus
Celitonantis dextera.
Beatus ille preminet
Qui tunc uolante prepete
Oratione machinam
Poli penetrat arduam! 
Alas habet hec aureas
uolucris ore lucida.
Leuam regit ieiunium,
Dextram tenetque largitas.
Hanc noscit ordo celitum,
Gaudens salutat aduenam,
Offert eamque glorie
Tribunal ante principis.
uotiua mentis xenia
Tunc prendit, ipsa lactea
Poli reuisit climata,
Donisque omnia gratie.



CAP. XuI.

At uero si bene regentibus et precepta Dei custodientibus  aliqua in hoc mundo aduersa contigerint, nec mox debent contristati ab eo refugere atque de eius auxilio desperare, sed fiducialiter agere, ac de Dei bonitate pleniter confidere. Siquidem hec transitoria uita est iusto tentatio tota, in qua plus interdum nocent prospera quam aduersa; quia Dei electos prospera deiiciunt, aduersa uero erudiunt. Ut enim sapientes perhibent, quinque temporum uarietatibus regnum terrenum consistit. Nam primum tempus laboris est, quando per fragores hostium et bella contenditur. Secundum uero quando ipsum regnum suis incrementis ut luna usque ad plenitudinem tendit. Tertium tempus est ipsius plenitudinis, quando undique ab omnibus non offenditur, sed in plenitudine glorie sue tanquam plenilunii  claritas nobilitatur. Quartum tempus est in quo ipsius regni sublimitas instar lune decrescere incipit. Porro quintum, quod est nouissimum, tempus est colluctationis et contradictionis, quando rei publice quasi turris Siloa summa corruit, ac nullus ad ipsam rem publicam stabiliendam quidquam boni facere uult. Unde colligendum est quam mobilis et quam uariabilis sit terreni regni gloria, que nunquam in eodem statu perseuerat, sed sicut luna ut per momenta crescit in prosperis, ita et decrescit in aduersis. At uero gloria sine mobilitate nequaquam in terrestri, sed in celesti regno inuenitur. In momentanea enim huius seculi potestate, et confusa rerum transibilium inconstantia, quomodo sepe ex procellis aduersitatum serenitas redditur, ita in procellas  serena mutantur.

Itaque si aliqua contigerint aduersa, qui prouidus est rei publice gubernator, non statim talibus tempestatum turbinibus infringatur, sed e contra ualida mentis fortitudine in Domino confortetur, atque Omnipotenti gratias in aduersis referat, qui in prosperis successibus de Domini sui clementia grates agebat. Parum est enim quando in Dei beneficiis, que nobis accidunt, gratulamur. Nam et hoc gentilis facit et Iudeus et publicanus et ethnicus. Christianorum propria uirtus est, etiam in iis que aduersa putantur, referre gratias Creatori, ut in Dei preconium mens leta prorumpat, dicamusque: Nudus exiui de utero matris mee, nudus et redeam. Sicut placuit Domino, ita factum est; sit nomen Domini  benedictum . Quoties enim aliqua tribulatio in mundo euenerit, qui boni sunt, uelut uasa sancta, gratias agunt Deo qui eos castigare dignatur; illi uero qui sunt superbi, uel luxuriosi, uel cupidi, blasphemant contra Deum et murmurant dicentes: O Deus, quod tantum mali fecimus ut talia patiamur? At uero de bonis tribulatis ita in Iob legitur: Beatus homo qui corripitur a Domino! Increpationem ergo Domini ne reprobes, quia ipse uulnerat et medetur, percutit et manus eius sanabunt . Nam fomentis lenibus, quibus nos Deus consolatur sepe, sepe etiam mordacissimum medicamentum tribulationis adiungit, et quasi clementissimus medicus incidere cupiens putridas carnes et  cariosa uulnera adurere, cauterio non parcit; non miseretur, ut magis misereatur.

Interdum uero plus nobis utilia sunt bella et quelibet aduersa quam pax et otium, quia pax delicatos et remissos facit ac timidos; porro bellum et mentem acuit, et presentia quasi transeuntia contemnere persuadet. Ac sepe superna disponente gratia dulcissimos fructus maioris pacis et concordie progenerat. Unde et Constantinus imperator, Suauiores, inquit, sunt amicitie post inimicitiarum causas ad concordiam restitute. Quisquis uero bonus et iustus rector spirituales et carnales hostes nec non quelibet aduersa uel euadere uel triumphaliter uincere desiderat, armamentis spiritualibus munitus atque ordinatus fiat, iuxta Apostolum indutus lorica  iustitie, galea spei, nec non clypeo fidei protectus, ac diuini sermonis gladio coruscus emineat. His enim et talibus armis sanctos atque clarissimos terrarum reges fuisse munitos, et superasse aduersarios, et ampla tropea de hostibus retulisse, atque inclyta regna diu et feliciter gubernasse, multis Scripturarum locis sepissime legimus. Quomodo sanctus Dauid, ut alios causa breuitatis omittam, armis spiritualibus preditus, quia Deum uerum toto corde timebat et amabat, multa euaserat pericula, atque hostes Domini digna sepe perculit ultione.


Ut globus lune modo luce crescit
Ductus in spheram radiis coruscam,
Nuncque decrescit uariante motu
   Corniger orbis: 
Regna sic terre bifido tenore
Gloria creseunt modo prosperante,
Nunc et aduersis minuuntur ortis
   Aulica sceptra.
Res quid humanas querimur fugaces
Esse ceu fumus fluuiusque preceps?
Nonne sic mundi uariant recursum
   Hec elementa?
Post diem claram tenebre sequuntur,
Post serenatas placidas et auras,
Illico surgit nebulis opacis
   Seua procella.
Taliter dulcem sequiturque pacem
Litium gurges subite ruine.
Unde marcescit hominum propago 
   Flos uelut agri.
At pius princeps Domino potenti
Corde contrito hilarique uultu
Gratias, postquam noua damna sentit,
   Taliter offert.
Patris excelsi benedicta proles,
Qui creas totum renouasque mundum,
Nunc tue grates ferimus salubri
   Nos medicine.
Tune castigas medicante uirga
Nos uolens saluos nitidos ut agnos
In tui sacra gregis esse caula,
   Optime pastor.
Unde myrrhati calicem liquoris 
Quem pie nobis tua dextra porgit,
Simus ut salui, bibimus libenter
   Dona salutis.
Nosque lorica renitente iusti,
Ac spei tuta galea, flagrante
Ense sermonis, fideique scuto
   Quesumus arma.
Et crucis signo radiante cornu
Exhibe uotis populi precantis
Hostium cunctos superare fastus
   Te dominante.



CAP. XuII.

Qui bonus est princeps, multis uirtutum preconiis adornatur, maxime uero clementia, mansuetudine, anime tranquillitate, nunquam recipiens tempestatem,  sed pacis concordiam quam fieri potest semper amplexans, non solum erga suos, sed etiam circa inimicos; quos exemplo patientie atque clementie pium et magnanimum rectorem uincere oportet, testante Psalmista, qui ait: Cum his qui oderunt pacem eram pacificus . Prudens igitur dominator per pacis connexionem studet semper amplificare, ordinare atque gubernare imperium; cum pax sit omnium rerum tranquillitas ordinis et connexio et incrementum regie potestatis. Ut enim discordia maxime res labuntur, ita concordia pacis etiam minima crescunt. Unde Publio Scipione interrogante, qua ope res publica Numantie prius inuicta durasset, aut post fuisset euersa, Tyrseus quidam Numantinus respondit: Concordia, inuicta;  discordia, exitio fuit. Siquidem Numantia ciuitas per annos XIu, solis Iu millibus suorum, XL millia Romanorum non solum sustinuit, sed etiam uicit. Concordia dissensiones reprimit, aspera ad lenitatem, aduersa in prosperitatem, inimicitias ad amicitiarum tranquillitatem reducit; amabilis inter amicos, inexpugnabilis ab aduersariis, desiderabilis etiam ab inimicis. Hec serena est domi, uictrix in prelio; licet neque bellis uelit esse implicata, nisi cum pernecessaria et iustissima exegerit causa.

Sed sunt nonnulli qui successu terrene felicitatis et tumore superbie in tantum existunt elati, ut pacem ab hostibus oblatam spernere, et iniusta bella suscipere non pertimescant; et, quod est grauius, duobus forte bellis impliciti, tanquam Spartanorum  furore, tertium non recusent. Sed sepe tales uirga diuine ultionis iuste intereunt, quoniam pacis donum sibi oblatum suscipere nolunt. Quomodo Amasie regi Iude contigisse legimus, qui misit nuntios ad Ioas filium Ioachaz filii Iehu regis Isrel dicens: ueni et uideamus nos . Remisitque Ioas rex Isrel ad Amasiam regem Iude dicens: Carduus Libani misit ad cedrum que est in Libano, dicens, Da filiam tuam filio meo uxorem. Transieruntque bestie saltus qui sunt in Libano, et conculcauerunt carduum. Percutiens inualuisti super Edom, et subleuauit te cor tuum. Contentus esto gloria, et sede in domo tua. Quare prouocas malum, ut cadas tu et Iudas tecum? Et non acquieuit Amasias. Ascenditque  Ioas rex Isrel, et uiderunt se ipse et Amasias rex Iude in Bethsames oppido Iude; percussusque est coram Isrel .

Libet etiam commemorare quod de ipso Iuliano principe in historia refertur ecclesiastica, qui multos uicos castraque detinens, iam etiam ciuitates Persarum capiebat. Cumque uenisset Ctesiphontem ciuitatem, in tantum obsedit regem, ut crebris legationibus uteretur, offerens dare sue patrie partem, si soluto bello discederet; quod Iulianus noluit, neque supplicantibus est misertus, neque mente percepit, quia uincere quidem bonum est; superuincere, nimis inuidiosum. Credens utique magicis artibus, et falsa spe uictorie presumens; qui dum fuerat in equo et exercitum confortabat certum sperans triumphum,  contra illum iaculum repente delatum, discurrens per brachium in eius latus immersum est. Ex hoc uulnere suscepit terminum uite. Qui uero iustissimum intulit uulnus, hactenus ignoratur, sed alii quemdam inuisibilium hoc intulisse ferunt, alii uero unum pastorem Ismelitarum, alii militem fame et itinere fatigatum. Sed siue homo, siue angelus fuerit, palam est quia diuinis iussionibus ministrauit. Aiunt enim quia dum fuisset uulneratus, mox manum sanguine suo compleuerit, et in erem proiecerit dicens: Galilee, uicisti! Et in eo ipso confessus cum blasphemia uictoriam.

Nullus ergo pacis gratiam fastu temerario debet spernere, aut post hostes prostratos elato corde superbire, quomodo prefatus Amasias et Iulianus fecerunt.  Unde scriptum est: Non leteris super inimici tui interitum, ne forte superueniant in te similia . Et iterum: Cum ceciderit inimicus tuus, ne gaudeas, et in ruina eius ne exsultet cor tuum . Nam Deo displicet quisquis exaltat se in malis alterius. Unde beatus Dauid de suorum interitu inimicorum non solum non erat letatus, sed uehementer fuerat contristatus, affectu caritatis plangens fortes Isrel a Philistheis fuisse prostratos, et dicens: Inclyti Isrel super montes suos interfecti sunt. Quomodo ceciderunt fortes? Nolite annuntiare in Geth, neque annuntietis in compitis Ascalonis, ne forte letentur filii Philisthiim, ne exsultent filie incircumcisorum. Et cetera . Quibus euidenter ostenditur quantum pietatis  affectum sanctus Dauid etiam erga inimicos habebat.


O quam pacificos Cunctipotens amat!
Quis regnum Solyme perpetis annuit
Illos angelici gratia schematis
Ornans clarificat pectore uultibus,
Quorum simplicitas cordibus insita,
Sicut mos auibus felle carentibus.
Hac gaudet sobole celsithronus Pater,
Heredesque suos hos Deus eligit.
Pacem qui sequitur, splendidus enitet,
Et uerbis redolet mel uelut Atticum.
Qui pacem renuit, in tenebris manet,
Et cecus gradiens in foueam cadit.
Nam discors animi turbida motio 
Expers consilii naufraga parturit
Incautis ducibus sepe pericula,
Quam mortis sequitur mox uiolentia.
Pax uero medicans dissona glutinat,
Pax lites reprimens gaudia seminat,
Pax iungit populos perpete federe,
Regnum pace regit rector et optimus.
Quis carisma placet pacis aromate
uirtutum redolent sicut oliuifer
Mons pinguis Domini, quo fluit affatim
Lac mel Christicolis nectaris ubere.



CAP. XuIII.

Gloriosi principes et reges atque duces timorem Altissimi ante oculos habentes, neque de pacis tranquillitate, neque de triumphis uictorie sibimet  arrogabant, sed totum Omnipotentis gratie deputantes, dignas gratulationes sacraque uota, seu pro statu pacis, seu pro transacta uictoria, Domino persoluebant, qui dat salutem et gloriam regibus in ipso fiduciam spei habentibus, qui uoluntatem diligentium se faciet, et orationes eorum exaudiet, saluosque faciet eos; quia custodit Dominus omnes diligentes se, et omnes peccatores disperdet: Sapientia quoque hoc ipsum attestante atque dicente: Qui timetis Dominum, sperate in illum, et in oblectatione ueniet uobis misericordia . Unde per Iel prophetam dicitur: Dominus spes populi sui, et fortitudo filiorum Isrel . Quem pro multitudine misericordiarum suarum, et abundantia consolationum, et largitate beneficiorum, quibus humano  generi ineffabili bonitate consulit, admirari et preconiorum laudibus ac benignis deuotionibus exaltari et honorari oportet; Psalmista nos exhortante atque dicente: Confiteantur Domino misericordie eius, et mirabilia eius filiis hominum . Cui et illud concinit quod in Deuteronomio legitur: Ipse est laus tua et Deus tuus, qui fecit tibi hec magnalia et terribilia, que uiderunt oculi tui . Unde et Isrel populus duce Moyse pertransito mari Rubro, submersisque pelago Aegyptiis, canticum exsultationis Domino personuit, quia eius magnifica in se beneficia persensit. Quid autem referam de famosis et sanctis ducibus ac regibus eiusdem populi, qui quoties de manibus inimicorum liberati, uel de hostibus fuerunt uictoriosi, liberatori  et protectori suo tam hymnicas laudes quam pacificas hostias ceteraque uota Domino acceptabilia retribuebant? Inter quos ille deuotus hymnidicus Dauid pro collatis sibi a Domino beneficiis spiritualiter exsultans aiebat: Cantabo Domino qui bona tribuit mihi, et psallam nomini Domini altissimi . Hinc ille populus per Nahum prophetam admonetur dicentem: Celebra, Iuda, festiuitates tuas, et redde uota tua . Quanta uero bona ipsa plebs Domini consequebatur, per Iel prophetam breuiter ita describitur: Et comedetis uescentes et saturabimini, et laudabitis nomen Dei uestri qui fecit uobiscum mirabilia, et non confundetur populus meus in eternum .


Sed et in Noui Testamenti tempore multi sanctissimi rectores, beneficiorum Altissimi non fuerunt immemores; sed quanto ceteris diuina largiente gratia fortiores eminebant et gloriosiores, tanto magis Omnipotenti dignos recompensabant honores; qualis erat magnus et optimus imperator Constantinus, qui insigni pietate decoratus, superna disponente prouidentia, potitus est Europa uniuersa atque Libya; super has etiam maximam Asie partem tenens, subiectos habuit ubique deuotos. Sed etiam barbarorum alii quidem sponte seruiebant, alii deuicti. Ubique triumphi uidebantur, et uictor cernebatur in omnibus imperator, qui diuine celsitudinis potentiam cognoscens atque admirans, et tanta sibi et humano generi collata per Omnipotentis  gratiam beneficia enumerans, diuitias diuina laude atque honoris gloria refertas in hunc modum descripsit dicens: Sacratissimam custodiens fidem, ueritatis luce participatus sum; luminis ueritate gubernatus, sacram agnosco fidem. Denique per hoc, sicuti res ipsa confirmat, uenerabilem religionem esse conspicio, et doctrinam agnitionis sanctissimi Dei omnibus offerentem. Huius cultum me habere profiteor, quia huius Dei uirtutem in auxilio habens, inchoans a finibus Oceani, omnem terrarum orbem firma spe salutis obtinui. Hunc Deum colo, cuius signum Deo dicatus meus exercitus portat in humeris, et a quo dum iusto sermone aliquid poscitur impetratur. Ex ipsis autem tropeis insignibus beneficia repente suscipio. Hunc itaque Deum immortali  memoria me honorare profiteor, eumque summa puraque mente super omnia esse credo. Hunc inclinatis genibus inuocabo, qui puram tantummodo mentem et immaculatam animam ab omnibus exigit; uirtutis et pietatis actus exquirit, mansuetudinis et clementie delectatur operibus, mites amat, habet odio turbulentos, diligit fidem, punit perfidiam, omnemque potentiam cum fastu despicit, superborum punit asperitatem, ad fastum eleuatos perimit, humilibus autem ac patientibus digna retribuit. Quibus omnibus consideratis, multas Deo refero gratias, quoniam integra prouidentia omne genus humanum colens legem diuinam, reddita sibi pace decenter exsultet.

Et hec quidem piissimus atque Christianissimus  imperator dans gloriam Deo pro immensis ipsius beneficiis dicebat. Quis enim rector sub Christiani nominis titulo insignitus, atque ab infantia tutela matris Ecclesie ubere lacte sinu educatus, et in principali dignitatis apice diuina disponente gratia sublimatus, non iugiter Omnipotenti uictimas gratiarum offeret, non illius uoluntati humiliter atque ardenter obedire, et sanctis eius seruis placare non magnopere contendet? si rex impius Nabuchodonosor Deum Isrel honorat, si Alexander Magnus cum esset paganissimus illius templum adiit, illius maiestati ceruicem subdidit, se genibus prouolutus curuat, ab illo auxilium efflagitat, illi uictimas immolat, atque insuper sancti pontificem templi Iaddum plurimis  honoribus sublimat. Theodosius quoque lux imperatorie dignitatis sacratissima, pro beneficiis a Deo sibi collatis creberrimas gratias referebat, multis honoribus Christo suo uota compensans, quibus Christi amore refertis, tam Hierosolymis ecclesias constitutas quam per singulas ciuitates positas multum honorauit, et cum Hierosolymam pergeret, et cum denuo remearet.


Si pax proueniat, seu plaudant ampla tropea,
   Arroget incautus talia nemo sibi.
Nam Deus omnicreans, ingratos atque superbos
   Mente sui cordis spernit ubique duces.
Diligit et mites, grates Dominoque ferentes,
   Cuius multiplices gratificantur opes.
Nam neque diuitie faciunt neque regna beatos, 
   Si non celsithrono laus sit honorque Patri.
Ob hoc eximius diuino munere princeps
   Hymnidicas laudes uota Deoque ferat.
Dum pax arridet, tumidus dum sternitur hostis,
   Dum pollet terris copia plena bonis,
Dum Deus ex alto regem populumque triumphet
   Magnifice plebem glorificando suam.
Absit murmurium populo, cum manna redundet
   Tranquille pacis multiplicisque boni.
Cantica letitie potius tollantur in astra,
   Tantis pro donis organizare decet.
Spiritus omnipotens orbis dum climata refert,
   Dum quoque terrigenis regna superna patent.



CAP. XIX.

Nam quisquis est prudens et sanctus Christiani  populi dominator, beneficiorum Domini semper fit memor; ideoque beneficii largitorem honoribus magnificat, atque honoratum se esse cognoscit, piaque affectione de priuilegiis et causis sancte matris Ecclesie, que est sponsa Dei uiui, conseruandis et augendis, nec non de honore ac reuerentia sacerdotali laudabilem sollicitudinem habet. Tunc enim se fidelem Dei esse cultorem ostendit, dum Christiana deuotione quidquid ad honorem et gloriam Christi sancteque eius Ecclesie pertinet, ordinabiliter disponere fideli sermone studet, seque omnibus aduersitatibus, si necesse fuerit, ob defensionem populi Dei, tanquam scutum obiicit, qui se suumque regnum diuina protectione defendi exoptat. Nec cessat augere honoribus Dei Ecclesiam, qui uult suum augeri  et amplificari imperium; ac de pace et securitate pia solertia pertractat ecclesiastica, qui transitoriam et eternam pacem ac securitatem desiderat obtinere. Sit ergo fortis imitator ipsorum principum, qui ante ipsum iuste et pie in uoluntate Dei regnauerunt, et Christianum populum bene rexerunt, Christique Ecclesiam opportuno solatio fouerunt, Dei timorem et celestis remunerationis spem semper, ante oculos habentes, et omnia que agebant siue disponebant, secundum uoluntatem eius perficere festinantes, non prauorum iniquitatibus consentientes, sed praua in directa summo studio secundum trutinam iustitie transferentes. Sciebant enim quia qui emendare potest et negligit, participem se procul dubio delicti  constituit, quomodo in libris Regum narratur de Heli sacerdote, qui filiis suis in cultu diuino delinquentibus, et populo oblationes suas Deo offerenti uim facientibus, insuper et cum mulieribus que obseruabant ad ostium tabernaculi dormientibus pepercit, et non eos auctoritate paterna acriter corripuit. Quanta uindicta super eos uenit, et super omnem populum! Quoniam traditi sunt ipsi filii simul cum arca Domini et uniuersus populus in manus Philisthiim, et cesus est Isrel plaga magna nimis, ita ut triginta millia peditum ibi cecidissent, quoad arca Domini capta est. Duo quoque filii Heli, Ophni et Phinees, mortui sunt, ipseque Heli cum audiret arcam Dei captam et filios suos mortuos, cecidit de sella retrorsum, et fractis ceruicibus mortuus est;  sicque sacerdotium ab eius domo ablatum ad aliam domum translatum est; nec quisquam de stirpe Heli ultra in templo Domini ministrauit.

Hoc itaque exemplo et aliis similibus, que in Scripturis sacris referuntur consideratis, sacratissimi principes atque rectores non recipiebant personas adulatorum, mel dulcedinis uerborum praue persuasionis ueneno intermiscentium, nec consentiebant fraudibus iniquorum nequiter blandientium; quoniam si illis consentiatur in talibus nequitiis, non solum ipsi peccantes, sed et eis consentientes pariter interibunt. Ac boni et prudentes reges, quoniam ipsi recte uiuunt, pio zelo preuaricantes disciplinabiliter redarguunt et corrigunt; unde sibi duplicem remunerationis a Domino palmam acquirunt, dum male  in subiectis redarguere, et eosdem ad bona uerbo et exemplis prouocare student. Oportet enim Deo amabilem regnatorem, quem diuina ordinatio tanquam uicarium suum in regimine Ecclesie sue esse uoluit, et potestatem ei super utrumque ordinem prelatorum et subditorum tribuit, ut singulis personis et que iusta sunt decernat, et sub sua dispensatione prior ordo deuote obediendo fideliter subditus fiat. Et ideo in bono rectore debet laudabilis intentio esse, et bono studio illud prouidere, quatenus prepositi ecclesiarum Dei suum locum legitime teneant, eisque ad hoc adminiculum regia clementia tribuat, ut officium suum secundum mandata Dei et sacrorum canonum instituta pleniter agere ualeant; nec eis seculares potestates impedimento fiant, sed potius ad  fidem Dei seruandam et cultum iustitie perficiendum faueant. Ideoque, ut in superioribus prediximus, per singulos annos synodales fieri conuentus necesse est, ubi ecclesiastica iura et negotia iuste et legitime discutiantur. Idcirco diligentissime bono et pio rectori prouidendum est, ut sanctificatio nominis Domini, que in locis Deo consecratis manet sine ulla reprehensione, in quantum possibile fuerit, seruetur. Et tales rectores atque dispensatores in eis constituantur, qui sine inexplebili auaritia atque luxuria res bene tractent diuinas, et Dei seruis atque famulabus sufficientem uictum atque uestitum tribuant, uiduisque et orphanis atque pauperibus iuxta canones prouisionem condignam primum impendant, et  seruitutem congruam regi orthodoxo de rebus que supersunt exhibeant; ut primo ordine fiat quod ad diuinum, et in sequenti quod ad humanum pertinet obsequium. Nam si prouida solertia erga carnales milites cura sit exhibenda, quatenus eis cuncta necessaria erogentur impendia; et qui plus in bellicis tumultibus laborant, et ad profectum rei publice deuotiores et fortiores, atque utiliores fiunt, plus mercedis et honoris accipiunt; quanto magis prouidendum de spiritualibus Christi militibus, quorum sanctis laboribus et orationibus ipsa res publica seruatur incolumis et illesa? Hostes quoque uisibiles et inuisibiles superantur, copia rerum temporalium cum prosperitatis euentu cumulatur. Sancti angeli in adiutorium populo inuitantur, serenitas pacis  redditur, imperium amplificatur. Postremo regia dignitas et honorificentia diu atque feliciter potestate extenditur, ac filii filiorum in apice regni nobilitantur.


Orthodoxus ac beatus ille rector eminet
Qui Dei timore mactus atque amore feruidus
Anteponit illa semper aulicis negotiis
Christiana quis ubique crescit alma gloria.
Qui pio tenore seruat omne priuilegium,
Unde regis candidata sponsa Christi gaudeat.
Qui lupos rapaces arcet equitate regia,
Christiana ne premantur improbis ouilia.
Ipse zelotes et instat ardens more fulminis,
Emicans et ultor ensis insequendo reprobos.
Auribus modestis ille uerba temnit aurea, 
Ne mel ore suggerentis det uenena toxica.
Nam colax in ore gestat arte uerba mellea,
Cordis ac sinu retentat intus felle machinas.
His homunculis resistat Christianus arbiter.
Scita legum mos et ordo patrieque regule,
Ac Dei colat ministros sanctitate fulgidos,
Qui Deo placere norunt ore, corde, moribus.
His precantibus beatis res beata publica
Omnibus bonis abundat, sicut arua fructibus.
Principis honor thronizat, ac tropea buccinant
Leta pax ubique regnat quieta gaudia.



CAPUT XX.

Has autem paucas de multis, diuinas et humanas historias percurrens, uestre, domine rex, excellentie commonitorias obtuli litteras, uestro amore ad hoc  opusculum instigatus, sciens me debitorem esse uestre celsitudinis obsequio; utile fore perpendens, si que sparsim in diuinis et humanis eloquiis de quibusdam malis regibus siue principibus leguntur, in unum breuiter deflorarem opusculum; unde possit uestrum delectari ingenium, et nostre deuotionis erga uestre claritudinem intelligentie manifestari beniuolum queat obsequium. Sic et apes ex diuersis floribus mella in utilitatem dominorum transitura colligunt, quibus gratissimos fauos artificiosa dispositione componunt.

Hos itaque apices uelut enchiridion uestri sagacitas ingenii sepius transcurrendo perlegat, quatenus facilius animaduertere possit quanta mala malis, et  quanta bona bonis rectoribus superna et diuina iustitia rependat. Ut enim reprobis presentes offensiones, calamitates, captiuitates, filiorum orbitates, amicorum strages, frugum sterilitates, pestilentias intolerabiles, breues et infelices dies, diuturnas egrotationes, mortes pessimas, et insuper eterna supplicia retribuit; ita e contra iustis et sanctis rectoribus multa in presenti solatia, diuitiarum abundantiam, triumphorum gloriam, pacis tranquillitatem, preclaram sobolis indolem, multos et felices annos ac perpetuum regnum in futuro donat. Nam sicut impiis siue prospera siue aduersa cuncta in exitiosos fines accidunt, sic electis Dei omnes aduersitates seu felicitatis euentus in bonum concurrunt, testante Apostolo qui ait: Omnia autem concurrunt  in bonum his qui secundum propositum uocati sunt sancti . In aduersis quidem pro tempore exercitati, sed in prosperis abundanter a Domino consolati; fastu superborum despecti, sed celesti iuuamine uictoriosi. Quorum meritis et sanctarum precum intercessionibus hostes superati, principes capti, urbes munitissime fracte sunt tanquam tela aranee, maria fuerunt peruia, fortia queque facta sunt infirma, et que infirma existimabantur mox exstiterunt fortia. Aer quoque sepe uentis, nubibus et grandine contra rebelles decertauit, ultoribus ether ignibus atque tonitruis super hostes intonuit, equora uiolentissimas exercuerunt tempestates, angelica deseruierunt ministeria, sol luna ceteraque sidera cursum stabiliri statuerunt, terra uiuos  deglutiuit ac mortuos, ab inferis eadem euomuit. Omnes enim creature eis erant subiecte, quoniam ipsi Creatori corde, uerbo et opere subditi permanserunt. Quippe quorum erat sanctum studium Deum timere simul et amare, sacra perscrutari eloquia,  noscentes gloriam regum esse inuestigare sermonem et Dei sapientiam, sicut scriptum est: Posside sapientiam, posside prudentiam principium sapientie; arripe illam et exaltabit te, glorificaberis ab ea cum eam fueris amplexatus; dabit capiti tuo augmenta gratiarum, et corona inclyta proteget te .

Has igitur artes Omnipotenti beneplacitas studiose didicerunt, iuste iudicare, humiles ac beneuolos esse erga bonos, superbos uero et inuectos in malos; pauperes alere, ecclesias Dei adiuuare, nec spem in transitorio et caduco regno ponere, sed in celesti et permanentis semper regni beatitudine uotum ac desiderium collocare. Quorum exempla et insignia gesta, atque felicem transitorie uite cursum, insuper eterne retributionis gloriam uos semper  amare, cogitare, atque imitari, domine rex, summopere decet. Sic enim Dominus omnipotens erit custos et defensor uester contra omnes aduersarios uestros, quos magnifica potentia sua conteret pedibus uestris, uel bellico seu pacis iure subiiciet, et corona gratie sue uos in omnibus adornabit, dies uestros cum felicitate et gloria in hoc seculo extendens, atque iustorum consortio regum qui Deo placuerunt in perpetua felicitate constituens. Et erunt filii tui sicut nouelle oliuarum in circuitu mense tue . Sedebunt post uos in solio regni uestri. Dabit eis longeuam in hoc mundo etatem scilicet ac felicitatem, si in uiis Domini ambulauerint atque mandata ipsius custodierint; insuper uero regnum celorum, potestate et gratia Saluatoris et  Domini nostri Iesu Christi, cui est perpes gloria et potestas cum Patre et Spiritu sancto in secula seculorum. Amen.

Explicit Sedulius de Rectoribus Christianis [a 2Kb] .





SEDULII SCOTI EXPLANATIONES IN PRAEFATIONES SANCTI HIERONYMI AD EuANGELIA.



. Beatissimo pape Damaso Hieronymus. Nouum opus me facere c. e. u. Damasus papa cum quatuor  Euangeliorum uolumen Romano sermone uariis et inter se discordantibus exemplaribus perspexisset  fuisse conscriptum, sanctum Hieronymum pia iussione ad hoc compulit, quatenus per collationem a 1Kb] Grecorum, sed ueterum codicum correctum Euangelium Latino sermone conscriberet. Itaque tanti presulis uotis beatus Hieronymus assensit. Nouum opus, et reliqua. Nouum opus se facere dicit, Euangelium scilicet per authentica Grecorum exemplaria correctum, ac Romano sermone conscriptum, quod nemo alius ante ipsum Romanus fecerit, et ideo nouum opus appellatur. Satis autem honeste ac uerecunde aduersus emulos se excusat, cum non presumptiosa temeritate [b 1Kb] se hoc fecisse, sed beatissimi pape iussione coactum se ad hoc opus accessisse asseueret. Cogis, pro eo quod est cegisti, per chronismon positum esse intellige, quo schemate diuersa  tempora pro aliis temporibus ponuntur. Ex ueteri. Ex eo quod est opus, per syllemsin, opere assumendum est, ut plena constructio fiat: nouum opus me cogis facere ex ueteri opere. uetus autem opus dicit authenticum quodlibet Euangelium Greco sermone conscriptum, ex quo nouum opus suum, correctum uidelicet Euangelium et Latine conscriptum, se facere coactum testatur. Unde recte subditur: ut post exemplaria Scripturarum t. o. d. q. q. a. s. Exemplaria [c 1Kb] dicit non solum Grecos, sed etiam Romanos Euangeliorum codices; neque solum authenticos atque ueros, sed etiam nouos atque uitiatos libros, et maxime in Latino sermone conscriptos, qui apud uarias nationes utriusque lingue per totum terrarum orbem dispersi sunt. Inter exemplar autem et  codicem hoc interest, quod codex sit iam scriptum quodlibet uolumen, etiamsi ex ipso codice adhuc nichil scribatur; cum uero ex ipso alter codex scribatur, tunc exemplar esse incipit. Multi quoque codices, id est decem uel centum seu plures, unum exemplar appellari possunt, si sensu uerbisque nichil discrepent. Codex uero nonnisi unum uolumen nominatur.

2. Sedeam. Cum iacendo uel stando uel recumbendo sanctus homo uera a falsis discernere possit, in hoc quod dicit sedeam, dignitas sancti uiri iudicantis ostenditur. Cur autem uariorum exemplarium arbiter sedere iubetur, causam subiungit: et quia inter se uariant q. s. i. q. c. g. c. u. d. Multa namque discrepantia in Romanis exemplaribus erat, quando  pene tot exemplaria quot codices fuerant; quando uix ullus codex alteri codici collatus, in sensu et in uerbis concordabat. Cuius erroris causas ipse in sequentibus ostendit. Idcirco necesse erat diligenti indagatione discutere, que sint illa Latina exemplaria que cum Greca concordent ueritate; ex cuius lingue fontibus pene tota diuina Scriptura in Latinum sermonem translata est. Cum enim uarii riuuli turbulenti esse sentiuntur, fons purus est requirendus, atque ex authenticis exemplaribus melleus  ueritatis sapor gratissime percipiendus. Arbiter, comprobator. Hoc distat inter iudicem et arbitrum, quod iudicis officium est damnare uel absoluere, arbitri uero ministerium est aliquid eligere uel refutare. uariant, discordant, discrepant. Decernam, diiudicem, comprobem. Pius labor, sed periculosa p. i. d. c. i. a. o. i. Opus pietatis est Euangelica uerba cunctis erroribus eradicatis expurgare; sed quantum ad toxicam emulorum inuidiam imperitorumque iudicium attinet, in hoc periculosa presumptio esse uidetur, quod de aliorum scriptis et erroribus ipse iudicet; cuius nouum opus, quamuis Grece ueritati consentaneum, ab omnibus legentibus erit iudicandum. Non quod reuera periculosa presumptio in hoc pio labore esset, cum nullus  reprehensor ueritatis sectatori formidandus sit, nisi quantum ad inuidorum cecum iudicium pertinet, quibus talis labor quasi periculosa presumptio esse uidetur. Et bene suum laborem presumptionem nominat, quod nullus ante eum Latinum Euangelium per recta Grecorum exemplaria sic correxerit.

3. Senis mutare linguam. Subintelligitur ex precedentibus, periculosa presumptio est. Senis linguam mutare, est cuiuslibet catholici senis loquelam, longo usu in uitiis tritam et usitatam, informare ac meliorare. Per linguam locutio uel loquela intelligitur. In quod autem ipsa lingua mutari debeat, subiungit: et canescentem mundum ad i. r. p. Et est sensus: non parue difficultatis est, sed periculose  presumptionis esse uidetur, ut canescens mundus, id est homines in mundo canescentes, cuncto pristino errore deterso, nouum et per me correctum Euangelium, ad similitudinem paruulorum discere incipiant; quatenus senilis lingua more puerili ad recte loquendum instruatur; cum senilis etas pre omnibus tardior sit ad discendum; maiorisque difficultatis sit, hos a pristino usu ad ueritatem reuocare, quam alios cuiuslibet etatis instruere. Quis enim doctus, et reliqua usque sacrilegum. Supra dixit quod propter hunc nouum susceptum laborem, ab omnibus esset iudicandus: nunc enumerat qui sint illi omnes a quibus ipse iudicetur, uidelicet doctus quilibet siue indoctus. Doctum dicit quemlibet in Romano Euangelio, quamuis uitioso, uerbis ac sensibus instructum;  indoctum, uerbis quidem euangelicis imbutum, sed mysticis et abditis sensibus doctrine euangelice minus eruditum. Qui utrique, cum in manus correctum ab ipso euangelicum codicem assumpserint, et a prima saliua, id est suo Euangelio, quod prolixo iam tempore usitatum recitant, hoc nouum Euangelium distare conspexerint, statim uoce iudiciaria proclamabunt, talis noui Euangelii auctorem falsarium esse et sacrilegum. Saliua [d 1Kb] , priori sensu Falsarium, erraticum. [e 1Kb] Sacrilegum, furem, uiolatorem  sanctarum sententiarum. Unde autem a temerariis [a 1Kb] iudicibus arguendus sit, ostendit subiungens: quidquid audeam in ueteribus libris a. m. c. ueteres libros, antiquos ac uitiosos Romanorum codices nominat, in quibus necesse erat que deerant addere; et pro uitiosis, congrua et recta ponere; et que superflue sunt addita, corrigere, scilicet penitus resecare atque auferre: cum, sicut ipse in sequentibus refert, plura propriaque capitula aliorum euangelistarum in aliis sint addita euangelistis.

4. Huc usque prauas aduersum se inuidorum obiectiones breuiter intimauit. Nunc eos arguta dispulsione in sequentibus deuincit, et seipsum probabilibus et idoneis causis defendit simul et expurgat. Aduersus quam inuidiam d. c. me. c. Inuidiam, aliene  felicitatis odium dicimus. Sed hic inuidiam, falsam de se suspicionem [b 1Kb] , qua falsarius et sacrilegus a temerariis iudicibus ipse estimetur, designat. Sed que sit ipsa duplex causa, qua se aduersus aliorum inuidentiam dicit consolatum esse, subiungit: quod et tu, qui summus sacerdos es f. i. Summum sacerdotem, id est summum pontificem, beatum Damasum nominat. Sacerdos autem dicitur quasi sacrum dans. Cuius pie iussioni consentire laudabile erat; non obedire autem, nota superbie fuisset. Altera quoque causa, scilicet mendosa codicum uarietas subditur: et uerum non esse quod uariat, e. m. t. c. Solidissimum argumentum [c 1Kb] est aduersus maledicos [d 1Kb] aduersarios, quod et ipsi absque ulla contradictione ore consentaneo comprobant, uerum scilicet  non esse omne quod uariat. Sed hec sententia diligenter inuestiganda est. Nunquid enim omnia que uaria sunt, uera non sunt? Quid enim magis uarium sit atque discrepans quam lux et tenebre, uita et mors, dulcia et amara, alba et nigra, formosa et deformia, et cetera pene innumerabilia? Nunquid tamen hec omnia uera non erunt, quia uaria sunt? Quod ualde absurdum est dicere uel credere. Sed ita intelligendum est, quod lux uera non erit, si quidquam tenebrarum in se mixtum habuerit. Nec uera uita, neque uera dulcedo aut albedo uel formositas appellanda est, cui aliqua mors aut amaritudo uel nigredo, aut aliqua deformitas immixta fuerit. Sic etiam quod ait, uerum non esse quod uariat, sentiendum est, quod liquidum et purum per  se uerum non erit omne quod aliquo mendacio aut intermixta falsitatis nebula uariatum fuerit. Ideoque Romana Euangelia uera non erant, in quantum uaria falsitate corrupta fuerant.

5. Quod statim approbat cum subinfert: si enim Latinis exemplaribus, et reliqua usque quot codices. Unum prorsus exemplar quatuor Euangeliorum apud Latinos esse oportebat, ut licet innumeros codices haberent, tamen ipsi inter se codices nichil in uerbis et in sensu discreparent; et sic tot codices unum  exemplar fierent. Sed quia tot erant exemplaria pene quot codices, id est quando inter se fere omnes codices sensu et uerbis uariabant; et uerum non erat omne quod mendosa falsitate uarium fuerat; liquido concluditur quod Latinis tunc exemplaribus fides adhibenda non erat. In hac itaque sententia ipsos erraticos conuincit, ac si euidenter diceret: Si Latinis exemplaribus fides est adhibenda, non multa et uaria exemplaria, sed unum absque uarietate exemplar habere Latini deberent. At uero Latini non unum ac uerum, sed uaria falsaque exemplaria habent; ideo Latinis exemplaribus fides non est adhibenda. Nec mirum, centum uel mille aut etiam plures codices, si inter se nichil uerbo sensuque discrepent, unum exemplar appellari, cum etiam quatuor  Euangelia unum Euangelium appellantur, licet et ipsum Euangelium ex quatuor uoluminibus constet. Nec non et multos ueteris et Noui Testamenti codices unum uolumen uel exemplar nominare solemus.

6. Quibus autem exemplaribus seu codicibus fides sit accommodanda, insinuat subdens: sin autem ueritas est querenda de pluribus, et reliqua usque corrigimus. Grecam originem esse dicit authentica Grecorum exemplaria, ex quibus ueluti liquidis purisue fontibus diuina Scriptura in Romanum sermonem manasse cognoscitur. In quibus fontibus meram et simplicem ueritatem querendam, et corrigenda admonet que uel a uitiosis interpretibus sunt male edita, uel a presumptoribus imperitis emendata  peruersius, aut a librariis dormitantibus [e 1Kb] addita uel mutata sunt. A uitiosis interpretibus, id est seu Greca seu Latina siue utraque lingua minus eruditis; quod ipse in sequentibus dicit, in Marco plura Luce et Matthei; rursusque in Mattheo plura Ioannis et Marci; et in ceteris, reliquorum, que in aliis propria sunt interserendo, posuerunt. Aut a librariis dormitantibus, id est peruigiles mentis oculos non habentibus, ceca ignorantia detentis. Aut addita sunt aut mutata. uitiosi scriptores sepe non solum ex uitiosis exemplaribus eadem uitia scriptitant, sed etiam, sua propria incuria, quedam superflua addunt, quedamque uitiosa pro rectis immutant. Nonnunquam etiam rectum ordinem uel uerborum uel sensuum, siue utrorumque, transmutando  peruertunt. Et quod grauius, nonnulla que ualde necessaria sunt, frequenter omittunt. Quibus quatuor uitiis, id est adiectione, detractione, immutatione, transmutatione, cuncta erroris silua nascitur.

7. Sed ut reprehensibiles erraticos [f 1Kb] notauit, ita et eos quos quantum ad hoc institutum [g 1Kb] opus pertinet, pretermittendos esse existimat, competenter enumerat, cum subiungit: neque uero ego de ueteri disputo, et reliqua usque peruenit. Nota historia est,  quod Ptolemeus Philadelphus rex Aegypti petiuit ab Eleazaro pontifice dari sibi diuinas Scripturas. Itaque LXX seniores, qui in sacris erant eloquiis edocti, uetus Testamentum maxima cum industria [a 1Kb] ex Hebreo in Grecum transtulerunt sermonem, quorum editionem multi orthodoxi Patres sequentes, in Latinam linguam tertio iam gradu transtulere. Pulchre autem ad nomen ueteris Testamenti alludit, cum ipsum nonnisi a grandeuis et senioribus refert fuisse translatum; ut uidelicet uetus Testamentum ueteres et seniores conscriberent. Et quia multa etiam utilia a LXX interpretibus, quasi quadam incuriosa obliuione pretermissa sunt, quod apostolica auctoritas approbat, apte illos seniores nominat, que etas obliuiosa esse a physicis perhibetur.  Quod autem LXX interpretum editionem tertio gradu ad Romanos peruenisse asseuerat, in hoc latenter ostendit, propter uarios ac uitiosos interpretes, multa uitia in Latinis codicibus fuisse conscripta, quando non ex Hebraice ueritatis liquido fonte, sed per uarios turbulentos riuulos tertio tandem gradu sacra ueteris Instrumenti Scriptura in Romanum manauit eloquium. In hoc itaque loco et in subsequentibus incuriam suggillat interpretum.

8. Non quero quid Aquila, Symmachus et Theodotion, et reliqua usque incedat. Ecclesiastica refert historia quod hi tres interpretes Ebionite heretici fuerunt, que heresis asserit Christum, de Ioseph et Maria natum, hominem purum fuisse, et legem  ritu Iudaico esse seruandam. Symmachus Grecus fuit temporibus Seueri imp. Sed Aquila Ponticus sub Commodo, Theodotion Ephesius sub Adriano, ambo tamen Iudei proselyti in eadem historia fuisse leguntur, ideoque ex Hebraicis uoluminibus quasi Hebrei in Grecum sermonem, quem proselyti didicerant, interpretandi peritiam habuerunt. Porro Theodotionem inter nouos et ueteres idcirco medium incedere dicit, quod aliquando LXX seniorum, nonnunquam uero Aquile et Symmachi editioni consentaneus inuenitur. In quo tacite insinuat Hieronymus quod ipsi Theodotioni, quasi subtilis ingenii uiro, non per omnia LXX interpretum, neque Aquile et Symmachi editio probabilis fuerit uisa; sed nunc istos nunc illos assequens, nunc quedam peculiaria ex  Hebraica ueritate assumens, elegantiora queque ut sibi uisum fuerat edidit. Sit illa uera interpretatio q. a. p. Non ego, inquit, nunc, discutio an sit etiam illa uera interpretatio, qua ego ipse ex Hebraica ueritate uetus Testamentum in Latinum transtuli sermonem, cum euidentissime ipsam ueram esse constet, quam apostolica mecum simul auctoritas comprobet. Multa namque testimonia ex ueteri Instrumento in apostolicis dictis posita reperiuntur, que non in LXX interpretum editione, sed in Hebraica ueritate, ex qua Hieronymus transtulit, inueniri  possunt. Sicuti est illud »Ex Aegypto uocaui filium meum,« et alia plurima.

9. Satis autem honeste ac uerecunde de sua tanquam de alterius interpretatione loquitur cum dicit: sit illa uera interpretatio, quam apostoli probauerunt; ne uidelicet arroganter de seipso loqui uideretur Non igitur, inquit, de ueteri Testamento, nec de uariis eiusdem interpretationibus nunc disputando iudico; de Nouo nunc loquor Testamento, quod Grecum esse non dubium est, et reliqua usque edidit. Nouum Testamentum proprie uocatur perpetue hereditatis celestisque beatitudinis firma Dei promissio, omnibus per fidem in gratia baptismatis iustificatis. Testamentum instrumentum dicitur, quod Grecum esse non dubium est, quia nimirum  omnes codices Noui Instrumenti primum Greco sermone sunt editi, excepto apostolo Mattheo; non quod ipsius quoque Euangelium Greco sermone non esset conscriptum, sed quia primitus Hebraicis litteris est editum, ac dehinc in Grecum sermonem fuit translatum. Hoc certe cum in nostro sermone discordat, et in diuersos riuulorum tramites ducit, uno de fonte querendum est. In Romano sermone uarium et inter se dissonum fuisse Euangelium sepe commemorat, quod non limpido puroque fonti, sed propter discrepantes ac uarios codices diuersis ac turbulentis riuulorum tractibus allegorice comparat; ideoque ex Greci sermonis fonte purissimo dulcem ueritatis haustum querendum esse dicit, id est ueritatem ex ueris Grecorum exemplaribus querendam;  falsos uero codices penitus refutandos asserit. Unde apte subditur: pretermitto eos codices, et reliqua usque que addita sunt. Hi duo, Lucianus et Hesychius, emendarios [b 1Kb] imo falsarios de ueteri et Nouo Testamento codices ediderunt, quibus LXX Interpretum editionem presumptiosa temeritate absque Hebraice ueritatis consideratione [c 1Kb] emendare conati sunt; nec non ad erroris sui cumulum, in Nouo Testamento quedam superflua et inepta superaddiderunt. Quorum merito codices pretermittendi sunt, in quibus ridiculosa emendatio falsaque additio perspicue cernitur. Potest et aliter intelligi, quod prefati codices nec reuera a Luciano et Hesychio facti sunt, sed sub eorum nomine falso titulo a quibusdam peruersis sunt nuncupati. Non enim dicit  ipsos codices a Luciano et Hesychio factos, sed nuncupatos esse confirmat; sicut quidam pseudeuangeliste sub nomine apostolorum falsa sua Euangelia pretitulauerunt.

10. Igitur hec presens prefatiuncula, et reliqua usque sed ueterum. Hoc est quatuor tantum Euangelia per authentica Grecorum exemplaria emendata esse proposuimus, omissa de ueteri Testamento disputatione, deque uariis interpretibus siue ueridicis siue erraticis. Signanter autem ordinem ipsorum describit Euangeliorum cum dicit: quorum ordo iste  est, Mattheus, Marcus, Lucas, Ioannes, propter discretionem ostendendam ad falsa Euangelia, que a quibusdam pseudeuangelistis sub quorumdam siue omnium apostolorum nomine prenotata sunt. autem loquitur, ipsos scriptores pro scriptis Euangeliis nominans. Proprie enim diceretur, quorum ordo iste est , , , Calamo. Calamo imperare [a 1Kb] scribere est, sed maluit tropice loqui. Hunc autem ordinem quatuor Euangelia sumpserunt a differenti tempore conscribendi. Nam primo Mattheus, secundo Marcus, dehinc Lucas, postremo Ioannes Euangelium scripsit. Igitur quatuor tantum Euangelia se emendare promittit. Sed qualis sit ipsius emendationis modus, utrum scilicet in uerbis et in  sensu, an in solis uerbis, an potius in solo sensu perturbato, ipsa correctio fiat, breuiter explanat subdens: que ne multum a lectionis Latine, et reliqua usque ut fuerant. Facilis sensus est ad intelligendum; nam se asserit ea tantum corrigere que sensum uidebantur immutare, ut non tam [b 1Kb] de uerborum foliis, quam de sensuum fructuosis thesauris procuraret. Hoc autem fecit, ne si uerba et sensum per omnia que discrepabant loca corrigeret, nimia sui operis nouitate cunctos offendens, ab utilitate tam magnifici laboris excluderet.

11. Solent autem sancti Patres propter caritatem non solum ab aliis postulata implere, uerum etiam quedam utilissima et necessaria addere. Qua uirtute beatus Hieronymus preditus, non solum  Euangelia, sicuti iussum ei fuerat, corrigit; sed etiam quasdam insuper nouas ac ualde necessarias euangelici uoluminis regulas descripsit; de quibus consequenter edisserit, cum subdit: canones quoque, et reliqua usque expressimus. Canones [c 1Kb] Grece, Latine regule dicuntur; quorum nomine non solum euangelicas, sed generaliter omnes quaslibet normales regulas appellare solemus. Ipsos itaque Euangeliorum canones, non sua propria industria [d 1Kb] , sed ab aliis illustribus et sapientibus uiris inuentos, in Latinum se asserit transtulisse sermonem. Tres autem Cesareas legimus, unam Cesaream Cappadocie, que est metropolis Syrie, et duas in terra promissionis, id est Cesaream Philippi ad radices montis Libani, et Cesaream Palestine que est in littore  maris Magni sita, que quondam Turris Stratonis dicta est, ubi nepos Herodis ab angelo percussus est, et Cornelius centurio baptizatus, cuius Cesaree Eusebius chronicorum scriptor, historiarum expositor, notissimus episcopus floruit.

12. Ob quas uero causas X canones Euangeliorum notati sint atque ordinati, continuo explanat: quod si quis de curiosis [e 1Kb] , et reliqua usque cognoscat. Triplicem, inquit, ob causam canones expressimus, id est interpretati sumus, quatenus quilibet studiosus  per eosdem distinctos canones, singula queque in Euangeliis capitula, utrum eadem, uel uicina, uel sola sint, cognoscere possit. Eadem autem capitula sunt que in uerbis et in sensu nullum inter se distamen habent. uicina uero nominantur, que uel in uerbis uel in sensu, seu in utroque, ut quamdam similitudinem habere noscuntur, ita et ex parte nonnullam dissimilitudinem habent. Sola uocantur, propria queque apud singulos euangelistas capitula. Sed sola in decimo canone, eadem uero uel uicina in aliis nouem canonibus sparsim posita reperiuntur. Cum igitur aperto codice, quodlibet in Euangelio capitulum perspexeris, canone quolibet ex nouem canonibus reperto, procul dubio cognosces qui et quot euangeliste ipsum capitulum ediderint; atque  eodem, uno seu pluribus concordantibus euangelistis, perspecto ac recitato capitulo, utrum idem an uicinum sit ipsum apud duos, aut tres, aut quatuor euangelistas capitulum statim prenotabis. Sin uero decimum canonem superscriptum esse uideris, proprium eiusdem euangeliste quem recitas, cuncta erroris nebula subtracta, capitulum esse non dubitabis.

13. Quem detestandum errorem competenter describit cum ait: magnus siquidem, et reliqua usque inueniantur. In Latinis codicibus duos precipue erroris modos creuisse dicit, adiectionem uidelicet et immutationem. Adiectionem in illis capitulis que in quibusdam euangelistis plus posita, in aliis qui minus dixerunt sunt addita. Immutationem uero quoties  quilibet temerarius ad similitudinem illius Euangelii, quod primum ipse legerat, cetera Euangelia emendauerit, alia scilicet uerba pro aliis, licet in eodem sensu, ponendo. Unde accidit ut omnia que uariis in locis uicina uel sola reperiuntur, in aliis euangelistis immutata uel addita ponerentur. Nam uicina immutata; sola uero, que etiam propria dicuntur, sunt addita. Eadem autem, quia nulla secundum erraticorum estimationem ratio exigebat, nec mutata nec addita fuerunt.

14. Queritur cur etiam alios duos erroris modos, quibus Latinum Euangelium uitiatum fuerat, scilicet detractionem et transmutationem, in hoc loco non commemorat. Ad quod respondendum, quod errorem eorum hic specialiter redarguit, qui pleraque  addendo sua industria, nonnulla uero immutando, quatuor Euangelia emendanda esse censuerunt. Ceterum [f 1Kb] que recta et plenaria sunt, uel minuere uel transmutare, uitiosa negligentia uitiosorum interpretum, uel librariorum dormitantium, sicut etiam supra dictum est, contingit. Potest autem nomine immutationis, etiam transmutatio, adiectio et detractio intelligi. Cum enim quodlibet capitulum pro alio capitulo ponebatur, aut maius pro minori, in quo quedam adiectio fiebat; aut minus pro maiori, in  quo detractio erat; aut equale pro equali capitulo immutabatur. Notandum autem quod ipsos euangelistas pro Euangeliis nominauit. Quali autem remedio, uel quibus regularibus normis prefatis erroribus succurratur, subiungit: cum itaque canones legeris, et reliqua usque restitues. Quomodo per distinctos canones cognoscantur, que sunt in Euangeliis eadem uel uicina uel sola, supra expositum est. Nunc notandum est, quod similia nominando, eadem ac uicina capitula designat. Quid enim plus simile dici potest, quam quod idem aut uicinum est?

15. Ostenso in superioribus canonum numero, modo ipsos canones propriis definitionibus describit dicens: in canone primo, et reliqua usque ediderunt.  In primis sciendum est, horum canonum quatuor esse modos; primus modus est, in quo quatuor euangeliste concordant, qui primum solummodo canonem continet. In quo primo canone quatuor species esse uidentur: aut enim unus euangelista semel in uno aliquo capitulo aliquam causam ex toto uel ex parte dicit, aliique tres diuersis capitulis mulpliciter narrant. Aut duo semel, et duo multipliciter. Aut omnes equaliter, hoc est semel omnes, quando quatuor euangeliste nonnisi singulis capitulis eumdem sensum exprimunt. Secundus canonum modus est, in quo tres euangeliste consonant. Sed ipse modus tres canones complectitur; in quibus tribus canonibus tres formule reperiuntur. Nam aut unus semel, et duo multipliciter; aut duo semel,  et unus multipliciter; aut omnes tres equaliter in ipsis consonant canonibus. Tertius modus est, in quo duo euangeliste concinunt, quo tertio modo quinque canones concluduntur, in quibus quinque canonibus biformis uarietas elucescit. Aut enim alter semel, et alter multipliciter; aut ambo equaliter in his quinque canonibus ipsa capitula contexunt. Quartus modus est, in quo nulla concordantia, nullaque inter euangelistas inuicem dissonantia habetur. Ubi enim nulla inter plures collatio est, nec concordantia nec dissonantia fieri potest. Iste autem quartus modus decimum solummodo canonem continet.

16. De ordine horum quatuor modorum questio oritur, cur iste quartus modus, qui ad decimum canonem  pertinet, non primum locum ante ceteros modos obtinet, cum in decimo canone singuli euangeliste sola uel propria narrent; uel cur non est secundus modus, ubi duo; et tertius, in quo tres; et quartus, ubi quatuor euangeliste concordant, cum hic ordo melior sit, qui a singulis ad binos ac ternos quatuorque consurgit? Sed respondendum quod non ab ordinabili numero, sed ab excellentia numerosioris concordantie isti quatuor modi ordinati sunt. Nam ubi maxima inter quatuor euangelistas concordantia est, primus modus esse debet;  secundus, ubi inter tres; tertius, ubi inter duos euangelistas consonantia habetur. In quarto limite ille modus collocandus est, in quo nulla concordantia, sed absoluta singularitas euidentissime cernitur. Notandum quoque quod hic numerus X canonum in quatuor Euangeliis, attestatur doctrinam euangelicam decalogo legis esse concordissimam. Ceterum de numero et ordine eorumdem canonum, in Plenario [a 1Kb] , de quo et hec excerpta sunt, reperies. Illud quoque notandum quod prefati canones non omnes in singulis euangelistis positi reperiuntur. Nam in Mattheo octo positos esse uidebis, excepto octauo et nono canone. In Marco sex, pretermisso tertio, quinto, septimo ac nono canone. In Luca septem, exceptis quarto septimoque canone. In Ioanne sex,  preter secundum, quintum, sextum et octauum canonem positos reperies, sicut etiam superior canonum descriptio manifestat.

17. Nunc ad ipsorum argumentationem [b 1Kb] canonum stylus sermonis uertendus est, in quo prorsus argumento fructus et utilitas cuiusque canonis subtili consideratione discutitur. Singulis uero Euangeliis, ab uno incipiens usque ad finem librorum, dispar numerus increscit. Per singulos Euangeliorum codices bipertitus numerus, capitulorum uidelicet et canonum, qui est ad inuicem dissimilis, singulis capitulis appositus, id est superscriptus habetur; qui uterque numerus, ab uno, primo scilicet capitulo atque canone, in singulis Euangeliis incipiens, usque ad finem cuiusque Euangelii per ordinem conscendit. Sed  non similiter uterque numerus capitulorum et canonum in Euangeliis principium sumit. Nam capitulorum numerus in fronte cuiuslibet Euangelii ab uno incipit, ac dehinc per ordinem usque ad finem ipsius Euangelii percurrit. At uero canonum numerus in nullius fronte Euangelii ab uno exordium sumit, cum primum capitulum secundum Mattheum et Ioannem, tertii; secundum Marcum, secundi; secundum Lucam, decimi canonis sit. Sed ab eo loco specialiter incipit, ubicunque in quolibet Euangelio primus canon primum superscribitur; secundo quoque canone ibi incipiente, ubi in Euangelio etiam ipse primo apponitur. Quod et de ceteris canonibus similiter intelligendum est, id est ut tertius et quartus et reliqui omnes canones ibi quisque primus incipiat, ubi in  quolibet Euangelio primus superscribitur. 

18. Igitur, ut dictum est, capitulorum numerus in fronte cuiuslibet Euangelii ab uno inchoat. Canonum uero calculus, licet non in principio cuiuscunque  Euangelii, tamen ab uno similiter, hoc est primo canone, in quolibet Euangelio exordium habet, secundo et tertio reliquisque canonibus deinceps sequentibus [a 1Kb] . Itaque canones secundum Mattheum ab octauo  ab uno, hoc est primo exordiuntur. Quod uero ait utrumque numerum disparem esse, quomodo hoc uerum est, cum tertium in Ioanne capitulum, hoc est, erat autem lux uera que illuminat, et reliqua, tertium canonem habeat subscriptum, in quo nulla disparilitas sed numeri equalitas habetur? Sed disparem numerum dissimili colore designatum appellat. Unde per se ipsum explanans, continuo subiungit: hic nigro colore prescriptus sub se habet a. ex. m. n. d. Nam capitulorum  numerus ex nigro, canonum uero rubicundo ex minio colore perscribitur. Et quia capitula ante canones inuenta, nigro colore sicut ab initio ceperunt, describuntur, recte canones per capitula inuenti, rubicundo colore ob causam discernende ambiguitatis adnotantur. Sed licet uterque numerus, id est capitulorum et canonum, ab uno incipiat, non tamen in eumdem numeri articulum terminatur. Nam capitulorum numerus diuerso limite in singulis Euangeliis clauditur. Canonum uero calculus in decimum semper numerum desinit. Unde recte subditur: qui ad decem usque procedens indicat p. n. in quo sit c. r. Numerus canonum iuxta unumquemque euangelistam ab uno, id est primo, canone incipiens, in decimo canone terminatur. Siquidem in singulis  Euangeliis, licet quidam mediales canones non reperiantur, primus tamen ac decimus canon semper apud omnes euangelistas communiter inuenitur.

19. Itaque ne ipsa capitula, quodam confuso errore, in alio nisi in suis canonibus computentur, subtili indagine precauet cum subnectit: cum igitur aperto codice, et reliqua usque doceberis. Rerum ordinem attentius inspice: nam primo nos admonet euangelicum uolumen aperire: secundo, quodlibet capitulum ex subsequenti numero per minium subscriptum, cuius canonis sit, dignoscere. Sed quoniam neque in hoc solummodo perfecta ipsius rei cognitio percipitur, nisi etiam illud sciatur, in quibus capitulis uel unus, uel duo, uel tres euangeliste, in eodem uel uicino sensu alii euangeliste concordent, nos ad  distinctam seriem canonum recurrere insinuat, ita subnectens: et recurrens ad principia, in quibus canonum est distincta congeries, et reliqua usque adnotabis. His etenim uerbis ad distinctos canonum ordines recurrere nos admonet, ut illud in congerie canonum discamus, in quibus capitulis uel tres, uel duo, uel unus euangelista in consimili sensu cuilibet euangeliste concordet.

20. Et ex hoc loco manifeste intelligitur quod unumquodque Euangelium, non alium nisi suorum capitulorum numerum, debet habere superscriptum.  Nam si numerus capitulorum secundum alios etiam euangelistas in unoquoque Euangelio superscriptus fuisset, non nos ad canonum congeriem recurrere admoneret; siquidem hoc necessarium non esset, si in quolibet Euangelio sicut et in congerie canonum, iidem capitulorum numeri secundum plures euangelistas inuenirentur. Sed quia nos ad canonum congeriem recurrere admonet, perspicuum est quod illud in congerie canonum discere debemus, in quibus capitulis uel tres, uel duo, uel unus euangelista, in consimili sensu cuilibet euangeliste concordet, quod non in ipso Euangelio, sed in canonum serie discendum esse ostendit: quippe cum unumquodque Euangelium non alium nisi suorum capitulorum numerum debet habere superscriptum. Unde et in  superioribus non plures quam duos in Euangelio numeros crescere confirmans, hic, inquit, nigro colore prescriptus, sub se habet alium ex. m. n. d. Nam si quodlibet in Euangelio capitulum non solum suum numerum, sed etiam numeros capitulorum secundum alios euangelistas haberet superscriptos, non singulariter numerum ipsorum capitulorum, sed pluraliter enumeraret ac diceret: Hi nigro colore prescripti sub se habent alium ex. m. n. d. Sed quia capitulorum numerum quomodo et canonum singulariter describit, illud insinuat quod unumquodque in Euangelio capitulum, non alium nisi suum numerum debet habere superscriptum. At uero huic oppositos secundum alios euangelistas capitulorum numeros, in congerie canonum perquirendos esse admonet.


21. Queritur autem cur ipsa aliorum euangelistarum capitula cum proprio cuiuslibet euangeliste capitulo coniunctim superscribantur, cum sancti Hieronymi sententia unumquodque Euangelium nullum nisi purum capitulorum numerum habere superscriptum astruere uideatur. Sed forte aliquis beneuolus ipsorum capitulorum numerum Euangeliis inscripsit, quatenus infirmioribus sensu laborem et difficultatem recurrendi ad congeriem canonum tolleret; aut si forte quilibet ipsam congeriem canonum in suis codicibus adnotatam non haberet, saltem numerum eorumdem capitulorum Euangeliis inscriptum teneret. Unde sicut iam propria cuiuslibet euangeliste capitula cognouit, sic etiam qui uel quot euangeliste alii, in suis capitulis huic euangeliste  concordent, cognoscere possit.

22. Itaque postquam in Euangelio, cuius canonis sit quodcunque capitulum didicimus, ad principia, hoc est ad titulos singulorum canonum, recurramus. Nam principium canonis est suus proprius titulus, qui sic prescribitur: Incipit primus canon, in quo quatuor, Mattheus, Marcus, Lucas, Ioannes. Similiter et ceteri usque ad X canones sua principia, id est proprios titulos habent prenotatos. Sed cognito canone ex inscriptionis titulo, subsequentem capitulorum eiusdem euangeliste tramitem perspice; atque  in ipsius serie tramitis, eumdem capituli numerum quem in Euangelio superscriptum notasti, si non mendosus codex fuerit, incunctanter inuenies. Sed in aperto codice Euangelii utrumque didicisti, id est numerum capituli, et canonem cuius sit ipsum capitulum. Quid autem proprie discatur in distincta canonum congerie, continuo explanat dicens: atque e uicinia ceterorum tramitibus inspectis, quos numeros e. r. h. a. Ceterorum namque est ut in distincta nouem canonum serie illud proprie cognoscatur, quod in diuersis tramitibus cuilibet capitulo oppositi capitulorum numeri apud unum seu plures euangelistas intelligantur.

23. Sed quid prodest in canonum tramitibus numerum capitulorum solummodo dignoscere, nisi eorum  uim ac sensum in contextu ipsius Euangelii ad purum comprehendere possimus? Unde nos ad ipsos Euangeliorum codices recurrere hortatur, cum subinfert: et cum scieris, recurres ad uolumina singulorum, et reliqua usque dixerunt. Cum in quolibet canone intellexeris uarios capitulorum numeros, et qui uel quot euangeliste in ipsis uariis capitulis cuilibet alii euangeliste concordent, tunc recurrens ad uolumina singulorum euangelistarum, statim eosdem capitulorum numeros, quos ante in subnotatis canonum tramitibus signaueras, per singulos euangelistas, id est per singula Euangelia, appositos et superscriptos esse uidebis, atque eosdem euangelistas in suis propriisque locis eadem uel similia dixisse reperies. Recurres subinde cum fixa mente  et firma memoria. uolumina, codices singulorum euangelistarum. Repertis enim subinde in uoluminibus singulorum euangelistarum numeris propriorum capitulorum, quos signaueras in canonibus, reperies intus in textu euangelico et loca, id est capitulorum aliorum euangelistarum, in quibus locis uel eadem uel uicina, id est ipsum uel similem sensum, in ipsis capitulis iisdem euangeliste dixerunt. Primo itaque nos admonet, ordinalem cuiuslibet capituli numerum in Euangelio scire. Secundo cuius canonis sit ipsum capitulum in ipso Euangelio suspicere. Tertio eidem capitulo apud unum uel plures euangelistas oppositos capitulorum numeros in canonem distinctis tramitibus dinumerare. Quarto uim ac sensum eorumdem capitulorum in contextu euangelico  querere, id est quatenus utrum eadem sint uel uicina capitula, dignoscere possimus.

24. Sequitur prefationis conclusio: opto ut in Christo ualeas, et memineris mei, beatissime papa. Magno dilectionis affectu beato Damaso, ut in Christo ualeat, exoptat. Deinde premium suscepti a Damaso operis caritatiue poscit, cum beatissimum papam, ut in sacris precibus et quolibet spiritali iuuamine ipsius meminerit, desiderabiliter exorat. Finit prefatio.


ITEM HIERONYMUS DAMASO PAPAE [a 1Kb] .

25. Sciendum etiam, ne quis ignarum ex similitudine numerorum error inuoluat. Hoc argumentum de continuatis [b 1Kb] capitulorum similitudinibus, et de oppositis eorum collocationibus indistincta canonum serie pertractat. Cuius argumenti causam ostendit dicens, ne quis ignarum ex similitudine numerorum, scilicet capitulorum, error inuoluat.  Sicut enim ex rerum differentia certa scientia percipitur, sic e contrario ex indiscreta similitudine, erroris caligo nascitur. Sed quomodo huic errori succurratur,  uideamus. Quod sicubi in subnotatione canonum distinctorum, in canone quolibet, et reliqua usque continuatas similitudines. Sensum huius loci breuiter perstringamus. Ubicunque in subiectis canonum tramitibus uideris tres euangelistas id ipsum capitulum bis uel ter uel quater eo amplius adnotando iterantes, et quartum euangelistam oppositis in suo tramite diuersis capitulis conspexeris decurrentem, nichil aliud ibi intelligendum est, nisi quia illud quod tres euangeliste in singulis capitulis semel dixerunt, quartus euangelista toties multipliciter narrauerit, quoties diuersis capitulis eumdem sensum replicauerit.

26. Sed cum hec sententia ad primum solummodo pertineat, in quo quatuor euangeliste concordant, querendum cur dicat in quolibet canone, cum  non in alio nisi in primo solum canone hec inter tres et unum euangelistam concordantia sit. Itaque sciendum est quod nomen primi canonis commune sit quatuor euangelistis, quibus ipse primus canon communiter deputatur. Nam in quatuor canones ipse primus canon diuiditur, qui sit primus canon secundum Mattheum, item primus canon secundum Marcum, dehinc primus canon secundum Lucam, postremo primus canon secundum Ioannem. Quod autem ait, in canone quolibet tres euangelistas bis uel ter uel quater aut etiam eo plus eumdem numerum per ordinem habere adnotandum, non ita sentiendum est quasi quolibet primo canone, uerbi gratia secundum Mattheum, tres euangeliste in uno ipsius Matthei tramite, eumdem capituli numerum  multipliciter adnotarent; sed ita intelligendum quod tres euangeliste singuli per se in quolibet primi canonis tramite eumdem capituli numerum replicare solent. Nam in canone primo secundum Mattheum, itemque in canone primo secundum Marcum, dehinc in canone primo secundum Lucam, deinde in canone primo secundum Ioannem, hanc replicationem crebro inuenies. Hec autem replicatio fit, non quod in contextu sui Euangelii quilibet euangelista unum capitulum bis, uel ter, uel quater aut plus iterauerit,  cum prorsus illud capitulum nonnisi semel dixerit; sed ob hoc numerus eiusdem capituli in canone replicando prenotatur, quatenus ipsum capitulum quibusque oppositis apud alios euangelistas capitulis in eodem uel consimili sensu respondere monstretur.

27. Ex quo mira res fit, quod quando in Euangelio suo quilibet euangelista consimilem sensum per uaria capitula iterat, tunc in distinctis canonum tramitibus, nullus eorumdem capitulorum similis numerus replicatur. At uero cum in euangelico uolumine a quouis euangelista semel aliquid dicitur, tunc in canonum congerie eiusdem capituli numerus recapitulatur; quia nimirum hoc quartus euangelista uariis capitulis edisserit quod alii tres semel dixerunt:  ideoque numerus eiusdem capituli in canonum tramitibus repetitur, eo quod sensus ipsius in oppositis apud alios euangelistas uariis capitulis continetur. Itaque quod Mattheus undecimo, Marcus quarto, Lucas decimo capitulo, in exordio primi canonis semel proloquuntur, quartus Ioannes eumdem sensum quatuor capitulis, hoc est uI, XII, XIu et XXuIII, multipliciter edisserit.

28. Item si uno quolibet eorum, aut etiam duobus, et reliqua usque quotiens pretulerint in numerorum adnotatione distantiam. Sensum hunc breuiter explicemus. Hoc etenim dicit: Ubi in canonum distinctis tramitibus unus uel duo euangeliste eumdem capitulorum numerum bis, uel ter, uel quater, aut plus iterauerint,  et diuersus capitulorum numerus in ceteris euangelistis, uno scilicet uel duobus, inueniatur oppositus, nichil aliud in hoc sciendum est, nisi quia illud quod unus aut duo euangeliste bis uel ter uel plus replicauerint, toties unus aut duo alii euangeliste eumdem sensum proloquantur, quoties oppositis diuersis capitulis ipsum sensum proferunt.

29. Sciendum autem quod hec argumentatio ad omnes canones, excepto decimo canone, communiter pertineat. Cum enim duo euangeliste semel aliquid dicunt, et alii duo multipliciter, hoc primo canoni deputatur: cum uero unus semel, et duo multipliciter narrant, secundo et tertio quartoque canoni ascribitur: quando uero unus semel, et alter multipliciter quemlibet sensum pronuntiat, in quinque canonibus,  hoc est quinto, sexto, septimo, octauo ac nono canone huiuscemodi consonantia reperitur. Unde recte subiungitur: hoc et in omnium nouem canonum collatione seruabitur; illud procul dubio insinuans quod hec posterior argumentatio omnibus, preter decimum, canonibus communis sit. Quod ipse ostendit cum subinfert: ceterum in decimo, quoniam propria s. t. c. non potest contra id comparatio e. q. s. est. Nam si comparatio est, uel similium, uel diuersorum ad minora, uel minorum ad maiora collatio, nulla comparatio fieri potest de his que per se absoluta existunt. Sequitur conclusio: opto ut in Christo ualeas et memineris mei, beatissime papa. Ille  in Christo ualere dicendus est, quisquis cunctis uir tutibus per Christum confortatus existit.

ITEM PROLOGUS QUATUOR EuANGELIORUM HIERONYMI PRESBYTERI AD EUSEBIUM.

30. Plures fuisse qui Euangelia scripserunt, et Lucas euangelista testatur dicens: quandoquidem multi conati sunt, et reliqua usque et ministri fuerunt sermonis. In hoc prologo de numero et ordine Euangeliorum expositurus, prius pseudeuangelia eorumque temerarios auctores eleganter refutat. Ac ne suo quasi quodam preiudicio illos respuere uideretur, beatum Lucam euangelistam huius rei testem esse ostendit. Et perseuerantia usque ad presens tempus monimenta declarant. Nec solum, inquit, ipse Lucas ipsos notat, sed et propria illorum uolumina, que usque ad presens  tempus perseuerant, eosdem erraticos multis modis produnt. Cur autem reprehensibiles existant, causam declarat dicens: que a diuersis auctoribus edita, diuersarum hereseon fuere principia; ut est illud iuxta Aegyptios, et Thomam, et Matthiam, et Bartholomeum, XII quoque apostolorum. Illorum, inquit, scripta diuersarum heresium fuere seminaria: ideoque non immerito tam detestandi auctores heresiarche digno uocabulo censentur, qui sub falso titulo, quasi sub apostolorum nomine conscripto, falsa euangelia condiderunt. Quibus Basilides atque Apelles merito subiunguntur, quorum unus CCCLXu celos, alter duos inuicem contrarios deos inter alia nefanda dogmatizabant.

31. Ecclesia autem, que super petram, Domini u.  f. e. Petra Christus intelligitur, iuxta Apostolum qui ait: Petra autem erat Christus; super quam petram fundatam esse dicit. Unde Dominus in Euangelio dicit: Tu es Petrus, et super h. p. e. E. m. Quam introduxit rex in cubiculum suum. Cubiculum regis eterni interna sunt gaudia patrie celestis, in que nunc introducta est Ecclesia per fidem, in futuro plenius perducenda per rem. Et ad quam per foramen descensionis o. m. m. s. Manum suam dilectus sponsus ad nos per foramen mittit, cum nos Dominus occulta inuisibiliter compunctione ad opus uirtutum accendit. Similis dammule hinnuloque ceruorum. Capreoli etenim pernicitate pedum, insuper et hostium insidias cominus preuidentes, per anfractus montium sagaciter declinare solent. Hinnuli  quoque, quomodo et capreoli, pernicitate pedum multum ualent. Sic sancta Ecclesia mundis sui cordis oculis, que agenda sint queque uitanda discernit; que errorem declinandi anfractus mente sagaci perspicit, et cursu pernici bone operationis de conualle lacrymarum in locum quietis [ad sponsum suum uiuere medi] tatur; quatenus ambulans de uirtute in uirtutem, illum uidere mereatur in Sion, hoc est in specula sempiterne habitationis.

32. Quatuor flumina paradisi instar eructuans. Quatuor flumina paradisi dicit Geon, Phison, Tigrin, Euphraten; que quatuor flumina quatuor euangelistas designant [a 1Kb] , hoc est Geon Mattheum, Phison  Ioannem, Tigris Marcum, Euphrates Lucam. Quatuor et angulos et anulos h. per quos quasi arca t. et custos l. d. lignis m. euehitur. Per arcam Ecclesia Christi designatur; per uectes doctores exprimuntur, qui aurea ueteris ac Noui Testamenti geminaque doctrina exornantur; quibus uectibus arca Ecclesie ad celestem patriam uehitur. Quatuor anguli diffusam per quatuor plagas orbis terrarum Ecclesiam designant. Quatuor circuli doctrinam euangelicam, quatuorque uirtutes, prudentiam, temperantiam, fortitudinem, iustitiam.

33. Primus autem Mattheus est publicanus, cognomento Leui. Cognomento Leui dicit, quia ex prosapia tribus Leui ipse originem ducit. Matha in Hebreo sermone domum dicitur; unde Mattheus donatus  interpretatur, eo quod ei donatum est ut non solum apostolus, sed etiam euangelista esset. Mattheus apostolus euangelista, qui etiam ex tribu sua Leui sumpsit cognomen, ex publicano a Christo electus, primum quidem in Iudea euangelizabat, postmodum in Macedonia predicabat. Hic requiescit in montibus Parthorum. Secundus Marcus interpres apostoli Petri, et reliqua. Queritur, cum Petrus scientiam multarum linguarum, quomodo et ceteri apostoli, perceperit, cur dicat Marcum eius discipulum, ipsius Petri fuisse interpretem? Nisi hoc ita dictum esse sentiamus, quod quando ipse Petrus Hebreo sermone Hebreis euangelizabat, tunc Marcus ut pote eius discipulus uel idiotis Hebreis uel certe Grecis, seu quibuslibet barbaris audientibus minusque intelligentibus,  eumdem sermonem plane interpretabatur. Item cum Greco sermone tantus apostolus euangelizabat, tunc Marcus uel Grecis minus eruditis, siue Iudeis, et quibuslibet Grecum sermonem ignorantibus, per illorum propriam loquelam explanabat. Is autem Marcus octauo Neronis anno mortuus placida quiete sepultus est.

34. Tertius Lucas medicus n. s. a. cuius laus in Euangelio, et reliqua. Achaia prouincia Grecie, cuius metropolis est Corinthus. Bithynia prouincie est Asie. Obiit autem Lucas LXXIuo uite sue anno, et sepultus est in Bithynia, cuius ossa regnante Constantino Constantinopolim sunt translata. Ultimus Ioannes apostolus et euangelista, quem iehsu amauit plurimum, et reliqua. Hic anno LXuIIo post  passionem Domini Saluatoris, sub Traiano principe longo uetustatis senio fessus, cum diem transmigrationis sue imminere sibi sentiret, iussisse fertur effodi sibi sepulcrum, atque uale inde dicens fratribus, facta oratione uiuens tumulum introiuit, deinde in eo tanquam in lectulo requieuit; unde accidit ut quidam eum uiuere asserant, nec mortuum in sepulcro, sed dormientem iacere contendant; maxime pro eo quod illic sensim terra ab imo scaturiens, ad superficiem sepulcri conscendat, et quasi flatu quiescentis deorsum ad superiora ebulliat. Quieuit autem apud Ephesum uI Kal. Ian.

35. Hec igitur quatuor Euangelia, et reliqua usque et in medio sicut similitudo quatuor animalium. Quod  dicitur in medio eius siue electri siue ignis, nichil obstat intelligi, quod quatuor hec animalia, sancti scilicet euangeliste, et ex Domini incarnatione ad fidei uirtutem solidati sunt, et in igne persecutionis multis tribulationibus afflicti. Nam in specie electri Christus mediator Dei et hominum designatur. Electrum quippe ex auro et argento est. Sic noster redemptor uerus Deus et uerus homo ex diuinitate et humanitate constat. Et uultus eorum, facies hominis, et facies leonis, et facies uituli, et facies aquile. Per hec quatuor animalia, sicut ipse Hieronymus mox exponit, quatuor euangeliste designantur. Secundum moralem autem intelligentiam, iustus quisque per rationem homo, per sacrificium mortificationis uoluntatis sue uitulus, per fortitudinem securitatis  contra omnia aduersa leo, per contemplationem celestium efficitur aquila. Que euangelistam Lucam a Zacaria sacerdote s. i. p. A Zacaria, inquit, sacerdote; id est tanquam ab eo cuius sit ministerium sepe uitulos immolare.

36. Crura eorum recta, et p. p. Per pedes gressus actuum designantur. Quatuor ergo animalium pedes recti esse describuntur, quia sanctorum euangelistarum atque omnium perfectorum opera, ad sequendam iniquitatem non sunt retorta. Hi autem pedes rectos non habent, qui ad mala mundi que reliquerunt reflectuntur. Per pennas autem uolatus contemplatiue uite designatur. Et quocunque spiritus ibat, ibant, et non reuertebantur. Pennata animalia, uidelicet euangeliste et ceteri predicatores  sancti, cum incedunt, minime reuertuntur, quia sic a terrenis actibus ad spiritalia pertranseunt, ut ad ea que reliquerint, ulterius nullo modo reflectantur. Quasi enim per quamdam uiam eis incedere, est mente ire semper ad meliora. Et dorsa eorum plena oculis. Ea etenim que sunt ante faciem nostram uidemus, dorsa autem nostra alius in nobis uidet, et nos uidere non possumus. Quia namque sancti uiri solerter se aspiciunt, in quibus ab aliis iudicari possunt, et districte se uident, sicut sepe ab aliis districte uidentur, qui in se nec ea que se latere poterant, ignorant, lumina in dorso portant. Et rota in rota. Rota in rota est Nouum Testamentum in ueteri Testamento. Rota namque sacram Scripturam designat, que ex omni parte ad auditorum  mentes uoluitur. Circulus quippe preceptorum illius more rote modo sursum, modo deorsum est, quia que perfectioribus spiritaliter dicuntur, infirmis iuxta litteram congruunt; et que paruuli iuxta litteram intelligunt, docti uiri spiritaliter intelligendo in altum ducunt.

37. uiginti quatuor seniorum, et reliqua. uiginti quatuor seniores in illis intelliguntur qui perfectionem operis, que senario numero commendatur, clara Euangelii predicatione consummant. Nam quater seni XXIu faciunt. Qui tenentes citharas, id est corda laudibus Deo dicata gerentes; et phialas, id est orationes Deo effundentes. uel phialas dicit mundas cordium conscientias. Adorant Agnum Dei,  id est pro aduentu regni Dei supplicantes. Introdusit fulgura et tonitrua. Cum in fine seculi talis fuerit tribulatio, qualis non fuit ab initio, signa pariter maxima clarebunt. Et septem spiritus discurrentes. Unum Spiritum dicit septiformem. Unus est enim spiritus; septiformitas uero perfectio est et plenitudo  donorum. Mare uitreum. Baptisma refertur ad uitrum, in quo non aliud uidetur exterius, quam quod gestat interius. Animal primum simile est leoni, et reliqua. De quibus quatuor animalibus supra dictum est.




ANNO DOMINI DCCCXXI.
S. BENEDICTUS ANIANENSIS ABBAS.



uITA S. BENEDICTI ANIANENSIS Auctore ARDONE seu SMARAGDO eius discipulo.






OBSERuATIONES PRAEuIAE.

1. In Gallia Narbonensi , quam Septimaniam, Gothiam Occitaniamue appellant, multa loca sunt sancti Benedicti nomine ac factis illustrata. Huic ortum dedit comitatus cuius caput Magalona seu Magdalona , urbs ad oram maris Mediterranei, episcopalis sedes quondam, ante annum 1536, quo cathedra Pauli pape tertii auctoritate Montem-Pessulanum translata est. Ea in diecesi exstat insigne monasterium ab Aniano amne Aniana dictum, cuius auctor Benedictus, idem ipse multorum cenobiorum postea rector, Benedictus Anianensis uulgo appellatus. Eius uitam edidit Ardo seu Smaragdus, tanti uiri discipulus, rogatu Indensium monachorum; eamdemque Menardus noster cum eruditis notis et obseruationibus premisit Concordie Regularum a Benedicto condite; tum Godefridus Henschenius in Martio Bollandiano nouo rursus commentario illustrauit; nosque demum auctiorem ex ms. codice Anianensi recudimus hoc loco. Sanctus Ardo huic scriptioni dabat operam superstite Ludouico  Augusto, ut patet ex num. 40. Theodulfus eleganti elogio Benedictum Anianensem Benedicto Basinensi comparat in carmine quod huic uite subiiciemus.

2. Benedictum celebrant Martyrologia uetera, tum Anianense, tum Gellonense, tertio Idus Februarii. Sic enim in apographo Gellonensi legitur: »III Id. Febr. obitus beati uiri Benedicti, qui in prouincia Gothia exortus sub Pippino rege Francorum,« etc., iisdem fere uerbis quibus usi sunt monachi Indenses in epistola ad Ardonem in calce istius uite referenda. Eodem die sancti Benedicti officium legitur in uetusto Breuiario Anianensi, nec alio die eius memoria colitur Aniane, ut fallunt nonnulli. Ex quibus corrigenda recentiora Martyrologia, etiam Benedictinum, que eius depositionem reiiciunt in diem sequentem.

3. Anianense monasterium suis impendiis excitauit Benedictus, adiuuantibus Carolo Magno eiusque  filio Ludouico Augusto: cuius Ludouici quanta fuerit cum in Benedictum, tum in ipsius monasterium animi propensio, probant uaria que concessit, queque ego ipse legi diplomata minimum tredecim; quatuor quidem Benedicto abbati inscripta, quintum Senegillo  Benedicti successori, sextum Georgio abbati, Trutesindo itidem abbati quatuor, tria Ermenaldo; omnia in gratiam Anianensium monachorum. Istorum diplomatum summaria capita et chronologicas notas referre iuuat, quo primorum Abbatum Anianensium ordinem ac seriem delibemus.

4. Benedictus e monasterio Sancti Sequani egressus, postquam annos aliquot in cella prope Anianum exstructa uixit cum discipulis suis, grande cenobium Anianam dictum edificauit, et basilicam Saluatori ac beate Marie nuncupari iussit circiter annum 782. Tum Carolus Magnus ei priuilegium immunitatis concessit in sequenti uita relatum, cuius characteres chronologici exciderunt. Priuilegium hoc Ludouicus Augustus, petente Benedicto, confirmauit »uIII Kl. Mail, anno primo imperii, indict. 7, Aquis palatio, Durando diacono ad uicem Helisacaris recognoscente:« cum pridie eius diei immunitatem ab itinerariis censibus eidem concessisset. Dein »uir uenerabilis Benedictus abbas una cum consensu  Georgii uenerabilis abbatis Anianensis monasterii, quem ipse ibidem successorem elegerat, et monachis ibidem consistentibus, seu etiam Nebridii archiepiscopi,« priuilegium ab eodem impetrauit de Bellacella, concessum »uII Id. Martii, anno 6 imperii, indict. 12, Aquisgrani palatio.« Denique idem imperator, suggerente Benedicto, monachis Anianensibus fecit potestatem, »ut aduocati monasterii perdita quererent, et iusta possessa ubique secundum legem defenderent,« litteris datis »Idib. Octob., anno imperii 3, indict. 11, Compendio palatio, quas Durandus Diaconus ad uicem Fridigisi recognouit.«

5. Benedictus Aquisgranum ab Ludouico uocatus, et Inde monasterio prefectus, Senegillum Aniane abbatem substituit anno 815. Id patet ex ipsius im peratoris diplomate de Casa noua siue Gordanico, dato »anno 2« imperii eius, quod postea integrum referemus.


6. Senegillo Georgius suffectus a Benedicto est anno 819, uti discimus ex aliis Ludouici litteris de Bella-cella, quas modo citauimus, integras inferius adducendas.

7. Georgium excepit Trutesindus anno 822, cuius  abbatis electionem confirmant Ludouici Augusti littere ab Acherio nostro edite in Notis ad Guibertum; alieque eiusdem imperatoris ad eumdem abbatem littere exstant in tabulario Anianensi de immunitate monasterii, »date XIII Kal. April., anno 9 imperii Ludouici, indict. 15, Aquisgrani palatio.« Item alie de Gellone, Monte-calmensi, aliisque de rebus, date Aquisgrani die insequente eiusdem anni. Denique alie de quibusdam rebus uille Cinciani »in pago Biterrensi,« quas res »Arnaldus comes domno Benedicto tradiderat;« sed postea fisco »a missis dominicis reuocatas« Ludouicus Tructesindo restituit »anno 9 imperii, XIX Kal. Septemb. Carbonaco uilla, Hirminmario diacono ad uicem Fredugisi recognoscente.«

8. Trutesindum sequitur Ermenaldus, cui Ludouicus priuilegium ab ipso iam pro aduocato donatum confirmauit »XII Kal. Aug. anno 22 imperii, indict. 13, Strennaco uilla,« quas litteras legesis in Notis ad Guibertum, pag. 647. Eidem abbati concesse  item sunt alie littere inferius referende, quibus Ludouicus confirmat omnes possessiones monasterii,  »XII Kal. Nouemb., anno 24 imperii, indict. 15, Aquisgrani palatio:« quod alio diplomate iam prestiterat de cella Gellonensi »XIu Kal. Octob.« anno et loco iisdem.

9. Ermenaldo successit Arnulfus, ad quem exstat diploma Caroli Calui, datum »in Pontione fisco regio, anno 13 regni« eius. Hec de primis Aniane abbatibus dicta sint ad corrigendos indices uulgatos. Alios inuestigare mihi non promptum, aliis rebus occupato.

10. Nec mirum si tot tantisque priuilegiis et immunitatibus donatum est Aniana monasterium, ut pote »cunctorum caput cenobiorum, non solum que in Gothie partibus constructa esse uidebantur, uerum etiam et illorum que aliis in regionibus ea tempestate et deinceps per huius exempla edificata atque de thesauris illius ditata sunt,« inquit Ardo. In ms. codice Anianensi uite sancti Benedicti Anianensis premittitur inscriptio in hunc modum: uita beati Benedicti abbatis Aniane scripta et missa  per S. Ar., id est  Smaragdum Ardonem, aut certe, sanctum Ardonem.





[uITA.]



PRAEFATIO AUCTORIS.

1. Dominis merito uenerabilibus Patribus, Fratribusque, Inda monasterio Deo Iesu famulantibus, Ardo seruorum Christi famulus salutem dicit. Iam pridem, dilectissimi fratres, uestre ad me delate fuerunt littere , amore pie recordationis Patris nostri Benedicti abbatis stipate, exitumque ac migrationem eius ad Christum breuiter, sed amabiliter continentes. In quibus exiguitatem meam admonere estis dignati, ut latius initium conuersationis  eius audire cupientibus scriberem: sed hactenus uirium mearum cernens pondus excedere, distuli. Siquidem sagaci industria scribentibus precedentium uitam meritis uenerabilem, uirtutibus celebrem, curandum est, ne aut negligentia torpentes omittant utilia, aut inducti gratia adiiciant superuacua: sed diligentissime exquisita, nec non euidentium relatione testium roborata currente calamo scribant, non rusticitatis uitium redolentes peritorum aggrauent aures, sed urbanitatis salefacientie [a 1Kb] condita proferant uerba, politisque sermonibus, ut ita dixerim, derogantium demulceant aures. Mee uero ipse imperitie expertus, uestris quandoque pariturus preceptis longo silui tempore, et ut ab eruditioribus explicaretur sustinui: periniquum nempe decernens,  si tanti patroni uitam imperitis attingerem uerbis, peritioribusque debitum auferrem laborem, qui queunt, copia uerborum affluentes, pompatice queque uolunt enucleare, et inter syrtes nichil pauentes regere cymbam, solecismorumque uitare fetorem; facundiaque eloquentie prediti, ex abundanti eis est copia fandi derogantium comprimere linguas. Pauebam ne hi dum uitiose composita corrigere uellent, a male contextis exacerbati adiudicarent negligenda: presertim cum nouerim uos sacre aule palatii assistere foribus, nec turbulenti riuuli sitire potum, quin potius ab indeficienti uena purissimi fontis sedulo sapientie haurire fluenta. Hec me ratio annali continuit spatio.

2. Interea ceperunt me mordacissimis uerbis ab inerti studio expergescere fratres, quos ipse pio conamine genuerat Christo, et ut eis illum gestis uite religiose resuscitarem compellere; a quo absentes esse solo constat consortio corporis, non plenitudine caritatis. Sic tandem aggredior explicare opus. Dedit ausum ac consilium ueniale etiam locus,  qui ab eo primitus constat esse constructus, fratresque qui eius nouerant conuersationis initia. Nam quod aliis contigit uix non audiri, ab his potuit uix non uideri. Igitur pro captu rebus ex parte collectis, impensas operi accuratius explicaturi paramus, et quasi quoddam seminarium latius promulgaturi nimium arctamus; hoc humili prece poscentes, ut si quis hoc despexerit opus, linquat aut corrigat: sin alias, legere et sequi uolentibus sinat, seque ad precedentium Patrum uitam legendum conuertat. Et si hanc ab eorum tramite iuxta uires non aberrasse repererit, gratuletur: sin autem, non temere iudicando refutet; sed lacrymabiliter interueniendo ei equissimum Iudicem pacatissimum reddat.

3. uestris quia parui iussis, o sanctissimi fratres,  precor, ut me orando adiuuetis ad Deum quatenus orantibus uobis, et meorum mihi detur uenia delictorum, et posteris proficiat in augmentum. Rursusque obnixe postulo, ut hanc peruigili studio relegatis, et queque uitiose contexta fore probaueritis, elimando corrigite: si qua uero utilia, in arcano pectoris uestri excolenda seruate. Siquidem imperio uestro silentii ui subtracta affectum prebuimus, non effectum; loqui nostrum uobis imputabitis, qui non tacere nos imperasse recolitis. Et quoniam ei unice dilectionis affectu migranti de seculo Helisacar [b 1Kb] hesit abbas, sicut ipsius auro pretiosor nobis directa  testatur epistola; post uestram examinationem illi singulariter censeo presentari. Esto, occulendam esse decreuerit, ueniam de meo posco errore: sin uero utilem, qui libenter paruerunt uiuenti, imitari satagant uitam absentis. Perantiquam siquidem fore consuetudinem, hactenus regibus usitatam, queque geruntur acciduntue annalibus tradi posteris cognoscenda, nemo, ut reor, ambigit doctus. Et quoniam mens diuersis rebus partita obliuione cecatur, diuinitus credimus esse consultum, ut que obliuio prolixa percurrente tempore poterat abolere, litteris mandarentur seruanda, quarum lectione iucundantur, hilarescunt. totosque se ad gratiam inflectunt  hi qui talia concupiscunt legere: nec ab his temerarius iudicatur auctor scripture, etiam si contingat minus politis perstrepere uerbis, ad quam auide cognoscendam desudant. Concedant igitur nobis et precedentium legere uitam, et posteris mandare que ipsis nostris temporibus uidimus, uel audiuimus, ad augmentum animarum profutura: nec condemnemur de imperitis sermonibus, et rusticitatis uitium redolentes, quoniam ratum ducimus normam salutiferam licet rudibus depromere uerbis, et in abiectis uirgulis pulcherrimum pandere fauum. Suo quisque sumat arbitrio, que animo comperit placitura.



INCIPIT uITA.

4. Igitur uir uenerabilis, nomine et merito Benedictus Abbas, ex Getarum [a 1Kb] genere partibus Gothie oriundus fuit. Nobilibus natalibus ortus, sed eum superna pietas potiori uirtutum claritate nobilitauit. Pater siquidem eius comitatum Magdalonensem, quoadusque uixit, tenuit; et Francorum genti fidelissimus  totis uiribus exstitit, fortis et ingeniosus: hostibus enim ualde erat infestus. Hic nempe magna prostrauit strage Wascones, qui uastandi gratia fines regni Francorum fuerant ingressi: e quibus nullus euasit, nisi quem pernix fuga saluauit. Hic pueriles gerentem annos prefatum filium suum in aula gloriosi Pippini regis regine tradidit inter scholares nutriendum; qui mentis indolem gerens, supra etatem diligebatur a commilitonibus: erat quippe uelox et ad omnia utilis. Post hec uero pincerne sortitur officium. Militauit autem temporibus prefati regis: post cuius excessum, cum regni gubernacula Carolus gloriosissimus rex potiretur, ei adhesit seruiturus.

5. Interea illustrante diuina gratia, superno cepit  flagrare amore, et ut seculum linqueret totis estuare nisibus, periturumque fastidire honorem, ad quem cum labore attingere posse cernebat, sed adeptum cito amittere. Per triennium autem hoc corde tegens, soli Deo secretum tenuit, corpore, non mente se seculi actibus inserens. Tentabat igitur infra hoc spatium, si continentie culmen arripere posset, subtrahere corpori somnum, reprimere linguam, abstinere a cibo, parcius sumere uinum, et ueluti peritus athleta ad futurum se componere bellum. Premeditabat siquidem in seculari adhuc habitu sistens, que postea deuotus impleuit; sed quanquam se a seculi actibus exuere uellet, hesitabat tamen quibus hoc modis faciendum esset: utrum peregrini assumeret habitum; an forte se alicui coniungeret, et hominum oues aut armenta gratis pasceret; an etiam in ciuitate sutoris exerceret artem, et que habere  posset pauperibus erogaret. Sub tali quippe certamine fluctuante animo ad amorem se uite regularis conuertit.

6. Eo namque anno quo Italia gloriosi Caroli regis ditioni subiecta est, cum frater eius incaute fluuium quemdam transfretare uellet, et a tumentibus raperetur undis, hic equo sedens, periculum conspiciens fratris, sese inter undas precipitem dedit, ut pereuntem a periculo redderet extorrem, atque natante equo fratris attigit manum; quem cum tenuit, tentus est; uixque qui eripere morientem uoluit, mortis euasit periculum. Tunc se uoto Deo constrinxit, seculo deinceps non militaturum Patriam petit, sed hoc patri non patefecit. Quidam autem erat religiosus Widmarus nomine, corporea  luce carens, sed cordis luce resplendens, cui uelle suum ostendit; isque secretum tenuit, et consilium salubre prebuit. Preparatis itaque omnibus iter quasi Aquis iturus arripuit; sed ubi sancti Sequani ingressus est domum, redire suos ad patriam iubet, seque in eodem cenobio Christo Deo seruire uelle indicauit. Postulat ingrediendi licentiam; qua adepta, mox capitis comam deposuit, et ueri monachi habitum [b 1Kb] sumpsit.

7. Factus uero monachus incredibili inedia per biennium et sex mensium spatia corpus suum affligere  cepit. Sic quippe carni sue, ac si cruente bestie erat infestus, cibum permodicum sumens, pane uidelicet et aqua corpus sustentans, mortem potius quam famem arcens, uinum siquidem ceu pestiferum uirus deuitans. Somnum si quando deuictus animus sumere uellet, uili se strato paululum quieturus collocans, aliquando nuda humo prostratus nimium defessus quieuit, ipsa sua se plus requie lassaturus. Sepe etiam peruigil in oratione pernoctans, nudis plantis in pauimento glaciali rigore perfusus, persistens in diuinis nempe meditationibus ita se totum contulit, ut quamplures continuaret dies, sacris psalmodiis deditus, silentii legem non interrumpens. Quiescentibus cunctis, hic eorum calceamenta aquis mundans tergebat, eaque locis  congruis lota restituebat. Heu, proh dolor! quidam ueluti illudentes insano prorsus, procul posito caligas iactabant, quorum uesanam insipitudinem hic altiori consilio bene tranquillus ferebat. In uestitu namque suo tanta se uilitate deiecit, ut uix persuaderi nescientibus ueri simile forte possit. Erat itaque ei uilis et peruetusta tunica, quam non nisi post plures exactos mutabat dies. Quapropter copia pediculorum in squalenti surgebat cute, a quibus ieiuniis attenuata depascebantur membra. Cuculle illi nimia erant uetustate consumpte; et si quando ueterascentia rumperentur fila, ex dissimili colore foramen patens pannum repertum sarciebat: que res eum satis reddebat deformem. Quam ob rem a compluribus deridebatur, impellebatur, conspuebaturque:  sed celo animus fixus, uiliora appetens, cum in festis diebus cultioribus se reliqui componerent uestibus, hic sine reuerentia coram obtutibus omnium utebatur. Balnearum usus per idem tempus suo corpori nunquam indulsit; munditias autem monasterii, quoties opportunitas expetiit, exercuit.

8. Compunctionis gratia, ope diuina concedente, tanta ei largita est, ut quoties uellet, fleret. Quotitidie lacrymis, quotidie gemitu ob gehenne metum alebatur, illud Dauidicum amabiliter canens: Cinerem sicut panem manducabam, et poculum meum cum fletu miscebam . Pallebant ora ieiuniis, et macie exhausta carne, pellis ossibus inherebat, ac in modum palearie boum rugata pendebat.  Hoc modo tenerum quasi indomitum animal non tam mansuefaciens, quam, ut ita dicam, mortificans corpus, cum cogeretur ab abbate parcius erga semetipsum exercere rigorem, assensum minime prebuit. Regulam quoque beati Benedicti tironibus seu infirmis positam fore contestans, ad beati Basilii dicta nec non Pachomii regulam scandere nitens, quamuis exiguis possibilia gereret, iugiter impossibiliora rimabat. His se penitentie lamentis  prelibans, quoniam inimitabilis erat uel nullis uel paucis, coopitulante gratia diuina, ut multorum fieret documentum salutis, in amorem prefati uiri Benedicti regule accenditur, et ueluti de singulari certamine nouus athleta ad campum publice pugnaturus accessit. Interea cepit aliorum corrigere mores, negligentes arguere, exhortari tirones, ut proficerent admonere probos, ut corrigerentur increpare improbos.

9. Iniungitur ei post hec custodiendum cellarium, quo memorie Regulam prefati Patris commendauit, et iuxta preceptum illius totis uiribus sese componere, ac licita petentibus sine mora studebat largiri, male petentibus denegare, impossibilia exquirentibus blande excusare. Et quoniam pro libita  uoluntate eis pocula non prebebat, equis obtutibus a compluribus non intuebatur. Hospitum, infantum, pauperumque omni sagacitate curam gerebat. Abbas quoque eum summo colebat affectu, eo quod esset in omnibus utilis, et sue uite cautus, de aliorum salute sollicitus et circa ministerium frequens, in loquendo ratus, ad obediendum promptissimus, in monendo affabilis. Contulerat siquidem illi diuina pietas inter alias quamplures uirtutes etiam intelligentie donum, eloquentie spiritalis copiam.

10. Decurso quinquennii et octo mensium in salutiferis rebus spatio abbas prefati monasterii migrauit e seculo. Tunc omnes uno animo parique consensu Benedictum sibi preferri optant. At ille suis illorumque non conuenire moribus cernens, ad  patrium concitus solum contulit pedem, ibique in patris suamque possessionem super riuulum, cui nomen est Anianus, nec non prope fluuium Arauris, cum prefato uiro Witmaro paucisue aliis, iuxta beati Saturnini permodicam ecclesiam, cellam exiguam ad habitandum construxit: quo in loco nonnullos annos magna cum penuria uixit, noctibus diebusque cum gemitu et lacrymis clementiam implorans diuinam, ut uelle suum effectum proueheret efficacissimum. Erant autem per idem tempus in prouincia illa quidam summe sanctitatis strenui uiri, Atilio uidelicet et Nibridius [a 1Kb] , necnon et Annianus religiose degentes, sed regularem ignorantes custodiam: a quibus compertus non modice diligebatur. Siquidem dum eum aliqua aduersa impulsio  paululum superare tentaret, mox strato asello ad Atilionem, qui ei uicinior erat, propere festinabat.

11. Primo siquidem tempore ardenti animo perplures, seculo relicto, cum eo religiose uiuere tentabant; sed fracti animo, nouum formidantes genus uite, dum inauditam cogebantur arripere abstinentie uiam, ut panem in pondere, uinumque in mensura perciperent, mox ut sues ad cenum canisque  ad uomitum in calle salutis positum retrahebant pedem. Quorum instabilem uir Dei intuens fidem, turbatus ad proprium uoluit redire cenobium. Qua de causa consulendum prefatum adiit uirum: cui cum uelle suum narrasset, increpauit eum ille dicens, sibi esse ostensum celitus, lucernam illum datum hominibus. Quapropter ceptum constanter oporteret implere bonum; fraude hoc antiqui fieri hostis, qui semper inuidens bonis infestus est actibus, cui assensus prebendus est nunquam, sicque eius consilio adminiculatus intrepide aggressus est, quod ardenti perficere optabat animo, non super alienum fundamentum edificans, sed nouo opere construere domos cepit, ignotamque salutis pandere curabat uiam.


12. Igitur uenerabilis uir Benedictus cum paucis sibi aggregatis fratribus, qui eius comperta opinione ad eum confluxerant, in iam memoratum locum cepit florere in religione pia, et celeste iter uolentibus pandere gratis, propriis laborare manibus: et ne aliis predicans ipse reprobus inueniretur, que sequenda monebat, prior implere curabat. Non enim perterritus inopia ceptum deseruit opus; sed, ut ait Apostolus, in fame, et siti, in frigore et nuditate  positus hortabatur inconcusso subiectos persistere corde, docens arctam et angustam uiam esse que ducit ad uitam, et non esse condignas passiones huius temporis ad futuram gloriam, que reuelanda est sanctis. Quo documento roborati, maioribus se atteri optabant laboribus. Nulla eis  tunc erat possessio, non uinee, non pecora, non equi; unus tantum erat asellus, cuius solamine cum alicubi pergendum esset, uicissim fratrum arcebatur defectio. uinum tantum diebus Dominicis solemnibusque percipiebant. Pellebatur aliquoties eorum esuries lacte delato a uicinis mulieribus: quoniam ariditate tabuerant corpora eorum, solo uiuentes pane et aqua. Quapropter ut pigrum depellerent frigus, lectaria [a 1Kb] utebantur, cum in uigiliis diuinis assisterent. Erant quippe pauperes rebus, prediuites meritis; et quo eorum atterebantur inopia corpora, eo magis saginabantur uirtutibus anime. Aestuabant siquidem amore celesti, soleque lacryme illis in angustia ferebant solamen. Quorum inuictam fraternam unitatem hostis cernens antiquus  hac eam scindere arte molitur.

13. Unum eis erat circa molinum, in quo que habere poterant molebant cibaria. Instigatus autem maligni cogitationibus quadam eis nocte hospes aduenit, quem iuxta posse refectum in strato aselli collocant. At ille male uigil quiescentibus illis surrexit, et secum in quo iacuerat perferens, situlamque  de qua hauserat aquam, sed et ferramenta molini non oblitus abscessit; pro bonis mala rependens. In crastinum uero damnum compertum magistro discipuli narrant, quos beneuole ferre illatas contumelias docuit, damnaque lucra putare, illique potius dolendum asseuerans, qui dum nisus est acquirere lucrum, perdidit fidem.

14. Cepit interea paulatim turba discipulorum crescere, et fama pie religionis sensim per circa habitantium ora uolitare, seseque extendens ad longe posita decurrere loca. Et quoniam uallis, in qua primum insederat, perangusta erat, paululum extra confinia eius monasterium nouo opere construere cepit, laborantibusque fratribus ipse aliquando collaborare, aliquando autem eorum ad uescendum  decoquere uictum, librumque etiam pariter circa coquinam occupatus scribere satagebat. Lignamina uero sepe propter penuriam boum humeris propriis cum discipulis deferebat. Domus enim in eo erat loco, quo fundare moliebantur monasterium, quam auctam in honore sancte Dei genitricis consecrarunt Marie. Concurrentibus undique, et illius se certatim subiicere magisterio postulantibus, et fabrica monasterii cito perficitur, et in rebus locus ditatus augmentatur, dantibus singulis que habere poterant. Non enim ornatis parietibus tegulisque rubentibus, uel pictis laquearibus, sed stramine uilique maceria cooperire, uel facere domos decreuerat. Licet enim multiplex numerus fratrum augeretur, ille semper uiliora et humiliora  appetebat. Quapropter si quis de possessionibus suis aliquid conferre monasterio uellet, suscipiebat; sin uero seruos ancillasque copulari niteretur, refugiebat, nec passus est quemquam per idem tempus per chartam monasterio tradi, sed ut fierent liberi imperabat. uasa autem ad Christi conficiendum corpus nolebat sibi esse [b 1Kb] argentea: siquidem primum ei fuerunt lignea, deinceps uitrea; sic tandem conscendit ad stannea; planetam uero refutabat habere sericeam: et si aliquis illi dedisset, mox aliis ad utendum prestabat.

15. Preterea surrexerunt in regione eadem uel circumquaque nonnulli uiri religiosi edificantes monasteria, aggregantes monachos, seseque ad exemplum beati uiri exercitantes et ex eius magisterio  imbuti, uitam pristinam priscosque amputantes errores, quibus ipse ut pater erat, subsidium opemque ferens, non spiritualium solummodo rerum, uerum et corporalium: quos sepe uisitans hortabatur ceptum non deserere opus, ne egestate perculsus terroribusque attritus retro respiceret animus. Sicque documento salubri fulta numerosa adsunt  cenobia, et maxima monachorum exstat multitudo.

16. Orta autem fame [a 1Kb] grauissima per idem tempus, cepit multitudo pauperum, uiduarum et pupillorum ad eum confluere, ac portas monasterii uiasque stipare. Quos ille intuens inedia tabidos, imo ipsa iam pene morte glutitos, angebatur, quoniam unde tantam pasceret multitudinem ignorabat. Sed quia nichil deest timentibus Deum, quousque fruges attingerent nouas, que fratribus sufficere possint, seorsum iussit reponi, cetera per constitutos fratres per singulos dies precepit largiri. Carnes etiam armentorum ouiumque dabantur per singulos dies, lac etiam ueruecum prebebat auxilium. Siquidem fecerant sibi tuguria congruis locis, in  quibus usque ad nouas habitarunt fruges. Deficiente cibaria, rursus ea que in fratrum reponi iusserat usus, mensurare precepit: quod factum est ter. In fratrum uero animis tantus inerat affectus misericordie, ut libenter etiam impenderent, si fas esset, cuncta. Nam que sibi subtrahere poterat quisque, clam deferebat inedia consumptis: sicque uix erepti a famis fuere periculo. Aliquoties enim in ore panem habens mortuus reperiebatur.

17. Nec illud silendum puto, quia cum pene prouinciam illam eodem tempore peruersum Feliciani [b 1Kb] inuaserit dogma, hic ab omni pestifero perfidie errore illesus ope diuina intus euasit, multosque, non solum infimos, uerum etiam presules Ecclesie suo eripuit studio, et aduersus nefandum dogma  ueris disputationum iaculis armatus sepe congressus est.

18. Erat enim eo tempore et numerosa iam turba fratrum, et in feruore perpetue uite succensa. Certabant siquidem quis eorum esset humilior, quisue in obedientia promptior, in abstinentia ardentior, in uigiliis anterior, in loquendo posterior, in uestitu uilior, in caritate feruentior: quibusdam etiam reuelationes fiebant. Quidam namque erat frater qui iuxta humanam honestatem minus erat compositus, quem negligenter incedentem dum Pater perspiceret, in animo eamdem rusticitatem iudicare cepit. Hic autem in extasi ductus, gregem columbarum aggregatum cernens, quedam mire candoris fulgentes, quedam uero erant mira uarietate distincte,  quedam autem solo capite tetrum colorem gestabant. Qui cum sciscitasset quid hoc esset, dicta sunt nomina singulorum, quorum aut negligentia fecerat nigros, aut studium splendore nitentes. Is rediens ad se, Patri que uiderat retulit, eumque ne se despiceret, admonuit. At ille singulorum acta discutiens, mentes fratrum, de quibus a fratre didicerat,  turbatas reperiens, et benignum malagma castigationis impositum ad congruam formam instituit.

19. Sed antiquus hostis, egre ferens unitatem et augmentum boni gregis, nisus est quorumdam concutere corda, ut bonum institutorem a proprio ouili redderet extorrem. Plures quidem sua arte a monasterio pepulit, pluresque turbauit, sed paratam tribulationibus non ualuit concutere mentem. Confractas rursum recuperat perituras uires: sibi subiectos instigat, inferre damna imperat, equos bouesque furtim patenterque auferri iubet. Sed qui Deum cunctis preposuerat rebus, sine dolore amittit que sine amore possidebat. Certe pro nulla amissa re unquam eum quisquam uidit commotum, perditam nunquam repetiit, furatam nunquam quesiuit, furanti,  si captus est, beneficium prestitit, latentem ne caperetur dimisit. Quidam enim cum equos monasterii furtim auferret, a uicinis non sine uulnere captus, et Patri est presentatus. Cui ille impensas prebuit, medicum instituit, sanatum incolumem direxit. Contigit autem uice alia, cum uenerabilis Pater iter conficeret, alio secum comitante fratre, quemdam equum a monasterio sublatum sedentem obuiare. Frater uero curiosis luminibus intuens eum qui furatus fuerat esse cognouit, mox uoce prorupit monasterii esse equum. At ille silere eum iubet. Sepe similare equus equum solet, ait. Seorsum autem increpauit fratrem dicens: Et ego agnoui; sed melius silendum censeo, quam uerecundiam inferamus.


20. Et quoniam omnipotens Deus qui cuncta creauit, mira etiam congruis temporibus per seruos agit suos, que per hunc gesserit, pauca relatione perstringam. Ignis quodam tempore domum iuxta beate Marie uirginis basilicam sitam inuasit. Sed cum uorax flamma stipulam lamberet siccam, concurrerunt dolentes fratres, domum quam non sine magno labore construxerant, a rapidis flammis uidentes consumi, summoque studio satagunt, ne ignis uicinam succenderet ecclesiam: illo enim omnis impetus ignis ferebatur. Ad quod spectaculum etiam Benedictus Pater accessit, cui protinus fratres, ut orationibus eos adiuuaret, imperant. At ille festinus obtemperans iussis fratrum, sese cum lacrymis ante beate uirginis et Dei genitricis Marie altare prostrauit.  Illo autem orante, mox diuina opitulante misericordia in contrarium impetus ignis conuertit.

21. Locustarum etiam tanta eodem tempore adfuit multitudo, ut sua densitate radios absconderent solis; que conglobato impetu in uineam, que monasterio uicina est, uastature resident, ex qua quam  maxime pocula fratres percipere soliti erant. uir uero uenerabilis beate Dei Genitricis adiit basilicam, et flebili uoce perfusus lacrymis diuinum implorat auxilium. Sed post paululum male quiescentes abscedunt locuste.

22. Rursus uice alia montem uicinum ignis inuasit, et arentem stipulam frondesque, ac solis ardore perustam cepit lambere terram, suoque impetu ruinam uinee ac monasterio minitans ibat. Ad quem exstinguendum omnis turba fratrum cucurrit, cum quibus et uenerabilis Benedictus Pater adiit; sed ignis ceptum mox deseruit iter, dextra leuaque exstinguendus properans. Non enim nisi oratione eius credendum puto tantum incendium superatum fore.


23. Cuidam etiam fratri custodia boum erat iniuncta. Is cum a monasterio ad suum uellet ire officium, Patri benedictionem petiit; cui protinus ille signum crucis dedit, dicens: Dominus te custodiat. At cum frater in diuersorium uenisset, duobus latronibus occurrit; a quibus, dum incaute accessisset, tentus est per habenam equi, quem sedebat; se uero diutius aspicientes, nichil loquentes dimiserunt eum. At ille cito discessit, et postquam Patri retulit, ait: Benedictio te Dei seruauit illesum.

24. Nec silentio illud pretereundum est, quod ipse aspexit. Frater enim quidam prepositus est constitutus, sed in superbiam lapsus, ab ordine prepositure deponitur. Ad tantam demum malitiam ruit, ut a monasterio egressus latrocinia exerceret,  ita ut ab ipso monasterio clam educeret equum. Quem tentum iunctis pedibus subter equum ad monasterium deduci iubet uociferantem et iurantem nunquam se illo abiturum. Ob cuius insipitudinem uirgis eum leuigare iussit; sicque deinceps iuste pieque uiuens in cenobio quieuit, ac si ipse in eo hostis malignus cesus fuisset.

25. Hactenus de uita tanti Patris, qualiter diuina illustrante clementia seculum reliquerit, qualiterque in Gothie partibus transmigrauerit, ac de nouo opere monasterium construxerit, dicta sufficiant. Nunc, opitulante Christo, ex precepto Caroli quibus modis aliud in eodem loco cenobium edificauerit, euidenti ratione pandamus.

26. Anno igitur 772 [a 1Kb] , Caroli uero Magni regis  14, adiuuantibus eum ducibus et comitibus, aliam rursus in honorem Domini et Saluatoris nostri ecclesiam pregrandem construere cepit; sed et claustra nouo opere alia cum columnis marmoreis quam  plurimis, que site sunt in porticibus; non iam stramine domos, sed tegulis cooperuit. Tanta autem sanctitate idem locus est preditus, ut quisquis fideliter petiturus aduenerit, et non hesitauerit in corde suo, sed crediderit, statim quod poposcerit, impetrare licebit. Quia ergo mira religiositate prefulget, ratum ducimus, si de positione eiusdem loci aliquid post futuris pandamus. Siquidem uenerabilis Pater, Benedictus pia consideratione preuentus, non in alicuius sanctorum pretitulatione, sed in deifice Trinitatis, uti iam diximus, nomine prefatam ecclesiam consecrare [b 1Kb] disposuit. Quod ut dico luce clarius agnoscatur, in altari, quod potissimum pre ceteris uidetur, tres aras censuit supponi, ut in his personalitas Trinitatis typice uideatur significari.  Et mira dispositio, ut in tribus aris indiuidua Trinitas, et in uno altari essentialiter firma demonstretur Deitas. Altare uero illud forinsecus est solidum, ab intus autem cauum: illud uidelicet prefigurans, quod Moyses condidit in eremo, retrorsum habens ostiolum, quo priuatis diebus incluse tenentur capse cum diuersis reliquiis [c 1Kb] Patrum. Hec de altario dicta sufficiant. Ad instrumentum domus quo ordine uel numerositate compositum succincte pergimus. Cuncta siquidem utensilia, que in eadem domo habentur, in septenario numero consecrata noscuntur. Septem scilicet candelabra fabrili arte mirabiliter producta, de quorum stipite procedunt hastilia, spheruleque ac lilia, calami ac scyphi in nucis modum ad instar uidelicet illius facta, quod Beseleel  miro composuit studio. Ante altare etiam septem dependent lampades mire atque pulcherrime, inestimabili fuse labore, que a peritis, qui eas uisere exoptant, Salomoniaco dicuntur conflate. Alie tantumdem in choro dependent lampades argentee, in modum corone, que in se insertis circulis cyathos recipiunt per gyrum: morisque est precipuis in festiuitatibus oleo repletas accendi, quibus accensis ueluti in die, ita in nocte tota refulget ecclesia. Tria denique altaria in eadem sunt dicata ecclesia uel basilica, unum uidelicet in honorem sancti Michelis archangeli, aliud in uenerationem beatorum apostolorum Petri et Pauli, tertium in honorem almi protomartyris Stephani. In ecclesia uero beate Dei genitricis Marie, que primitus est fundata, sancti  Martini, necnon et beati Benedicti haberi uidentur altaria. Illa uero que in cemeterio fundata consistit, in honorem sancti Ioannis Baptiste consecrata dignoscitur, quo inter natos mulierum maiorem neminem  surrexisse diuina attestarunt oracula. Considerare libet quanta humilitate ac reuerentia iisdem metuendus sit locus, qui tot principibus uidetur esse munitus. Siquidem Dominus Christus Princeps est omnium principum. Rex regum, et Dominus dominantium: beata uero eiusdem Dei genitrix Maria cunctarum uirginum creditur esse regina; Michel cunctis prefertur angelorum; Petrus et Paulus capita sunt apostolorum; Stephanus protomartyr principatum tenet in choro testium; Martinus uero gemma refulget presulum; Benedictus cunctorum est Pater monachorum. In septem item altaria, in septem candelabra, et in septem lampades septiformis gratia Spiritus sancti intelligitur.

27. Cognoscat quisquis ille est, qui hanc cupit  legere uel audire uitam, cunctorum hoc caput esse cenobiorum, non solum que Gothie in partibus constructa esse uidentur, uerum etiam et illorum que aliis in regionibus ea tempestate, et deinceps per huius exempla edificata, atque de thesauris illius ditata, sicut inantea narratura est schedula. Dedit autem cor suum ad inuestigandam beati Benedicti Regulam, eamdemque ut intelligere possit satagere circumiens monasteria, peritos quosque interrogans que ignorabat; et omnium sanctorum, quascunque inuenire potuit regulas congregauit. Normamque utilem, et monasteriorum salubres consuetudines didicit, suisque eas tradidit monachis obseruandas. Instituit cantores, docuit lectores, habuit grammaticos, et scientia Scripturarum peritos, de  quibus etiam quidam post fuere episcopi, aggregauit. Librorum multitudinem congregauit, pretiosa uestimenta ecclesiastica, calices argenteos pregrandes, offertoria argentea, et quidquid operi Dei necessarium esse conspexit, summo cum studio acquisiuit. Notus itaque factus est omnibus, et fama sanctitatis eius regias imperialesque penetrauit aures. Abiit deinde ad gloriosissimum imperatorem Carolum ob utilitatem monasterii, illique cenobium pia consideratione preuentus, ne incommoda a parentibus [Id est, consanguineis] suis paterentur post eius discessum superstites, per chartam tradidit possidendum: a quo mox immunitatem percepit [a 1Kb] continentem ita:


»In nomine sancte et indiuidue Trinitatis, Carolus  Dei gratia rex Francorum et Longobardorum ac patricius Romanorum.

Maximum regni nostri in hoc augere credimus munimentum, si beneficia opportuna locis ecclesiarum beneuola deuotione concedimus, ac Domino protegente stabiliter perdurare conscribimus. Igitur notum sit omnibus episcopis, abbatibus, comitibus et uicecomitibus, uicariis, centenariis, iudicibus seu omnibus fidelibus presentibus scilicet et futuris, qualiter uir uenerabilis Benedictus abbas ex monasterio quod ipse nouo opere iure proprietario a fundamentis  in honore Domini Dei ac Saluatoris nostri Iesu Christi, seu sancte semperque uirginis eiusdem Dei genitricis Marie, seu aliorum sanctorum edificauit in loco nuncupante Aniano, in pago Magdalonense subtus castro Monte-Calmense, ad nostram accessit clementiam, et predictum monasterium cum omnibus rebus et ornamentis ecclesie, seu appendiciis uel adiacentiis suis in manibus nostris plenissima deliberatione uisus est delegasse, et ipsum sanctum locum sub nostra defensione atque dominatione ad regendum nobis uisus est tradidisse. Idcirco ad eius petitionem tale pro eterna retributione beneficium erga ipsum sanctum locum uisi fuimus indulsisse, ut in ecclesiis et locis uel agris seu aliis possessionibus ipsius monasterii, quas moderno tempore per nostram donationem ac confirmationem seu ceterorum fidelium iuste possidere uidetur, in quibuslibet locis, quidquid ibidem propter diuinum amorem collatum fuit, queque etiam deinceps in iure ipsius sancti  loci, aut per nos aut per alios uoluerit diuina pietas augeri; precipientes iubemus atque anathematizamus, ut nullus comes, neque episcopus, aut ulla iudiciaria potestas ad causas audiendas uel freda exigenda, aut mansiones uel paratas faciendas, aut fideiussores tollendos, nec homines ipsius monasterii tam ingenuos quamque seruos, qui supra terram memorati monasterii residere uidentur, distringendos, nec ullas redhibitiones aut illicitas occasiones perquirendas, aut ullum omnino censum inquirendum, ullo unquam tempore ingredi audeat, uel exactare presumat. Sed hoc ipse abbas uel successores sui aut monachi memorati loci, presentes scilicet et futuri, propter nomen Domini sub integre immunitatis nomine absque cuiuslibet inquietate aut contrarietate ualeant dominare, et nulli unquam homini pro qualicunque re nullum censum omnino audeant impendere: sed ipsum sanctum locum sub nostra defensione atque dominatione uolumus constare. Statuentes ergo atque iubentes, ut neque uos, neque  iuniores seu successores uestri, uel quislibet ex iudiciaria potestate in ecclesiis et locis uel agris seu reliquis possessionibus suprascripti monasterii, uel de omnibus que supra scripta sunt, nullo unquam tempore inquietare aut exactare presumatis: sed quod nos propter nomen Domini et eterna remuneratione ad iam fatum monasterium indulsimus, perennibus temporibus proficiat in augmentis. Et quandoquidem diuina uocatione suprascriptus uenerabilis Benedictus abbas uel successores eius de hac luce migrauerint ad Dominum, qualem meliorem et nobis per omnia fidelem ipsa sancta congregatio de suprascripto monasterio aut de qualicunque loco uoluerint eligere abbatem, qui ipsam sanctam congregationem secundum Regulam sancti Benedicti regere ualeat, per hanc nostram auctoritatem et permissa indulgentia licentiam habeant, et ubicunque uoluerint ordinari, aut ipsi aut monachi ipsorum, uel a quolibet pontifice ex precepto et consensu  nostro potestatem habeant, quatenus ipsi serui Dei, qui ibidem Deo famulari uidentur, pro nobis ac coniuge proleque nostra et stabilitate totius regni a Deo nobis commissi uel conseruandi attentius Domini misericordiam exorare delectentur [b 1Kb] .«

28. Hec gloriosissimus rex Carolus, uenerabili uiro Benedicto per preceptum contulit: sed et circumquaque utilia pecorum laboribusque apta per chartam imperialem loca ab eo suscepit. Honore autem magno ab imperatore donatus, scilicet argenti  libras ferme XL, ad suum in pace rediit quantocius monasterium. Mox autem patrium ut attigit solum, diuisum per partem quod attulerat argentum benedictionis gratia per singulorum direxit monasteria. Fuit enim illi hoc nostris temporibus pre cunctis singulare donum, beneuola scilicet circa omnes piaque consideratio, atque sollicitudo omnium monasteriorum circa longeque positorum. Etenim ea crebro uisitabat, et ordine sancte uite imbuebat: de his autem que illi a fidelibus conferebantur, iuxta numerum habitantium, uel secundum posse transmittebat, his qui magis indigebant amplius, exigua autem indigentibus minus. Nouerat utique singulorum monasteria, eorumque nomina retinebat. Pallia uero, quia singulis dare non poterat, per partes diuisa ad  cruces saltem faciendas mittebat. Omnium denique monasteriorum, tam in Prouincia quam in Gothia seu Nouempalitana [a 1Kb] prouincia consistentium erat quasi nutrix fouens iuuansque; atque ab omnibus amabatur ut pater, uenerabatur ut dominus, reuerebatur ut magister.

29. Pauperum quoque summo cum studio secernebatur portio, uiduarum non patiebatur in alios expendere usus particulas. Omnium siquidem sanctimonialium uiduarumque circa positarum nouerat nomina Captiuis hilariter prebebatur redemptio, nullus illo habente indonatus, ut reor, abiit, sed pro posse omnibus omnia factus est. Quapropter ultro quisque ei suam ferebat substantiam, quam in usus pauperum, egenorum, uiduarum captiuorumque ac  monachorum expendendam compererat: ita ut a quibusdam pene Iu aut u susciperet millia solidorum, uasorumque indigentibus distribuenda.

30. Cura illi etiam erat ingens suos non solummodo predicationis reficere cibo, uerum etiam quoscunque obuiare contingeret, mox celesti eos alebat pane; et ne obliuione salubrem amitteret escam, uerbis talibus ut tenacius inhererent cordi inculcare consueuerat: Esto, inquiens, casto corpore et humilis corde, quoniam Deo accepta non est superba castitas aut humilitas inquinata. Quibusdam uero hoc inculcare solitus erat: Si plurima tibi impossibilia esse precepta noscuntur, hoc exiguum serua preceptum: Declina a malo, et fac bonum . Que  sententia ita ei familiaris exstitit, ut tempore mortis collectis omnium Patrum sententiis, unum ex ea uellet conficere librum. Fratribus uero sibi subiectis omni hora, in nocturnis scilicet, in capitulo, in refectorio, pabula uite prebebat.

31. Et quoniam, dum beneuolentiam eius pandere tentauimus, uirtutum eius copia palam occurrerunt; pro uiribus commodum decernimus quantulumcunque de his nescientibus desiderantibusue enucleare. Hoc enim comperit omnis qui eius familiaritati adhesit, caritate eum uincere cunctos. Nunquam  enim quod sibi, sed potius quod utile aliis iudicauit, agere uoluit: quod si fecisset, cito correxit. Charitatis enim amore ut plures faceret saluos, aliorum circuibat cellas, et eis Regule sancte pandebat absconsa. Charitate itaque plenus, Arelato cum quampluribus episcopis, abbatibus, monachis per plures resedit dies, canonum decreta pandens, et beati Gregorii pape homilias enucleans ignorantibus. Plenus nempe caritate, ex diuersis locis in suo cenobio susceptos alebat clericos ac monachos, quibus magistrum preponens sacris imbuebat sensibus. Charitate sibi iniuriam facientibus munera destinabat. Neque laborandum est ut pandamus que melius cuncti uiderunt, perplures obsequio experti sunt.

32. A rigore uero sue prime conuersionis paululum  declinarat, quoniam impossibile opus assumpserat: sed uoluntas eadem permanebat. Siquidem cum arantibus ipse arabat, cum fodientibus socius erat, cum messoribus metebat. Et quamuis regio illa solis calore esset adusta, et ita uapor ignis uelut a clibano procedens incendat potius quam calefaciat; hic suis nimio feruore estuantibus uix ante horam refectionis aque poculum indulsit. Nam labore defessi, igne perusti, frigidam potius desiderabant aquam quam uinum: nec erga eum quisque murmurare poterat, quoniam similia patiebatur. Que eis res non modicum ferebat solamen, quoniam dum se arentem siti cerneret, humanius erga suos agebat; nec laborantium quis fabulis perstrepere audebat, sed manus opere, lingue occupabantur psalmodiis. Euntium  enim et redeuntium ac laborantium ora diuinis meditationibus erant intenta. Sepe eum etiam palmas cedere uidimus, eorum uidelicet qui erga eum in potu ciboque humanius agere conati sunt. Sepe sibi positum uas mensurare conspeximus; et, sicut hi qui cellario prefuerint narrant, aliis bibentibus uinum, aquam excepto sabbato aut Dominica die sepe bibebat. Sepe a cibo eius pinguedinem subtraximus, et ne uel exigua particula casei triti in eo inueniretur, summopere curabatur. Carnem quadrupedum a die conuersionis sue usque ad extremum uite edere noluit: ius e pullo [b 1Kb] compositum sumebat, si aliqua accessisset debilitas. Multos etiam per annos primeuo tempore pinguedinem uetuit: ceteris  uero, quoties opportunum fuit, ea que sibi negabat, prebebat. Tanta enim eius erat sollicitudo, ut si uel modica grana leguminum, uel exigue porri come cauliumque folia ab eo neglecta inuenirentur, mox digna excommunicationis animaduertebatur sententia, cuius probaretur esse delictum. Sin autem quis ei aquam ad lauandum porrigeret, et ut solet largius quam decet effunderet, peccatum incurrere fatebatur, eo quod discretionis non incederet calle.

33. Erat illi et hoc singulare bonum. Nam si quis cogitationibus concussam mentem gerens, mox ut  ad eum accederet, eius salubre consilio tumultuosa turba cogitationum abibat. Sepe etiam cum infestis cogitationibus pulsatus quis, sicut a uero fratre didici, diceret, quia ibo et pandam uos domno Benedicto; illico importunus ab eo recedebat tumultus. Si quis uero grauioribus esset detentus delictis, illi cor suum pandens, consolationis recipiebat fomentum. Si tristitie morbo angeretur, accedens ad eum mox letus discessit.

34. Aucta est autem turba monachorum Deo famulantium, ita ut plusquam trecenti fierint, ob quorum eximiam congregationem talem mansionem construere iussit, que mille et eo amplius homines capere uidetur, centum recipiens cubitos in longitudinem et uiginti in latitudinem: et quia cetera loca  eos capere non quibant, constituit locis congruis cellas [a 1Kb] , quibus prefectis magistris posuit fratres.

35. Accidit denique eodem tempore inundatio pluuiarum, quiescentibusque magistro cum fratribus, subito ab ambobus ostiis ingredi redundans aqua cepit ac quiescentium occupare domum. Pauore uero fratres perterriti concite surgunt. Domus autem latrinarum super torrentem magno cum labore fuerat sita, quam tumens torrens nitebatur subuertere, ita ut ab inferioribus conquatientes rauco cum murmure unde in iam iamque ruituram prosilirent domum. Concurrunt pariter media ferme nocte ad ecclesiam, ubi ipse Pater perueniens primus, signi funem arripuit, iussitque canere laudes, sanctorumque implorare suffragia, atque cum lacrymis una Dei flagitare  clementiam. Post multas quoque preces adeunt uisere si iam domus foret subuersa. Quo eunte uenerabile uiro obscura sub caligine noctis, uepris cruribus eius hesit, nimioque tedio affectus, lacrymabiliter, ut sedaretur inundatio, Deum deprecatus est. Sed cum ad locum deuenerunt, integro descendisse pede aqua reperta est. Confisi iam de Dei adiutorio, ad socios in ecclesia constitutos redeunt, et beneficia Dei narrantes pariter benedixerunt Deum.

36. Interea audientes eius sanctitatis famam gregisque eius sanctam opinionem, postulare instanter exempli gratia monachos nonnulli episcopi ceperunt, de quibus Leidradus [b 1Kb] Lugdunensium pontifex uolens monasterium quod uocatur Insula-Barbara reedificare, quesiuit instanter qui ei initium bone uite  ostenderent, et accepit. Siquidem electos ferme a grege XX discipulos, quibus preposuit rectorem, eosque Burgundie partibus ad habitandum direxit: quo prestante Christo Domino nunc in sancta religione pollentes et florentes, pregrandis est turba aggregata monachorum. Theodulfus quoque Aurelianensium presul, cum monasterium Sancti Maximini construere uellet, a iam prefato uiro postulat regularis discipline peritos: cui mox assensum prebuit, et bis denos illi monachos prefecto magistro misit. Qui constanter in sancto studio decertantes, non  paruam monachorum turbam coadunarunt: quos cum uisitandi gratia Pater uenerabilis adisset, que ibidem acta sint pandam. Siquidem eius prestolantes aduentum, omni studio satagunt, quatenus eius pro amore copia, piscium ciborumque apparatus non solum illi, uerum etiam omnibus fratribus foret abunde. Fit concursus fratrum, sollicitantur piscatores, perscrutantur nundine: sed tanta euenit difficultas, ut nec ad emendum inuenirentur, nec ab eis capi posset, qua de sterilitate nimio afficiebantur merore. Aduenit interdum magister, gaudentes suscipiunt, gaudensque eorum profectibus resalutat: sed uerecundiam fratres leto celabant sub uultu. Preterea accidit ut frater quidam quippiam operis exercens iuxta fluuium Ligeris sisteret: et ecce subito  pregrandem piscem, quem isicem uocant, conspicit circa littus natantem: ad quem non tardus capiendum insiluit, abstractumque fratribus detulit. Fit quoque hac de re gaudium, sed admiratio maior: omnes tamen meritis hoc uenerabilis uiri Benedicti euenisse confessi sunt, hoc enim ego a fideli fratre, ni fallor, ita didici. Alcuinus quoque ex genere Anglorum, ordine leuites, sapientia preclarus, sanctitatis merito uenerabilis, regens monasterium beati Martini confessoris, qui fuit Turonensium pontifex, quique in aula gloriosi imperatoris Caroli omni honore dignus habebatur, auditam [audita, etc.] expertamque uiri Dei sanctitatis famam, inuiolabili se illi caritate coniunxit, ita ut ex suis epistolis ei sepe directis aggregatis in unum unus conficeretur  libellus. Datis itaque illi muneribus postulat obnixe sibi monachos dari. Cui cum protinus uenerabilis Pater assensum prebuisset, equos misit qui eos ferrent: quos in monasterio, cui nomen est Cormarine, quod edificauerat, collocauit. Fuere etiam et hi, ut reor, XX cum prelato sibi magistro: ad quorum bonum conuersationis exemplum, magna est aggregata multitudo monachorum.

37. Que autem per idem tempus propitia Diuinitate sint acta miracula, non ab re puto si huic operi inserantur. Quidam siquidem frater tabulam sacratam, in qua beati Dionysii erant reliquie aliorumque Sanctorum plantate, missus est ab alia cella ad aliam deferre: isque secum pergens catulos detulit, tabulam uero sacratam post aliquos dies reuertens  non lotis uestibus incautus deferre nititur. Ingressus nauigio properat , sed ut mox terram attigit, equumque ascendens in quo catulos pertulerat, tabulam portaturus suscepit, diuina hunc ultio perculit. Equus quidem eadem hora se in circulo rotando conuersus est, quousque frater in terram rueret, tabula quoque manibus eius elapsa illesa suscipitur; equus siquidem statim exstinctus est; sed et is, qui ceciderat, frater non sine magno est languore euectus, a quo diu confectus tandem sanitatem recepit. Hi uero  fratres qui petendas reliquias miserant, que acciderant audientes, alium rursus fratrem mittunt. Qui quoniam erat sacerdos, secum crucem, in qua lignum erat Dominicum, tulit. In stagnum uero ingressus, ualida tempestate uexatur nauicula: sed mox ut crucem quam collo gestabat undis tumentibus opposuit, quieuerunt procelle. In cella uero quiescens per somnum uidit miri candoris uirum, qui eum ita affatus est: Nisi, inquit, lignum Domini mei tecum attulisses, nequaquam abhinc quo uelles tempore exires. Admonetur itaque ut pedester eas deferret: et quia non obtemperauit, deductas [deductis, etc.] ad prefatam cellam reliquias, graui est infirmitate percussus. Post hec autem in ecclesia eadem qua reliquie fuerant delate, pharum pendebat,  in cuius uascula permodicum erat oleum, sed in crastino plena reperta sunt. Hoc autem contigit per ter. Hec nempe his quibus languor acciderat narrantibus comperi.

38. In montibus autem in quibus fratres soliti erant alendarum ouium curam habentes habitare, sibi ad orandum exiguum oratorium construxerunt, in quo ingresse sunt mulieres postquam fratres ab eo discesserant loco, et deridentes habitacula monachorum dicebant ad inuicem: Tu uicem abbatis habeto in loco eius stans. Sicque singule ordinatim stantes in loco orationis quasi orantes, male surrecture recumbebant. uacua siquidem remanserant habitacula, in quibus estatis tempore solummodo morabantur, sed eas statim digna subsequitur ultio.  Tornutionibus uero uexari ceperunt, a quo dolore non sunt erepte, quousque uiri earum subsecuti sunt monachos a montibus cum ouibus descendentes, eosque precati sunt ut pro temerariis preces funderent. Orantibus autem fratribus sanitati continuo sunt reddite.

39. Quidam energumenus uice etiam quadam ad monasterium parentibus deducentibus suis uenit, qui in basilica beate semperque uirginis Dei genitricis Marie collocatur: pro quo dum orationem cum uigilia fratres fudere, sanitatem [sanitate, etc.] perceptam discessit in pace. Femina rursus immundo spiritu plena ad monasterium peruenit, eamque in oratorium sancti Ioannis Baptiste, quod in cemeterio situm est, fratres cum uigiliis et orationibus  custodiunt, que prestante Deo sospes abscessit. Ad oratorium uero quod in honore sancti Saturnini martyris dedicatum est, ubi uenerabilis uir primum habitare cepit, si quis febricitans abierit et paululum dormierit, si fide non hesitauerit, incolumis reuertetur ad propria. Que multorum relatione didici, eorum uidelicet qui per semet beneficium sanitatis experti sunt. Hec de miraculis nostris temporibus actis pauca dixisse sufficiat. Ad ordinem ceptum, iuuante Deo, redeamus.


40. Gloriosissimus autem Ludouicus rex Aquitanorum tunc, nunc autem diuina prouidente gratia totius Ecclesie Europa degentis imperator Augustus, sanctitatis eius uitam compertam permaxime diligebat, eiusque consilium libenter obtemperabat: quem etiam omnibus in suo regno monasteriis prefecit, ut normam salutiferam cunctis ostenderet. Erant enim quedam monasteria instituta canonica [a 1Kb] seruantes, Regule autem precepta ignorantes. Cuius ille obediens iussis, circumiuit singulorum monasteria, non solum semel et bis, sed et multis uicibus, ostendens monita Regule, eamque eis per singula capitula discutiens, nota confirmans, ignota elucidans: sicque actum est, prouidente Deo, ut omnia pene monasteria in Aquitania sita regularem susciperent  formam.

41. Sed is qui bonis actibus semper inuidet innocentie aduersarius et pacis inimicus, non equum decernit, si pii regis diutius adhereret amicitiis, damnum sue parti inferre non dubitans, horum si eminus indiuisa caritas permaneret; et quoniam nature sue gloriam superbiendo amisit, in ea bona que perdidit ne homo introducatur, totis uiribus cauet: dolet enim hominem miseratione Dei recuperari. Sed nec mirum si piorum probitate hostis crucietur antiquus, et eorum quos inuincibiles cernit profectibus torqueatur; cum sint etiam plures qui huius malignitatis opera imitentur. Multi enim  uruntur alienis utilitatibus, atque in eorum armantur odium quorum sequi nolunt  exemplum. Prefatis ergo proficuis actibus Deoque dignis agnitis, quorum stipatus agmine, inuidie iaculis armatus male pugnaturus processit. Et primum quidem clericorum in eius derogatione accendit animos; tunc demum aule regie militum stimulat corda, quorumdam etiam comitum subuertit mentem: omnesque pariter inuidie face succensi non clam, sed iam palam uirus pestifere mentis uomentes, circillionem rerumque cupidum et prediis aliorum inuasorem, suarum animarum iugiter oratorem, publica uoce clamabant, quorum uesana seuitia ad tantum nefas prorupit, ut animum serenissimi imperatoris Caroli erga eum concitare tentarent. Sed uir Dei bene secura conscientia, nec derogationibus commouetur, nec fraudulentis assertionibus  perterretur. Palatium deinceps hac de re adiit; quo eunte prohibere nonnulli conantur, attestantes si conspectibus imperatoris astiterit, patriam ultra non uisum iri, quoniam erga se imperialis ira nimis foret accensa. Pergit tamen intrepidus, Dei miseratione confisus, illi spem suam committens, cuius pro amore certabat non pigrus. Esto, exsilii decerneretur subire laborem, mentem suam agebat famulari Deo securiorem. Quod si ab officio ne preesset pelleretur, omni desiderio hactenus hoc se concupisse  narrabat. At priusquam in conspectu imperatoris astitit, ad tantam superna pietas tranquillitatem eius inflexit mentem, ut uiso eo deoscularetur, eique poculum propria porrigeret manu: et quem emuli a proprio solo autumabant fieri extorrem, ad eum rediit magno cum honore: sicque diuina ordinante misericordia eum dum infamare conati sunt, predicarunt; et quem mentiendo odiosum reddere studuerunt, hunc non solum minimis, uerum etiam magnatibus uenerandum ostenderunt.

42. Guillelmus quoque comes, qui in aula imperatoris pre cunctis erat clarior, tanto dilectionis affectu beato Benedicto deinceps adhesit, ut, seculi dignitatibus despectis, hunc ducem uie salutaris eligeret, qua pertingere posset ad Christum: acceptaque  tandem conuertendi licentia, magnis cum muneribus auri, argentique, ac pretiosarum uestium speciebus subsequitur uenerabilem uirum. Nec moram inde ponendi comam fieri passus est, quin potius die natalis apostolorum Petri et Pauli auro textis depositis uestibus, Christicolarum induit habitum, sese celicolarum ascisci numero quantocius congaudens. uallis uero a beati uiri Benedicti monasterio ferme quatuor distat millibus, cui nomen est Gellonis, in qua construere prefatus comes in dignitate adhuc seculi positus cellam iusserat; illic se uite sue tempore Christo tradidit seruiturum: et quoniam nobilibus natalibus ortus, nobiliorem se fieri Christi amplectendo pauperiem studuit, et summum quem genuino perceperat, pro Christo abiecit honorem;  ratum puto si de piis conuersationis eius actibus pro nescientibus pandam. Etenim in cellam prefatam uenerabilis Pater Benedictus suos iam posuerat monachos, quorum exemplo imbutus, infra paucos dies, eos a quibus edoctus est, uirtutibus antecellit. Adiuuantibus quoque eum filiis, quos suis comitatibus prefecerat, comitibusque uicinis, ad perfectum fabricam monasterii, quam ceperat, cito deduxit. Qui locus ita secretus est, ut solitudinem non desideret habitator. Cingitur denique nubiferis undique montibus: neque cuiquam illic accessus est, nisi quem ultroneus orandi causa deduxerit animus. Tanta uero amenitate est perfusus, ut si Deo seruire decreuerit, aliorum non desideret loca: siquidem adsunt uinee, quas prefatus uir plantare precepit,  hortorum quoque copia uariis stipata diuersarum generibus arborum. Possessiones acquisiuit plurimas. Petenti siquidem eo serenissimus rex Ludouicus spatioso hoc dilatauit termino, de fiscis suis ad laborandum concedens loca, uestes sacras perplurimas dedit, calices argenteos aureosque et offertoria preparauit, libros secum perplures attulit, altaria auro argentoque uestiuit. In hanc nempe ingressus cellam totum se dedicauit Christo, nichil mundane pompe relinquens uestigii. Tante autem deinceps  humilitatis fuit, ut rarus aut nullus ex monachis ita flecti posset, dum obuiare contingeret, ut ab eo humilitate non uinceretur. uidimus sepe eum cedentem asinum suum, flasconem uini in stratorio deferre, eumque super insedentem, calicem in terga humeris uehentem nostri monasterii fratribus tempore messis ad refocillandum sitim eorum occurrere. In uigiliis quoque ita peruigil erat, ut uinceret cunctos. In pistrino, nisi occupatio aliqua prepediret aut egritudo tardaret, propriis operabatur manibus. Coquinam uice sua complebat. In habitu summe humilitatis assumpserat formam; ieiunii amator exstitit, orationibus instans, compunctioni continuus: uixque corpus Christi poterat percipere, priusquam lacrymarum eius in terram decurrerent  gutte. Lectuli quoque duritiem auide expetebat; sed propter eius inualetudinem Benedictus Pater culcitram, eo nolente licet, substerni fecit. Aiunt nonnulli, se quia sepe pro Christi amore flagellis cedi, nullo alio preter eum qui aderat conscio iussit. Mediis fere noctibus glacialibus profusus rigoribus, uno perraro tectus tegmine, sepe in oratorio quod in honorem sancti Michelis construxerat, soli Deo notus, uacans orationibus stabat. His aliisque uirtutum fructibus intra exiguos stipatus annos, imminere sibi diem mortis cognoscens, cunctis monasteriis in regno domini Caroli pene sitis per scripturam notum fieri iussit, se ab hoc iam seculo migrasse: sicque deinceps copias uirtutum reportans Christo uocante migrauit e mundo. Hec perscire cupientibus  dixisse sufficiant: ad ceptum rursus redeamus opus.

43. Piissimus quoque Ludouicus rex, quo ab insanis magis magisque irridebatur Benedictus uenerabilis abbas, eo sibi eum in dilectionis sociabat multocius amore, sciens mundi amatorum esse consuetudinem profectibus obesse iustorum. Regina quoque pio affectu colebat eum; et quia iustum nouerat, libenter auscultabat, suisque muneribus sepissime honorabat. Et quoniam turba discipulorum eius succreuerat, et locus in quo ipse degebat, infecundus humoque sterilis pene et ardore solis super ustus est, dedit illi monasterium quod est in Aruernis territorio situm [a 1Kb] , quod sanctus Meneleus regio de semine ortus fundauit, in quo et iacet in corpore:  ubi duodecim direxit monachos, constituens eis abbatem summe reuerentie uirum, nomine Andoarium, qui a primeuo tempore conuersionis sue ei adheserat, uirum probatum et multis laboribus attritum: quibus laborantibus pioque studio decertantibus ferme septuaginta, uel eo amplius illis, monachicam uitam pro posse seruantes adheserunt. Ad quod monasterium dum quadam uice egregius abbas uisendi gratia fratres adiret, ex alia parte eius aduentum dum quidam abbas cum fratribus suis expeteret,  contigit eum ipsius monasterii cellam, ubi ecclesia in honorem Dei et Saluatoris nostri sita est, aduenire. Siquidem ibi primum habitare fratres ceperant: sed quia angustus erat locus, ad iam prefatum monasterium serenissimus rex eos transtulerat. Fratres autem qui ad prouidendam cellam remanserant, uidentes abbatem una cum suis gauisi sunt. Et quia erat eis ingens paupertas, tristabantur. Sed quoniam ubi caritas est, etiam exigua sufficiunt, iubet qui preerat fratribus, iuueni uinum afferre, cui mox ille: Nihil, inquit, est in uasculo uini. Duo siquidem illis uascula euntes permodica reliquerant fratres, in quibus modicum erat uinum, ex quo uel missas canerent, uel Dominicis diebus singulas potiones perciperent. Audito autem magister  celle illius non esse uinum in uasculo, doluit, et confidens ait: Perge et affer nobis, quoniam pro amore Patris nostri bibent hi qui ad eum properant, et non deficiet eis. Perrexit frater, et abstracto duce [a 1Kb] egreditur uinum. Iam quidem prius uoluerat accipere, sed nequaquam inuento recesserat. Nuntiat quod acciderat: glorificant Deum qui aderant, et meritis domni Benedicti fieri profitentur. Biberunt ergo pro uelle, et secum benedictionis causa tulerunt. Domnus quoque Benedictus cum suis adueniens, iuxta quod opus fuit accepit, secumque ex eo in uia tulit: sicque post hec cessauit uas fundere uinum. Ipsis nempe fratribus hec qui uiderunt referentibus comperi, qui usque nunc testes horum existunt.


44. Alia rursus uice in eodem monasterio uenit: post longum uero predicationis sermonem piumque confabulationis alloquium, discessurus pacis osculum fratribus prebet. Quidam autem frater inter alios osculaturus accessit: quo perspecto uir Dei protinus substitit, pacisque osculum paululum negauit: post increpationem uero congruam nobis mirantibus fratrem deosculatus est. Post hunc quoque inter alios alter adfuit frater, cui similiter fecit; tum demum ultimum uale dicens fratribus abiit. Illo autem abeunte in crastino compertum est quoniam fratres illi fugam arripere disposuerant. Intelleximus tunc quoniam ob hanc causam eos, reuelante sibi sancto Spiritu, uenerabilis abbas osculari tardabat, quorum peruersam uoluntatem, etsi non patenter  ostendit, turbatas tamen conscientias salubriter increpauit.

45. Aliud demum illi monasterium gloriosissimus rex dedit, ubi  uiginti monachos misit, abbatemque illis constituit. Situm uero est monasterium illud in territorio Pictauense, et dedicatum in honore sancti Sauini [b 1Kb] , in quo positi fratres, dum in piis studiis uigilant desudantque, turba monachorum non parua eis adiungitur. Rursus ei aliud contulit monasterium, quod est in territorio Bituricensi situm, illoque quadraginta ferme posuit monachos,  constituitque abbatem: et quoniam locus ille nouo opere erat fundandus, adiutorium prestitit, libros uestesque sacras dedit. At illi in sancte religionis habitu florentes, sancteque conuersationis normam pandentes, unitatem quoque spiritus seruantes in uinculo pacis, permaximum intra Christi ouile gregem monachorum aggregarunt.

46. Ulfarius [c 1Kb] etiam quidam nomine, nullum habens consanguineum, uir illuster et nobilis, per chartam ei ad edificandum monasterium locum tradidit in Albiensis confinio, ubi etiam monachos ordinato illis abbate fere duodecim misit: et his etiam quoniam nouo opere fabricam monasterii ceptam perficere satagebant, libros plurimos contulit, uestes sacras prebuit, calicem argenteum ac offertoria,  crucemque et omnia que illis necessaria fore prospexit, administrauit. Ipsi uero tam in edificiis rerum corporearum, quam etiam in edificatione animarum, sancteque Regule institutis decertantes, magnam Christo Deo famulantium congregationem religiosorum fratrum acquisierunt.

47. Post obitum quoque serenissimi imperatoris Caroli, cum filius eius Ludouicus rex Aquitanorum imperii curam suscepisset, Francie eum partibus ire iussit, eique in Alsat Maurum-Monasterium designauit, ubi plures sue uite sequaces ex Aniano monasterio collocauit. Et quoniam magnum a palatio distat spatium locus prefatus, nec congruo occurrere tempore cum uocaretur poterat; et quia imperatori multis pro causis erat necessarius, placuit imperatori  ut non longe a palatio prouideret locum aptum sibi, in quo cum paucis quiescere posset. Sicque prefecto abbate fratribus Mauro degentibus, ipse cum nonnullis imperatoris uoluntati obtemperaturus accessit.

48. uallis autem erat uicina, que a palatio, ut reor, sex non amplius millibus distat, que uiri Dei placuit oculis: ibique imperator iussit construere miro opere monasterium, quod uocatur Inda, mutuato de riuulo eiusdem uallis nomine. In dedicatione uero ecclesie adfuit imperator, eamque de suis copiosissime ditauit fiscis immunitatemque iussit, atque per scripturam, ut triginta ibidem Deo fratres Christo famulantes persisterent monachi, statuit. Qua de re ut numerus impleretur, uenerabilis  abbas de notis monasteriis lectos iubet uenire fratres, quos suo instrueret exemplo, essentque aliis documentum salutis, quousque instinctu diuine gratie seculari pompa relicta eterno Regi militare desiderantes ex eadem prouincia in eorum subrogarentur ordine.

49. Cepit autem post hec uir Dei palatinas terere fores, olimque dimissum ob multorum utilitatem ferre tumultum. Omnes siquidem qui aliorum pressi incommodis imperialia petebant suffragia, cum ad eum accederent, alacriter susceptos osculabatur,  eorumque querimonias in schedulis impressas tempore opportuno offerebat imperatori. Ex quibus assuetus aliquoties serenissimus imperator mapulam manicasque eius palpans reperiebat, repertasque legebat, atque ut utilius nouerat decernebat; propter obliuionem quippe talibus in locis eas ferre solitus erat. Libenter etenim huiuscemodi querimonias audiebat imperator, et ob id quam maxime sedulo illum in palatio fore iubebat. Etenim qui eum ex regni moderamine, ex dispositione prouinciarum et ex suis consulerent utilitatibus, erant perplures; nullus prorsus afflictorum miseriis ita compatiebatur, nullusque monachorum inopiam ita regi ut ipse pandebat. Erat quippe miserorum aduocatus, sed monachorum pater; pauperum consolator, sed monachorum  eruditor; diuitibus pabulum uite prebebat, sed monachorum mentibus Regule disciplinam inculcabat; omnium licet utilitatibus consuleret, monachorum tamen necessitatibus sedulo interueniebat.

50. Prefecit eum quoque imperator cunctis in regno suo cenobiis: ut sicut Aquitaniam Gothiamque norma salutis instruxerat, ita etiam Franciam salutifero imbueret exemplo. Multa denique monasteria erant que quondam regulariter fuerant instituta; sed paulatim tepescente rigore, regularis pene deperierat ordo. Ut autem, sicut una omnium erat professio, fieret quoque omnium monasteriorum salubris una consuetudo, iubente imperatore aggregatis cenobiorum [a 1Kb] Patribus una cum quampluribus  monachis perplures resedit dies. Omnibus ergo simul positis Regulam ab integro discutiens, cunctis obscura dilucidans, dubia patefecit, priscos errores abstulit, utiles consuetudines affectusque confirmauit. Iudicia igitur Regule cunctaque dubia ad proficuum deducta effectum, quas minus Regula pandit consuetudines, assentientibus cunctis protulit: de quibus etiam capitularem institutum imperatori confirmandum prebuit, ut omnibus in regno suo positis monasteriis obseruare preciperet: ad quem lectorem scire cupientem dirigimus. Cui protinus imperator assensum prebuit, inspectoresque per singula posuit monasteria, qui utrum ea que iussa fuerant sic obseruarentur inspicerent, quique etiam formam salubrem ignorantibus traderent. Perfectum itaque  propagatumque est opus diuina opitulante misericordia, et una cunctis generaliter posita obseruatur Regula, cunctaque monasteria ita ad formam unitatis redacta sunt, ac si ab uno magistro et in uno imbuerentur loco. Uniformis mensura in potu, in cibo, in uigiliis, in modulationibus cunctis obseruanda est tradita. Et quoniam alia per monasteria ut obseruaretur instituit Regula, suos in Inda degentes ita omni intentione instruxit, ut ex diuersis regionibus  aduentantes monachi non, ut ita dixerim, perstrepentia, ut imbuerentur, indigerent uerba: quia in singulorum moribus, in incessu habituque formam disciplinamque regularem pictam cernerent.

51. Propter plurimorum quoque indiscretum feruorem et quorumdam ineptum teporem, minusque capacium sensum obtunsum, constituit terminum, ordinemque [b 1Kb] obseruandum cunctis tradidit: illos retrahens ne superflua peterent, hos imperans ut torporem excuterent, alios nichilominus admonens, ut saltem uisa implere expeterent. Denique multa Regula implere iubet: sed permulta sunt que usus expiere quotidianus expetit, ipsa tamen reticet: ex quibus omnibus habitus monachi ueluti gemmis ornatur, et sine quibus dissolutus ac fluxus incompositusque  esse probatur. Nonnulla autem precipit que aut propter concordiam unitatis, aut certe propter obseruantiam honestatis, seu propter considerationem fragilitatis admittuntur. Quapropter pie recordationis uenerabilis abbas queque obseruanda comperit, absque ulla cunctatione uel excusationis fuco implere decreuit: ea uero que certis pro causis aut dimittenda cognouit, aut commutanda inspexit, nichilominus, prout rectius et secundum posse locique positionem dirimere quiuit, suis obseruanda discipulis tradidit: si qua nempe minus lucide pagina Regule pandit, aut omnino silet, rationabiliter apteque instituit atque suppleuit, de quibus ope diuina iutus pauca relatu perstringam.

52. Primitus siquidem quam signum horis nocturnis  pulsetur, in fratrum dormitorio squillam [c 1Kb] tangere iussit, ut prius monachorum congregatio oratio nibus fulti propria residerent per loca, tunc demum ecclesie ostiis patefactis hospitibus pateret ingressus. Surgentes uero concite iuxta quod Regula precipit, fratres aquis se sanctificatis perfundant, et cuncta altaria humiliter et cum reuerentia percurrant; sic demum ad propria loca accedant sintque parati, ut cum tertium pulsauerit signum, absque mora surgentes attonitis auribus sacerdotem exspectent, qui officium incipiendi sortitus est. Nec cuiquam liceat per hoc spatium per angulos ecclesie sistere, eorum scilicet quibus ingredi iustum est; sed in choro sedentes institutos secrete concinant psalmos. Psalmos autem cantare iussit, quinque  [d 1Kb] pro omnibus fidelibus in toto terrarum orbe uiuis, quinque etiam pro omnibus fidelibus defunctis; pro eis quoque qui nuper defuncti sunt, quia ad notitiam singulorum non statim causa peruenit, ut iugiter canerentur instituit nichilominus quinque. Decursis uero psalmis quinque pronus orationi incumbat, eos pro quibus cecinit Deo commendans: et tunc demum pro aliis rogaturus initium sumat. Nec pigritandum est pio, certis defixisque psalmodiis  eterno Regi demerso in terram corpore supplicare: cum potentibus ad singula uerba non reuereatur quis inflectere caput; maximeque quia hoc modo gratia prouocetur diuina, et compunctionis suscitetur feruor. Tempore siquidem estatis post expletum Matutinorum officium, mox egredi ab ecclesia propter somnolentiam iussit, seseque calceantes lotis faciebus denuo ad ecclesiam concite redeant, et iuxta prefatum ordinem altaria cum reuerentia circumeant, sanctisque se aquis perfundant: et sic deinceps ad loca sibi constituta accedant, diurnum expleturi honeste officium: que officia iuxta Romanum [a 1Kb] psalmo CXuIII persoluentur, sintque parati, ut pulsato signo hore prime, mox ad chorum occurrant. Signum autem ita prolixe tangere iussit, ut  omnes illo sonante occurrant, illo cessante sacerdos incipiat horam. Expleta Prima in unum aggregati soluant capitulum: quo expleto, cum silentio, aut psalmos [b 1Kb] decantando exeant ad opus sibi iniunctum. In monasterio quoque remanentes non fabulis occupentur otiosis, sed bini et bini, aut certe singuli in coquina, in pistrino, in cellario psalmos canant. Post completorium uero instituit ut non pro libita quis uoluntate aut egrediatur, aut moretur in oratorio; sed hiemis tempore decem prius canant psalmos, estate uero quinque: sicque pulsato signo omnes pariter iuxta prefatum modum altaria cuncta circumeant, et sic ad lecta sua singuli pausaturi accedant. In his tribus per diem uicibus circumire cuncta precepit altaria, et ad primum ex eis orationem Dominicam  dicant et symbolum, ceteris orationem Dominicam, uel sua confiteantur delicta. Diurnis autem orationum horis ad suum quisque accedat oraturus locum: si autem peculiariter sibi uult orare, quibuscunque uacat horis, licenter peragat. Has igitur tres ideo constituit orationis uices, ut hi qui torpore pigrescunt, et orare fastidient, saltem compulsi agant que libenter nolunt, et constitutas non presumant relinquere horas: hi uero qui nimio succenduntur amore, ne extera indiscrete petant retrahantur. Sic enim accidere solet ut nimiis uigiliis atterantur unius noctis [c 1Kb] indiscretione: horis autem quibus diuinis psalmodiis esse intentum oportet, preoccupatus somno non ualeat diuinum exsoluere censum. In habitu quoque dissimiles fecerat  multorum consuetudo. Siquidem nonnullis usque ad talos cuculle pendebant. Quam ob rem uir Dei uniformem cunctis tenendum monachis instituit modum, ut non amplius a duobus cubitis excederet mensura, uel usque ad genua pertingere posset. Concessit etiam necessitatis causa, propter quam Regula iubet, duas scilicet stamineas [d 1Kb] , et femoralia, pelliceas quoque et tegumenta eorum, cappas duas; et quecunque necessaria prospexit, ut omnem amputaret occasionis ambagem, tribuit et concessit.

53. Ostendit quoque per scripturam imperatori rationem de his que iubet Regula, sed certis ex causis intacta remanent; et de his que illa prorsus reticuit, sed utiliter supplentur. Omne quippe desiderium suum in obseruationem Regule conuerterat,  suumque hoc permaxime erat studium, et nichil intellectui eius excederet. Quam ob causam quos peritos esse compererat, attente sciscitabatur circa longeque positos, eos etiam qui istis in partibus ad montem Casinum accederent, ueluti qui non audita solummodo, sed uisa perciperent. Ob quam dilectionem intelligentie cum quislibet ei aliquid noui panderet, mox humiliter suscipiens summa reuerentia aiebat, necdum se posse occultos sensus Regule nosse: et cum cunctis non dicam tironibus, sed ipsis sapientibus ipse eam elucidauerit, noua et inaudita se non tantum a peritis, uerum etiam a simplicioribus reperire fatebatur. Fecit denique librum ex Regulis diuersorum Patrum [e 1Kb] collectum, ita ut prior beati Benedicti Regula cunctis esset, quem  omni tempore ad collectam matutinam legere iussit. Ex quo rursus ut ostenderet contentiosis nulla friuola cassaque a beato Benedicto edita fore, sed suam ex aliorum fultam esse Regulam; alium collectis Regularum sententiis composuit librum, cui nomen Concordia [f 1Kb] Regularum dedit, ita duntaxat ut beati Benedicti precederet sententia, ei uero rationabiliter conuenientes iungerentur deinceps. Alium nichilominus ex sanctorum doctorum homiliis, que in exhortationem monachorum sunt prolate, coniunxit librum, eumque omni tempore in uespertinis collectis legere iussit.

54. Cernens quoque nonnullos totis nisibus anhelare in acquirenda monachorum cenobia, eaque non tantum ut precibus obtineant, uerum etiam  decertare muneribus, suisque usibus stipendia monachorum expendi, ac per hoc diruta nonnulla, alia uero fugatis monachis a secularibus obtineri clericis; adiit hac de causa piissimum imperatorem precibusque pulsat ut ab huiuscemodi contentionibus clericos, monachos uero ab hoc redderet periculo extorres. Assensum prebet gloriosissimus imperator, monasteria in Regno suo cuncta prenotata, in quibus ex his Regulares Abbates esse queant decernit: ac per scripturam ut inconcussa omni maneant tempore, firmare precepit, suoque annulo signauit: sicque multorum cupiditatem, monachorum nichilominus pauorem extersit. Erant etiam quedam ex eis munera [a 1Kb] militiamque exercentes: quapropter ad tantam deuenerant paupertatem, ut alimenta  uestimentaque deessent monachis. Que considerans suggerente prefato uiro piissimus rex, iuxta posse seruire precepit, ita ut nichil Deo famulantibus deesset, ac per hoc alacres pro eo eiusque prole, totiusque regni statu piissimum precarentur Dominum. His uero monasteriis que sub canonicorum relicta sunt potestate, constituit eis segregatim unde uiuere regulariter possint, cetera abbati concessit.

55. Que autem cum ad generale placitum iubente imperatore pergeret, nutu Dei acciderint, non silendum puto. Ibat nempe egritudine nimisque caloribus fessus, iussis obtemperans regiis, sed caritatis armis stipatus, multorum explere utilitatem paratus. Sed is qui piis semper inuidet actibus inimicus, ut piorum detrimentum ferret saluti, hunc a tramite  cepto tali arte retardare molitur: equos siquidem, quibus ipse uehendus erat, per uasta siluarum deturbans custodibus fere ignota. Sed uir Dei nullo dolore de amissis equis perculsus, alacer regias prope peruenerat fores. Expletis siquidem monasteriorum monachorumque, de quibus illi ingens et iugis piaque erat sollicitudo, utilitatibus, numerus equorum imminutus a rege fulcitur [id est suppletur]. Sed et post unius mensis spatium amissi reducuntur equi; sicque diuinitus actum est ut quia de amissis non doluit, duplicatum susciperet lucrum.

56. Cepit post hec diuersis uariisque atteri egritudinibus, et multos per annos continuis uigiliis, assiduis lacrymis, acerrimisque ieiuniis atque laboribus meditationibusque attritum corpusculum  nouo certamini preparare: ut qui subactis uitiis uirtutum obtinuerat arcem, nobiliter infirmitatibus patientie armis accinctus decertans, geminatam a rege suo superatis hostibus uictricem perciperet palmam. Quo enim ualidius pulsabatur egritudine, eo intentius magis magisque aut orationibus uel lectionibus persistebat. Nullus otiosum reperit, nullus omnino in opere Dei pigrum, nullus uanis friuolisque fabulis occupatum inuenit. Aut enim ipse per se lectioni instabat, aut legentem studiose  audiebat. Quis unquam solum nisi flentem reperit? quis ad eum subito ingrediens siccas eius reperit genas? et non prorsus aut humi prostratum, aut celo erectis manibus stantem, aut ne sacri uoluminis nimiis humectarentur fletibus pagine, pugnis recipientem lacrymas inuenit? Carnis deficiebant uires, sed animi adamante durior persistebat intentio, rigor semel ceptus pene ipse perdurans. Carnium quadrupedum esus non suscepit a die conuersionis sue: balneis etiam in ultimo suo tempore languoribus attritus uix unquam indulsit. uestimentum post quadraginta uel eo amplius dies mutare solitus est. Legere siquidem coram se sanctorum Patrum uitam obitusque iubebat: qua lectione recuperatus animus fortior perdurabat. O bone Iesu, quibus suspiriis  fletibusque perfusus estuabat animus cupiens dissolui, et esse cum Christo! non tamen si necessarius fratribus foret, laborem ferre recusans.

57. Inualescente autem egritudine imperatorem familiariter allocutus in monasterio deducitur, fratribusque ualefaciens, tota nocte orationibus psalmodiisque pernoctans, ipsius diei regulare officium peregit. At cum alterius diei regulare explesset officium, et cursum persoluere uellet, uentum est ad clausulam: Iustus es, Domine; quem uersiculum decantans ait: Deficio; et adiecit: Fac cum seruo tuo, Domine, secundum misericordiam tuam ; sicque inter uerba orationis uirtutibus decoratum emisit spiritum [b 1Kb] . Adsunt autem eius omnibus diuitiis dulciores epistole, quas pridie quam  migraret a seculo, fratribus Aniano positis proprio dictauit ore, in quibus testatur faciem suam amplius non uisuros. Aiunt etiam quidam quoniam hora qua migrauit ad Christum, episcopo Stabili Magalonensi obitus eius reuelatus est; a somno siquidem surgens mox suis quod acciderat retulit. Obitum autem eius ob id cursim attigimus, quoniam fratres qui eo tempore presentes adfuerunt, latius explicaturi sunt, quod sequens demonstrat pagina.

58. Benedictus igitur abbas in prouincia Gothie exortus sub Pippino rege Francorum, et post eius decessum sub Carolo filio eius ab infantie tempore usque in adolescentiam militauit. Post hec autem relicto palatio in monasterio Sancti Sequani in prouincia  Burgundiorum habitum ueri monachi suscepit: ibique duobus ac semis annis [supra, num. 10, quinquennii et octo mensium spatio; an biennii?] consistens, Deo iugiter militauit. Sed quia ibi regularem usum minime reperit, in Gothie partibus migrauit, ibique super fluuium Anianum manu propria cellam primitus postmodum uero cum ipsis fratribus qui ob amorem Christi sub eius regimine uenerant, monasterium ex nouo opere construxit, in quo non longo post tempore trecentos sub suo regimine monachos  habuit. Defunctoque Carolo imperatore Ludouicus filius eius imperium suscipiens, Benedictum uenerabilem uirum una cum suis quibusdam discicipulis in Franciam uenire fecit, ac primitus in pago Alsacense monasterium ei Maurum dedit: postmodum uero pro eius amore iuxta Aquis palatium super fluuium Indam ex nouo opere ei monasterium edificauit. Hic est Benedictus, per quem Dominus Christus in omni regno Francorum Regulam sancti Benedicti restaurauit. Hic habuit sub regimine suo monasteria duodecim, id est Anianum, Gellonem, Casam-Nouam, Insulam-Barbaram, Menatem, Sanctum Sauinum, Sanctum Maximinum, Massiacum, Cormariacum, Cellam-Nouam in Tolosano, Monasterium-Maurum in Alsatz, Indam ex iussu  imperatoris ob illius ac discipulorum eius usum edificatam, et de fiscis regalibus ditatam. In his omnibus ex doctrina sua monachos et rectores misit. Curam autem maximam habuit de omni ordine ecclesiastico, uidelicet monachorum, canonicorum atque laicorum, maxime autem monachorum. Imperator autem omne eius consilium libenter audiuit et fecit, unde et a quisbusdam Monachus uocitatur, uidelicet quod monachos sancti uiri pro eius amore semper suos proprios appellauit, et post eius decessum hactenus abbatem se monasterii illius palam esse profitetur. Sanctus igitur uir usque ad obitum suum in palatio regis pro augmento fidelium, non pro terrenis rebus perseuerauit, quia iuxta erat monasterium in quo degebat. Ante quartum uero exitus  sui diem adhuc sanus omnia imperatori, que ei solitus erat dicere, replicauit: et in ipsa die febre correptus, ad mansionem suam usque peruenit. Altera uero die audientes hoc omnes magnates imperatoris, ad eum uisitandum uenerunt. Tanta autem ibi fuit multitudo episcoporum, abbatum ac monachorum, ut nobis qui eum ibi custodiebamus, uix ad eum accedere facultas esset. Helisacar autem abbas primus ad eum uenit, et cum eo usque ad obitum perseuerauit. Quinta siquidem feria egrotauit, in  sexta autem feria nocte misit imperator Tanculfum camerarium, iubens ut eum ipsa nocte ad monasterium ferremus: quem leuantes ante gallorum cantum una cum Helisacar et suis ac nostris hominibus, prima hora diei ad monasterium deduximus. Cumque esset tertia diei hora, omnes a se exire precepit, et usque ad sextam horam solus permansit. Post hec ingressus supra dictus abbas cum preposito nostro, percunctati sunt quomodo ageret. Quibus ipse respondit, nunquam se tam bene fuisse; adiunxitque: Usque modo inter choros sanctorum coram Domino astiti. In crastina autem fratibus ad se uocatis eis monita salutis dedit, et tunc professus est quia quadraginta octo anni essent ex quo monachus fuerat, in quibus annis nullo die antea panem  comedit, donec coram Deo lacrymas funderet. In ipsa die breuem admonitionem imperatori misit, et alias per diuersa monasteria direxit. Isdem uero uenerabilis uir omne officium suum de quinque annis et duobus mensibus ante obitum suum, sicut in eius tabulis post eius decessum reperimus, et ipse uiuens quibusdam dixit, cantatum [id est recitatum] per semetipsum liquit. Obiit autem septuagenarius, tertio Idus Februarii, anno ab incarnatione Domini octingentesimo uigesimo primo, indictione decima quarta, concurrente 1, epacta decima quarta, anno nono imperii Ludouici piissimi imperatoris. Post tertium uero diem sepulcrum eius aperuimus, et eum in uas lapideum, quod imperator parauerat, mutauimus: discooperientes autem faciem eius, uidimus  in fronte et circa oculos ac labia eius tantum ruborem, quantum nec uiuus habuerat. His ita exceptis, et ita se habentibus, nos famuli ex monasterio Inda, uidelicet Deidonus, Leuigildus, Bertadus et Desiderius, tibi Ardoni magistro nostro salutem in Domino optamus, petimusque caritati tue, ut secundum a Deo datam tibi sapientiam de uita Patris nostri Benedicti libellum componas, et cum nobis dirigas. Salutant uos omnes fratres nostri, et uos salutate omnes fratres nostros. Amen.





APPENDIX PRIMA. DE SYNODO AQUISGRANENSI, DEQUE MONASTERIIS ANIANAE SUBIECTIS, AUT PER BENEDICTUM ORDINATIS.



1. Quid in rem ecclesiasticam prestiterit Benedictus, hactenus uidimus ex ipsius uita, in qua et contra Felicianam heresim, tum in legatione Hispanica, tum in synodo Urgelitana laborasse, et concilio Arelatensi, quod ad restituendam Ecclesie Gallicane disciplinam anno 813 celebratum est, interfuisse memoratur num. 31. Nunc quid pro republica monastica, maxime in synodo Aquisgranensi, egerit, expendendum est. Cum rem Benedictinam fere ex equo promouere studerent Ludouicus Augustus et Benedictus noster, anno 817 imperator Aquisgrani conuenire iussit abbates quamplurimos Regule nostre seruantes, ad resarciendam sacri instituti disciplinam, quam Benedictus scriptis, monitis exemplisque  suis reuocare modis omnibus tentabat. Nimirum » monasteria monachorum, in quibus olim beati Benedicti Regula conseruabatur, tum negligentia subrepente remissius ac dissolutius custodiebatur, uel certe penitus abolita negligebatur, « aiunt Patres concilii Turonensis tertii, canone 25. Quam ob rem uaria tum a Carolo Magno, tum a Ludouico eius filio conuocata concilia, ut collabenti reipublice nostre opem ferrent. Anno 817 Aquisgrani congregata est plurimorum abbatum synodus, cui prefuit Benedictus. Sancita hac de re capitula septuaginta duo; tot enim enumerant Leo Marsicanus in Chronici Casinensis lib. I, cap. 16, noue editionis, et Chronographus cenobii Sancti uincentii ad uulturnum, lib II, quo  ex cenobio Iosues abbas eidem conuentui interfuisse memoratur, Apollinarius ex Flauiniacensi, et alii, de quibus in Prefatione actum est. Peracto concilio »constituit idem Deo amabilis imperator Benedictum abbatem et cum eo monachos strenue uite, qui per omnia monasteria monachorum euntes redeuntesque uniformem traderent cunctis monasteriis tam uiris, quam sanctimonialibus feminis uiuendi secundum Regule sancti Benedicti incommutabilem morem,« ut legitur in uita Ludouici Pii. Etsi enim uniuersa Gallie monasteria eamdem sancti Benedicti regulam profitebantur, non una tamen omnium erat uiuendi ratio, sed uaria pro locorum, personarum morumque diuersitate. Benedicto socius et adiutor adhibitus Arnulfus abbas, testante Ludouico Augusto in diplomate quod de restituto ordine monastico in monasterio S. Dionysii confecit uII Kal. Septembris, anno 19 imperii. »Mox, inquit, ut diuina dignatio nos paterna sede suscepta imperialibus sceptris inniti uoluit, pie intentionis nostra sollicitudo  exsequi procurauit, ut religio, decor et omnis honestas a domno et genitore nostro diue memorie Carolo cepta et instituta liquido et ueraciter, remota omni simulatione, in propriis quibusque maneret et uigeret ordinibus. Unde ad monastice institutionis normam corrigendam duos religiosos et uenerabilis uite uiros Benedictum et Arnulfum abbates constituimus, qui per nostrum a Deo gubernandum et conseruandum imperium seduli huic negotio studiose insisterent.« Exstat hoc diploma integrum apud Sirmondum in tomo II Conciliorum Gallie, egregium sane pietatis imperatorie monumentum. Arnulfus is erat abbas, ut puto, monasterii Glonnensis seu Sancti Florentii ad Ligerim in diecesi Andegauensi, et forsan etiam abbas Heriensis.

2. Quam Aniane disciplinam instituit Benedictus, eamdem in uaria Francie ac Germanie monasteria propagauit. Tria primo nobis proponit Ardo, Insulam Barbaram, Mitiacense, et Cormaricense, quibus  addit Gellonense, Menatense, S. Sauini Masciacense, monasterium a Wlfario conditum, Maurum-Monasterium, et Indam. Indenses in epistola sua addunt Casam nouam, et Cellam-nouam in Tolosano; addo et ego Monasterium Sancte Columbe apud Senonas. De quibusdam actum est in superioribus notis: de aliis hic nonnulla obseruanda.

3. Leidradus archiepiscopus Lugdunensis in epistola ad Carolum Magnum, »Monasterium regale Insule Barbare, inquit, situm in medio Araris fluuii, quod antiquitus est dedicatum in honore sancti Andree apostoli et omnium apostolorum, nunc autem in honore sancti Martini recens uidetur esse fundatum; iussu domni Caroli imperatoris, qui ibidem prefecit domnum Benedictum abbatem, cum quo simul direxit ibi suos codices, ita restauraui, ut tecta de nouo fuerint, et aliqua de maceriis a fundamentis erecta: ubi nunc monachi secundum regularem disciplinam numero triginta habitare uidentur.« Hic  est Leidradus seu Laidradus archiepiscopus, cui in Hispaniam cum Benedicto aduersus Elipandum profecturo Alcuinus libros suos dedicauit, quique postea dignitatem Agobardo resignauit, in Sancti Medardi Suessionense monasterium secessurus. Alcuinus in epistola 69  monachis Barbarensibus, quos Fratres Lugdunenses uocat, gratulatur de restituta monastice uite disciplina, eosque premunit aduersus gliscentes errores. Insule-Barbare monasterium, cuius non semel alibi facta mentio, nunc seculari toga donatum est.

4. Quid in Mitiacensi asceterio prope Aurelianos, nunc sancti Maximini dicto, prestiterit Benedictus, declarat Theodulfus eius facti auctor in Carminum libro II, ex quo quia carmen totum est in laudibus Benedicti nostri, iuuat quosdam uersus adducere in hunc locum. Sed prius ex Letaldo monacho Mitiacensi discamus qualis tum fuerit istius monasterii status; sic enim ille in libro de Miraculis sancti Maximini  abbatis, cap. 3: Nempe eo tempore »deuotio Mitiacensis cenobii et studium monastice uite emollita erat a seculi dilectoribus, partim cupiditate, partim incursione hostica, que ex Aquitanica impugnatione crebro obtingere solebat. Per idem enim tempus inter Pippini duces et Waifarium Aquitanorum regem grauis et diuturna conflictatio rempublicam Francorum non modico profligauit damno, tandemque apud Toarcense castrum capto Waifario summa rerum ad Pippinum concessit. His fere temporibus locus supradictus adeo est adnullatus, ut nemo ibi posset manere monachorum: sed habitacula eorum aut essent diuersoria secularium et feminarum, aut stabula equorum et pastiones canum. Temporibus igitur diue memorie Caroli Augusti, disponente rerum omnium Domino, eumdem locum pristine reddere nobilitati, Theodulfus nobilissimus et moribus et genere acerrimique ingenii Aurelianensis Ecclesie episcopus subrogatur. Hic itaque multa industria certans quatenus idem locus in antiquum  reuocaretur honorem, dum in contiguis regionibus minus idoneos inuenisset ad id efficiendum monachos, ex Septimanie partibus asciuit, quibus et locum dedit, et res illi loco olim attributas de suo insuper addens contradidit. In qua re non penituit eum facti sui, quippe cuius temporibus in tantum eius loci gloria enituit, ut ueteris ignominie dedecus honestas superueniens obumbraret, et preteritorum dispendia lucra sequentia compensarent.« Duos hanc in rem monachos Theodulfus obtinuerat a Benedicto, cui hoc nomine gratias agit, eumdemque de aliis mittendis interpellat, ac cum S. P. Benedicto Casinate comparat his uersibus:

I, mea charta, celer Benedicti ad tecta beati,
   Hocque salutato tecta reuise Patrum.
Huic salueque ualeque meum, huic singula narra,
   Prospera que nobis sunt tribuente Deo.
Inde refer multas misso pro munere grates: 
   Utque libens mittat plura, precare libens.
Utque pium consurgat opus fundamine iacto,
   Quod me iam mulcet, iam mea corda fouet
Sit melius culmen: bonus est fundaminis ordo,
   Quem gemini numeri sorsque decusque sacrat.
Ecce duo monachi duo sunt precepta salutis,
   Diuino ut uinctus sit quoque fratris amor.
Et infra:
Semina tu nostros misisti parua per agros,
   Plurima mitte, seges hic tibi grandis erit.
Non distes merito, cuius non nomine distas:
   Nominis et meriti sors beet una duos.
Quod fuit Ausoniis Benedictus rector in aruis,
   Hoc modo tu in nostris es, Benedicte, locis.
Ut cerebro Euphorbi Samius satus esse putatur,
   Sic Nursi Patris in te reuocatur opus.
Ut per Teudulfum Teudulfi uerba precantis
   Imples, cumque una it hinc prece nomen idem. 
Sic Benedictus ei per te, Benedicte, quod optat
   Conferat, et uoti tu mediator eas.
Quodque fuit, Casine, tibi pius hic Pater olim.
   Hoc modo sit celle urbs Aureliana tue.
Quam bene Mitiacum uocitauit prisca uetustas,
   Que fuit auspicium mitibus ante choris!
Maximinus ibi fratrum uernante corona
   Prefuit, his iunctus scandit ad astra poli.
Corpora sunt quorum uariis tumulata sepulcris,
   Sunt anime in finibus sed, patriarcha, tuis,
Has fera barbaries exempto munere pacis
   Deiecit sedes, destituitque locum.

Quid his uerbis significare uelit Theodulfus, explicat Letaldus superius relatus. Pergit Theodulfus, et petico more carmen suum dirigit ad Benedicti cenobium, tum post aliquot uersus subdit:

Inde salutandi fratrem pietate reuise,
   Sum cui iunctus ego nomine, non merito. 
Hinc pete Nebridii Patris uenerabilis edes,
   Mox et Donati sit tibi uisa domus.
Sed nec pretereas sancti loca fratris Atili,
   Annianique mei tecta uerenter adi.
Nam pius aspiciat dantem sibi dona salutis,
   Atala te uideat, dicque, Olemunde, uale.
Ac si forte uales mundanas ire per urbes,
   Singula perlustrans oppida, rura, casas,
Presulibus nostras in carmine pande salutes,
   Atque omni clero, quosque referre mora est.
Attila, Clarinus, Teutfredus, Leubila, et omnis
   Turba Patrum nostrum sentiat alma uale.

Quos hic primos salutat Theodulfus, erant ii ipsi quos Benedictus operis sui adiutores primarios habuisse dicitur apud Ardonem supra. Crediderim Annianum esse eum, qui sancti Anniani  monasterio in Gallia Narbonensi hactenus existenti nomen dedit, quod caue confundas cum monasterio Aniana seu Aniano.


5. Gellonense monasterium excitauit Willelmus comes, postea ibidem monachus, atque Anianensi abbati subiectum esse uoluit. Benedictus loco prefuit abbas primus, dein permissi nonnunquam abbates peculiares alii ab Anianensibus, qui Gellonensium abbatum electionem probabant. Exstant non une Ludouici Augusti aliorumque regum littere Cellam Gellonensem Aniane attribuentes. Demum Gellonenses sui iuris esse ceperunt, reclamatumque non semel ab Anianensibus seculo XI, quo Emmeno Aniane abbas graues hac de re querelas deposuit apud Gregorium papam uII, que in tabulario Anianensi leguntur. Sed tandem preualuit Gellonensium peruicacia Urbani secundi pontificatu, qui Gellonense monasterium a iure abbatie Anianensis absoluit: Callistus uero papa secundus Romane sedi proxime seu, ut aiunt, immediate subiecit, et post eum Alexander tertius.

6. Masciacensis cenobii in Biturigibus fundamenta  iecit Ego comes anno 738, ut docet eius loci breue Chronicon a Labbeo editum in tomo II Bibliothece noue. Aduentus monachorum in Masciaco anno 814 collocatur, nimirum post cenobii restitutionem ab Ludouico Augusto factam, de qua in eius uita. Monasterium istud, quod hactenus persistit sub ordine sancti Benedicti, uulgo Massay appellatum, rexit Abbo abbas, qui »natus anno 817, ordinatus anno 847, anno 866, quo urbs Aurelianorum cremata est, mortuus est,« et quidem »uII Kal. decembris,« ex Kalendario. »Et anno 967 Odo abbas bone memorie uIII Idus Iunii« decessisse fertur; et »Arduicus monachus Nonis Septembris.«

7. Wlfarius uir illuster et nobilis locum in Albigensis pagi confinio tradidit Benedicto, ubi is »monachos duodecim« cum abbate collocauit. Casamnouam interpretatur Henschenius: sed Ludouici Augusti littere, quas uidere non potuit, nos docent esse Bellam-cellam.


Belle 1 celle statum hodiernum necdum rescire potui.

8. Maurum Monasterium primitus cella Sancti Leobardi a primo auctore dictum, »in honorem apostolorum Petri et Pauli et sancti Martini« constructum in Alesatia prope Tabernas  principatu Childeberti secundi; postea Maurum Monasterium cognominatum est a Mauro abbate, cui Theodoricus quartus, Kalensis dictus, priuilegium concessit, editum apud Iodocum Coccium et Carolum Cointium in Annalium Francorum tomo II ad annum 586, num. 43.

9. Inda, celeberrimum cenobium prope Aquasgrani, uocabulum traxit ab amne preterfluente, Sancti Cornelii etiam appellatum a Cornelio papa et martyre, cuius caput et brachium istic obseruari dicuntur. Eo in loco sepultus est Benedictus noster eius loci abbas ex dictis.

10. Casa Noua siue Gordanicus in pago Ucetico,  nunc usque prioratus Aniane subiectus, uernacule Goudargue, primitus a Willelmo comite constructa dicitur in diplomate Ludouici Augusti.

uarie hac de cella exorte sunt lites tum aduersus Case Dei monachos pontificatu Paschalis secundi, et Callisti itidem secundi; tum aduersus Arelatensem archiepiscopum Callisto item Pontifice. »Et quidem, ait Callistus papa in litteris hac de re concessis, Anianenses monachi cellam illam, per Lodoici imperatoris, Caroli Magni imperatoris filii, et filii eius Caroli regis scripta et largitiones Anianensi monasterio uindicabant. Archiepiscopus uero se Lodoici filii Bosonis regis chirographo tuebatur.« Sed tandem auditis utriusque partis momentis Callistus ipse de concilio cardinalium ius Anianensium possessione roboratum confirmauit. Exstant he littere in lucem edite tomo uI Spicilegii.

11. De Cella Noua, uulgo Celle-Neuue, que hactenus ab Aniana pendet, exstat diploma Caroli Magni  in hec uerba:

Karolus Dei gratia rex Francorum et Langobardorum ac Patricius Romanorum, etc. Reliqua uide inter Opera Caroli Magni huiusce Patrologie tomo XCuII, col. 988.

12. Ad hec in monasterio Sancte Columbe apud Senonas monasticam disciplinam restituere conatus est Benedictus, testante Ludouico Augusto in diplomate, quod editum a u. C. Stephano Baluzio in appendice ad Lupum habet hec uerba: »Notum esse uolumus cunctis fidelibus sancte Dei Ecclesie, et nostris, presentibus scilicet et futuris, quia olim dum monasticum ordinem usquequaque deprauatum esse constaret, et ad eum corrigendum atque emendandum, imo ad pristinum debitumque modum et rectitudinem auxiliante Domino reducendum, quemdam abbatem eiusdem ordinis feruentissimum, Benedictum cognominatum, per monasteria imperii a Deo nobis commissi destinaremus; contigit ad monasterium  quod dicitur Sancte Columbe, haud procul ab urbe Senonensi deuenire: in quo cum cetera regulariter ordinare satageret, quia tunc temporis abbatem canonicum, Iacob uocabulo, inibi preesse contigerat, quasdam uillas, que priscis temporibus ad usum fratrum Deo famulantium fuerunt destinate, segregauit,« etc.

13. Preterea Ludouicus Augustus »ad monasterium quod dicitur Aniana, ubi Georgius abbas preerat, quamdam cellam iuris sui, que est constructa in honore S. Martini infra muros Arelatensis ciuitatis, cum his que ad eam pertinent, memorato monasterio ad stipendia fratrum ibidem Deo famulantium uel ad subsidia pauperum concessit pridie Non. Decemb., anno imperii 3, indict. 10, Aquisgrani palatio regio;« tum postea addidit »cellam que dicitur Massacia cum appendiciis suis, habentem plus minus quadraginta mansos, que est ex ratione predicte celle S. Martini,« litteris datis »Iu Id. Mart., anno 7 imperii, Aquisgrani palatio regio.« Demumque  piissimus imperator monasterii Anianensis res omnes confirmauit generali diplomate concesso Ermenaldo abbati.

14. His omnibus haud ab re uisum est subiicere sermonem aliquando habitum in festo dedicationis basilice Saluatoris, facte circiter annum 782, de qua in uite num. 26. Sermo iste nomen Ardonis seu Smaragdi prefert in ms. codice: sed falso, ut colligo ex ipsius auctoris uerbis, dicentis ueternosa suo tempore fuisse Anianensis basilice edificia et antiquam eius dedicationis relationem uocat. Ad hec priscam uocat consuetudinem, que feminis negabat aditum in utrumque templum, Saluatoris scilicet et beate Marie: aitque interiectis annis, id est suo tempore concessum sequiori sexui ingressum in basilicam Saluatoris; que uerba conuenire nequeunt Ardoni, Benedicti discipulo. Neque scio an non satis exploratum uideatur id quod refert auctor iste, »trecentos scilicet et sexaginta episcopos«  ipsumque Carolum Magnum huic dedicationi interfuisse: cuius rei nullam mentionem facit Ardo in uite superioris num. 26. Eodem loco haberi debet id quod legitur de absolutione peccatorum Carolo diuinitus concessa ac reuelata: quo spectat »miraculum in consecratione Anianensis archisterii reuelatum,« relatum in uita Caroli Magni, tribus libris scripta tempore Frederici Ahenobarbi apud Lambecium in Cesaree Bibliothece tomo II, pag. 333. Sermonis titulus ita se habet in codice ms. »Sermo sancti Ardonis, cognomento Smaragdi, monachi et confessoris, ac magistri in sacra pagina, monachi quondam monasterii Aniane, ordinis sancti Benedicti, Magalonensis diecesis: qui sermo fuit celebratus in consecratione altaris Sancti Saluatoris eiusdem monasterii die uigesima nona mensis Decembris, anno ab Incarnatione Domini DCCLXXI [Leg. DCCLXXII].


Sequitur tenor sermonis.


Ad gloriam et honorem tui nominis, Christe Iesu Saluator seculi, auribus catholice Ecclesie antiqua rei relatio per nouos futurorum temporum decursus transfert notitiam, qualiter uenerabile tuum Anianensis cenobii templum sui fundaminis suscepit exordium. Nam cum patricius Romanorum et rex Francorum Carolus per Gallias ad honorem Dei templa et admiranda edificia passim constitueret, quoddam insigne in Christi Saluatoris nomine constituit, quod sui stemmatis ueternosa congeries mortalium oculis adhuc pandit. Post cuius constitutionem, de Narbonensis urbis obsidione remeans, in qua Angaricam gentem expulerat, ibi synodo peracta trecentos sexaginta sex pontifices inuitauit, et ad consecrationis opus congregauit. uere felix locus ille a tanto principe honorabiliter electus, et ubi celestis Hierusalem in terrenis conuersationibus actiuam uitam ad suam contemplatiuam gaudet exeuntem, et in celestibus claustris exspectat transferendos  filios adoptionis, quos ibi nutrit Regula sancte religionis, quam secundum pii Patris Benedicti auctoritatem traditam alter quoque Benedictus nomine primitus ibi edocuit, qui in domo Domini ibi in atriis eius iustus ut palma floruit: cuius paternitatis principium Anianense promeruit cenobium, et per eumdem abbatem primum, et gloriosum regem Carolum pie dedicationis diem uidit optatum. In quo prefulgida uenerabilium episcoporum pontificalis caterua prefata magnifici regis in cantu [Forte cetu] conglomerata, solemne opus exercuit, et pretactum finem gratia dedicandi adhibuit. Tunc illud dedicationis peractum officium Deo placuisse celitus est demonstratum. Nam eidem regi sequenti nocte pernoctanti, et cuidam pontifici Coloniensi et Benedicto abbati  quedam uisio spiritualis apparuit, quam ipsi tres postea professi sunt, uidelicet quod Deo sacrata Anianensis aula, tota intus  quasi ardens resplenduit, et lux erumpens ad celum emicuit. Quis igitur in die consecrationis, quam sic Deus approbauit, interesse non letabitur? Iam tunc illa nostri Saluatoris quam felix aula canoris uocibus iucundata reboans celeste dedit iubilum, et  harmonica suauitas humanis auribus illata, per ethereas auras inuitata super eos, uranico concentui subriguit. Audita est populorum plausibus permixta uox letabunda, et omne uulgus utriusque sexus diuinum opus admirans Deo gratias laudifluo rependit preconio. Magnum quidem est et difficile per singulas causas spiritualiter retexere omne genus diuini operis, quod illic Deo dispensante per religiosorum manus decenter exhibitum est. Sed ne uideamur aceruare superflua, hactenus opus, nostra titillante manu breuitatis compendio facili stylo laboratum, futuris seculis in altam tradimus memoriam, quod fidelibus legendum et audiendum, sicuti relata gestorum didicimus, manifestum aperimus, etc. Adest hic ara triplex, solius columne unitate subnixa, significans Trinitatis unitatem, ut in personis proprietas intelligatur, et deitatis unitas credatur, etc. [a 1Kb] Adest etiam Dominice crucis figura, quam in suo tempore sancti Saluatoris aula per sui fabricam depinxit, monstrans fidelibus Christi crucem spiritualiter esse gestandam,  quam Deus Saluator crucifigendus sibi corporaliter baiulauit, et crucifixus omnia de se dicta a uatibus consummauit: cuius crucis uenerabile signum suo precipuo Saluatoris conseruat altario, et multis beatorum pignoribus penetrale imbuit arcanum, quod obtinens reliquias in se, celestes habet margaritas, etc. Nullus hic quoque hesitet suum tandem pectus pugillo, et quadam quasi pugni cordis manu excitare ignauiam, pieque confessionis modo illum Euangelii sequi publicanum, qui suam de suis peccatis damnans conscientiam, sibi propitiari diuinam quesiuit clementiam. Cuius exemplo in hac Anianensi aula confessio Caroli fertur gemebundis patuisse suspiriis, et pro quadam admissi sceleris noxa crebris obsecrationibus institisse, diuineque misericordie aures lacrymabili propulsasse querela: quatenus ei Saluator ignosceret, ille qui pro hominibus cunctis uenisset redemptor. Ad ostendendam uero redemptionis adeptam gratiam, exauditor supremus notatis  apicibus cuidam pontifici signum direxit, dum pro eo ueniam peteret inter eucaristicas eulogias ad altare: persensitque Carolus celebrantis sibi manus impositas, qua impositione recreatus indultum sibi peccatum intellexit, etc.

Exsultet Gallie tellus, et Anianensis spatii templo nobilitata letetur: in quo ad indicium nobilitatis et pignus regalis amoris Carolus princeps diuinum munus ibi lecturis reliquit. Cum igitur sit ita quod locus iste regalibus polleat rebus, et sacris ad celum edibus assurgat, decet omnem cuiuslibet etatis hominem ipsum reuerenter honorare, et Deum in illo deuotius adorare, qui in tanta prioribus habitus est religione, ut mulieribus ad ipsum arceretur accessus, ne quelibet occasio sanctos regularis obseruantie corrumperet mores. Conuenit namque pudicitie cultoribus illud euangelicum sequi, succingere lumbos, et in manibus habere lucernam. Hinc est quod gloriosa mater uirgo sexum a suis liminibus exclusit  femineum, et intra peculiare Filii sui templum interiectis annis recipit, quos prisca consuetudo in utrumque templum penetrare non siuit. O felix uirtus in domo Dei, sed multo iam felicior si sobrietatis custodia sit, etc.





APPENDIX II. DE TRIBUS BENEDICTIS, ANIANENSI, FOSSATENSI ET MEDIOLANENSI ABBATIBUS, Ubi de EUTICIO abbate Gallo


1. Ne ex communione aut diuersitate nominum, ut fit, confusionem oriri contingat, hic seorsim de tribus Benedictis agere constitui, deque Euticio, abbate  quem cum benedicto Anianensi unum et eumdem esse uehemens aliquando suspicio mihi iniecta est, nunc uero penitus perspectum habeo.

2. Benedicti abbatis Anianensis Acta supra retuli ubi res ab eo gestas accurate describit Ardo eius discipulus, refertque Indensium monachorum epistolam de obitu magistri sui. In his Actis et epistola quinque res in presenti obseruande sunt. 1. Benedictus »fecit librum ex regulis diuersorum Patrum collectum, ita ut prior beati Benedicti Regula cunctis esset,« etc. 2. Cum esset Ludouico Pio acceptissimus, in eius gratiam »imperator iussit construere miro opere monasterium« apud Indam, »que uallis a palatio Aquisgranensi sex non amplius millibus distat.« 3. Pridie quam decederet Benedictus, cum solus ab hora tertia ad sextam manere uoluisset, ait, »nunquam se tam bene fuisse, adiunxitque: Usque modo inter choros sanctorum coram Domino astiti.« 4. Ipsa obitus sui die fratribus ad se uocatis professus est, »quia quadraginta octo anni essent  ex quo monachus fuerat,« ubi mendose quidam codices habent, quadraginta anni. 5. Adiecit, in his omnibus anni se »nullo die antea panem comedisse, donec coram Deo lacrymas funderet.« Que tria postrema refert epistola Indensium monachorum.

3. Eadem omnino Euticio abbati tribuit Ioannes monachus, qui unus e ueteribus Euticii mentionem facit in lib. I de uita sancti Odonis abbatis Cluniacensis. 1. Euticius »cum esset laicus, et peregrinis studiis eruditus, totum se dedit beatorum Patrum Regulis et institutionibus: ex quibus auctoritatibus diuersas consuetudines sumpsit, unoque uolumine colligauit.« Hec est Concordia Regularum Benedicti abbatis Anianensis; aut certe Ordo monastice conuersationis eiusdem auctoris; et forte utrumque: quos tamen libros, non laicus , sed monachus et abbas collegit Benedictus. 2. »Fuit isdem uir Euticius temporibus Ludouici Magni imperatoris, clarus uidelicet regi,  omnibusque amabilis. Quippe in tanto amore apud regem est habitus, ut intra palatium suum illi construeret monasterium.« Scilicet Indense, quod intra fines uille seu palatii Aquisgranensis conditum est: nec aliud in gratiam cuiusquam intra palatium ab Ludouico Augusto constructum legimus.

3. Euticius »circumstantibus undique fratribus subito emisit spiritum; et dum a discipulis pii Patris pararentur obsequia, ecce rediit uiuus, qui fuerat mortuus. Illis uero attonitis et mirantibus dixit: Deo gratias, scitis quia ex his quadraginta annis unum tantum diem non memini me cibum sumpsisse, nisi prius fleuissem. Hodie namque sublato merore consolatus est me Dominus, et inter choros Angelorum tribuit mihi requietionis locum.« Benedictus inter choros sanctorum Domino astitit;« Euticius »inter choros angelorum.« Ardo raptum et orationis excessum Benedicto tribuit; Ioannes rem auget, et pro raptu mortem, pro raptus fine reditum ad uitam Euticio affingit. Per quadraginta annos Euticius cibum non sumpsit, »nisi prius fleuisset.« Idem totidem annos prestitit Benedictus, nisi quod  quadraginta octo annos habent melioris note codices quadraginta sequioris, quos pretulit Ioannes. Ex his Benedictum Anianensem cum Euticio abbate unum eumdemque esse asserere non dubitem. Nec quemquam mouere debet nominis diuersitas. Nam preterquam quod Benedictus et Euticius non ita significatu differunt, certe illo euo familiare erat uni eidemque homini duo habere nomina, unum proprium, alterum asciticium, ut in Rabani Elogio uidebimus. Quod si Benedictus ab Euticio diuersus non est, alii auctori tribuendi sunt Dialogus de Statu Ecclesie et liber de uita Ludouici Augusti: quos post annum 840, hoc est annis ab obitu Benedicti minimum nouemdecim, editos fuisse constat. De aliis Benedicti Anianensis operibus infra.

4. Sunt qui Benedictum abbatem Fossatensem a Benedicto item Anianensi non distinguendum esse opinantur: qua in sententia est eruditissimus Carolus Cointius tomo uI. Mihi uero alium ab alio diuersum esse indubitatum uidetur. uixit quidem uterque  eodem tempore: et sicut Benedictus Anianensis omnia fere Gallie monasteria, sic Benedictus Fossatensis Fontanellense ad Regule cultum reuocasse perhibetur in Chronici Fontanellensis cap. 16, ubi eius loci monachi »olim a uiro iusto Benedicto Fossatensis cenobii abbate eruditi in philosophia« monastica dicuntur. At Benedictus Anianensis nusquam Fossatensis appellatur; sed tantum Anianensis atque Indensis abbas fuit, dictusque est: tametsi pleraque Gallie monasteria, suo queque abbati singulari subiecta, sub cura sua haberet. uerum unius ab altero distinctionem illud euincit, quod Benedictus Fossatensis diu superstes fuit Anianensi, quem anno 821 decessisse constat. Quippe Fossatensis basilica »elegantiori opere a religioso abbate Benedicto constructa, et a S. Aldrico Senonensium archiepiscopo aliisque presulibus dedicata est,« ut in libro de Miraculis S. Baboleni seculo XI scripto legimus. Idem attestatur libellus de uita sancti Aldrici, qui  prece »Fossatensis abbatis templum quod ipse abbas construxerat, in honorem beate Marie dedicasse« memoratur. Atqui Aldricus non ante annum 829 sedem episcopatus Senonensis iniit. Itaque ad annum minimum 830 peruenit Benedictus Fossatensis, cuius »prece templum quod ipse construxerat« Aldricus archiepiscopus dedicauit. Fuerit ergo alius necesse est Benedictus Anianensis, qui anno 821 ineunte e uiuis excessit, annis amplius nouem ante Fossatensis basilice perfectionem ac dedicationem, que Benedicto Fossatensi procurante peracta est.

5. His tertium adiungo Benedictum abbatem Italum, ambobus equalem, quem Petrus Mediolanensis antistes cenobio anno 784 in honorem sanctorum Ambrosii, Geruasii atque Protasii, ab se constructo preposuit, confirmante Carolo Magno. Petri archiepiscopi et Caroli Magni hac de re litteras refert Ughellus in Italie sacre tomo Iu. Petrus litte ris suis abbatem instituit Benedictus presbyterum,  »ita ut abbas cum fratribus omnia secundum instituta uenerabilis Patris Benedicti eiusque Regulam disponat et ordinet. Sed neque abbas ibidem ordinetur extraneus, nec nullo unquam tempore, nisi aut eodem in monasterio prius monasticum sumpserit habitum ex ipsa iam congregatione, aut quem fratres eligant, qui eos secundum diuinas leges et Patrum regulas ualeant gubernare;« seu, ut Carolus Magnus in diplomate suo loquitur, »secundum diuinas leges et Regulam sancti Benedicti.«

6. Tres ergo habemus Benedictos abbates eodem tempore clarissimos, qui rem monasticam mirifice illustrarunt auxeruntque: tametsi potiorem locum obtinere debet Benedictus Anianensis, a quo Cluniacenses congregationis sue formam rituumque suorum modum ac specimen accepere: quandoquidem ipse est Euticius qui, referente Ioanne monacho iam laudato, fuit auctor earum Consuetudinum, »que hactenus in nostris, inquit, monasteriis habentur.«


7. His ita expositis de pluribus Benedictis, hic ex occasione quedam de Benedicti Anianensis operibus retractare iuuat; siquidem preter Concordiam Regularum, earumque Codicem, de quibus actum est in eius Actis, nonnulla eum composuisse postea comperimus. Nam in ms. codice Colbertino n. 1310, ut mihi indicauit uir de litteris optime meritus Stephanus Baluzius, inuenitur primo Benedicti abbatis Anianensis forma fidei tomorum Xu, que ueluti summula theologica est. Deinde Confessio fidei Benedicti leuite; tum Benedicti leuite testimoniorum nubecula de incarnatione Dominica, et sancta et indiuidua Trinitate, et iterationis baptismatis deuitanda pernicie. Ad hec eiusdem disputatio aduersus Felicianam impietatem. Denique eiusdem epistola ad Guarnarium filium. Primum ex illis opusculis esse Benedicti Anianensis ex titulo manifestum est, probaturque ex eius Actis, ubi Benedictus »peruersum Felicianum dogma,« quod »pene prouinciam illam inuaserat,  illesus ope diuina« non modo »euasisse« perhibetur, sed et »multos, non solum infimos, uerum etiam presules Ecclesie suo eripuisse studio; et aduersus nefandum dogma ueris disputationum iaculis armatus sepe congressus fuisse.« Hac de causa in Hispaniam profectus est non semel, ut testatur Alcuinus in epistola prefixa libris quatuor aduersus Elipandum, inscripta Leidrado episcopo Lugdunensi, Nefridio Narbonensi, et »Benedicto abbati,« cum »essent in procinctu itineris.« Quin etiam interfuit synodo Urgellensi anno 799 ea de re habite, uti obseruauit  eruditissimus Baluzius in calce notarum ad Agobardum. Hinc etiam ualida coniectura eruitur, eiusdem esse auctoris opuscula illa contra Felicem, que ex codice Colbertino mox commemorauimus. Sed illud obstat, quod Benedicto leuite tribuuntur: cum Benedictum Anianensem sacerdotii honore preditum fuisse indubium uideatur. Is quippe, teste Ardene, »uasa ad Christi conficiendum corpus nolebat sibi esse argentea: siquidem primum ei fuerunt lignea, deinceps uitrea; sic tandem conscendit ad stannea.« Quod ait sibi et ei, uix potest de alio quam de Benedicto ipso explicari, sicuti et subsequentia. »Planetam uero refutabat habere sericeam: et si aliquis illi dedisset, mox aliis ad utendum prestabat.« Aliis, inquit, id est monachis suis presbyteris, quibus eiusmodi planetam ad usum prestabat, cum ille ad suum ipsius adhibere nollet, nam si de presbyteris extraneis hic sermo esset, non ad utendum prestari planeta diceretur, sed in donum tradi et concedi. Itaque predicta opuscula, que quidem Benedicti  Anianensis esse uidenter, ab eo nondum presbytero, sed leuita scripta sunt, si non fallit codicis inscriptio in titulo leuite. Certe Benedictum illum, quisquis tandem sit, abbatem exstitisse inde colligitur quod Guarnarium filium suum nominat.

8. Preter hec in codice Caunensis monasterii  diecesis Narbonensis habetur eiusdem Benedicti libellus ex diuersis Patrum sententiis collectus de Confessione, cum epistola nuncupatoria ad Ludouicum, ut puto, augustum quam damus infra inter epistolas sancti Benedicti.

9. Hanc epistolam sequuntur nude Patrum sententie de reuelandis cogitationibus. Patres illi sunt Gregorius Magnus, sanctus Pater Benedictus, Basilius, Macarius abbas, Paulus Aegyptius, Antonius abbas, uite Patrum, Cassianus, Augustinus de periurio, et Isidorus. Ipsa est sine dubio Benedicti Collectio ex homiliis Patrum, quam Menardus noster quondam legerat in codice Floriacensi. Illam porro  ex codice sancti Petri de Caunis congregationis nostre eruit mihique cum aliis fragmentis bene multis transmisit noster Claudius Stephanotius, cuius indefessum in litteris studium nunquam satis predicare possim. Titulus et exordium libri sic habent: In Christi nomine incipit libellus ex diuersis Patrum sententiis. Sententie sancti Gregorii de lib. Moral. in Iob, Pars I: Et fuit possessio eius septem millia ouium, etc. Hactenus de Benedicto Anianensi et aliis.



CODEX REGULARUM MONASTICARUM ET CANONICARUM Quas SS. Patres monachis, canonicis et uirginibus sanctimonialibus seruandas prescripserunt. COLLECTUS OLIM A S. BENEDICTO ANIANENSI ABBATE






Prefatio Ad lectorem beneuolum, aliosque antiquitatis Christiano-monastice amatores.



I.

Quamprimum iacentibus litteris pristina dignitas restitui ceperat, et iam eruditorum animis creuit  antiquitatis existimatio, quod ubique ueterum scriptorum libri ex intimis archiuorum pluteis in lucem publicam prodierint, doctissimis quidem notis hinc  inde honorati, qui tamen plerumque ad profanos scriptores spectabant. Notum quippe est illos solummodo inter eruditiores numeratos fuisse, qui in ethnicorum scriptis explanandis operam dabant, atque in exornandis Grecis Romanisque ritibus uitam suam consumere uoluerunt. Pauci siquidem circa Christianorum instituta laborabant, uel uetera sanctorum Patrum scripta euoluebant, aut eorum acta, sacra et salutaria monita de tenebris in lucem eruere conati sunt.



II.

Et quamuis nonnulli ex illis restitute rei litterarie primis cultoribus aggressi sint quedam celebriorum sanctorum Patrum opera, cum quibusdam qualitercunque elaboratis commentationibus in publicum  proferre, quemadmodum prestitit celeberrimus Erasmus, sanctos Ecclesie doctores Augustinum et Hieronymum exhibens orbi erudito; attamen et has lucubrationes ualde inopes agnoscunt hodierni uiri docti, ut pote potioribus adiumentis destitutas. Nondum enim scriptores illi, alias celeberrimi, intima bibliothecarum et archiuorum scrinia inspexerant, nec piissima primorum Christianorum acta rimari, uel sincera a spuriis discernere cogitauerant, posteris hanc egregiam artis critice spartam relinquentes.



III.

Postquam autem ineunte seculo XuII plures uiri eruditi, et ob id eterna memoria digni, bibliothecas hucusque neglectas paucisque peruias perscrutari ceperant, tunc plura antiquitatis Christiane monumenta,  que nimis diu puluere obsita latebant, in publicam lucem prodierunt, atque historia tam sacra quam profana mirifice exculta est, sinceris ueterum scriptorum actis ab omni fraude discretis. Nulli igitur ignotum est, a talibus excellentissimis ingeniis prestantissima emolumenta reipublice Christiane simul et litterarie accreuisse, cum per laudabilissimum hoc studium abditissima religionis nostre mysteria clarius patescant, primeui Christianorum mores, ritus, et laudabiles ceremonie aperiantur, atque orbi erudito ad imitandum proponantur.



Iu

Inter hos purioris doctrine cultores pre reliquis in arte critica apprime uersatis eminuit Dom. Lucas  Holstenius, uir ad abdita antiquitatis monumenta illustranda natus, et in utroque reipublice litterarie foro optime uersatus. Natus ille est Hamburgi in Germania anno 1596, ubi sub doctissimis magistris eximio cum fructu studia humaniora absoluit, lingua Hebraica et Greca de more imbutus, ut ex ephebis uix egressus egregia nobiliorum studiorum specimina ediderit, prout erudite eiusdem note in uarios ueteres profanos scriptores testantur. At relictis iuuenilibus musis, ut altioribus studiis animum excoleret, relicta patria, primum Lugduni Batauorum arcanis medicine artibus aliquo tempore operam dedit. uerum anime medicinam anxius inquirere cupiens in Gallias secessit, ubi Lutetie Parisiorum studiis theologicis assidue incubuit. Dum sacrarum Litterarum  et sanctorum Patrum dogmata sedulo reuolueret, agnitis Protestantium erroribus, ad gremium orthodoxe et catholice Ecclesie Romane conuersus est, apud uiros doctos magnam solide eruditionis famam adeptus. Tandem Romam uocatus bibliothece instructissime Barberine preficitur, atque cardinali Barberino a secretis stetit, a summo pontifice Urbano uIII canonicus basilice uaticane constitutus.



u.

Dum igitur clarissimus Holstenius omnigene uirtutis et doctrine radios ubique spargeret, summus pontifex Romanus Innocentius X perspectam habens eiusdem singularem in eruendis antiquitatis monumentis peritiam, atque in scrutandis ueterum sanctorum manuscriptis preclaram notitiam, illum celeberrime  bibliothece uaticane primarium prefectum ordinauit. Quod etiam summum officium ipsi confirmauit Alexander uII papa, et ipse doctorum uirorum phenix, puriorisque doctrine cultor eximius, qui proin Holstenium nostrum debito honore cumulare uoluit. Nam anno 1655 illum ad serenissimam Christinam Suecorum, Gothorum, et uandalorum reginam misit legatum, ut ab eadem publicam catholice fidei professionem susciperet: quam piissima regina festiuo gaudio ad manus eius emisit in publico nobilium uirorum consessu apud Oenipontum sub solemni sacre misse sacrificio.



uI.

At reuersus Romam Holstenius cum religiosissima regina iam in gremium Ecclesie catholice solemniter  recepta, cum in perscrutandis antiquitatis Christiane monumentis, et ueterum sanctorum Patrum scriptis colligendis sedulam operam impenderet iam doctis laboribus fractus ad eterne quietis gaudia uocatus est Iu Nonas Februarii anno 1661, cuius quidem morte respublica litteraria iacturam passa est irreparabilem. Ante mortem in ecclesia B. Marie de Anima nationis Germanice sepulture sibi locum elegit, ubi piissime anime iustis persolutis ad perpetuandam tanti uiri memoriam eminentissimus cardinalis Barberinus erigi curauit superbum ex marmore tumulum cum insigni hoc epitaphio, quod memorabilia uite acta complectitur.

D. O. M.  LUCAE HOLSTENIO SAXONI HAMBURGENSI, QUI CLARUS IN GALLIIS, ROMAE CLARIOR GENTIUM OMNIUM AETATUMQUE HISTORIAS ET ECCLESIAE RES MENTE COMPLEXUS, DIuERSIS REGIONIBUS PERAGRATIS, DIuERSOS EARUM FINES ET NOMINA PROBE TENUIT, uARIAS QUOQUE LINGUAS PRAETER GRAECAM LATINAMQUE, QUARUM SCRIPTORIBUS PLURIMUM LUCIS ATTULIT, ANTIQUAM PHILOSOPHIAM CALLUIT: AB URBANO uII CANONICATU BASILICAE uATICANAE, AB INNOCENTIO X PRAEFECTURA BIBLIOTHECAE ORNATUS, AB ALEXANDRO uII SAPIENTER UNUS ELECTUS, UT OCCURRERET SUECORUM GOTHORUMQUE REGINAE INCOMPARABILI, QUAE MIRAM IN TANTO uIRO SUMMI INGENII SUMMAEQUE MODESTIAE CONIUNCTIONEM SUSPEXIT ET PRAEDICAuIT: uITAE DENIQUE LAUDATISSIMAE ET ILLUSTRIUM OPERUM CURSU INTERRUPTO  EXIMIUS PATRIAE GERMANIAE AMATOR, PROPUGNATORQUE RELIGIONIS CATHOLICAE OBIIT ANNO AETATIS SUAE LXu, Iu NONAS FEBRUARII ANNO MDCLXI. FRANCISCUS BARBERINUS CARD. S. R. E. uICE-CANCELL. HAERES EX ASSE AMICO OPTIMO P.



uII.

Inter prestantissima autem huius clarissimi uiri opera, et doctissima ueterum monumenta ab ipso collecta, haud ultimum locum meretur presens Codex Regularum monasticarum, quem tenebris erutum luci publice parabat locupletandum eruditissimis animaduersionibus simul ac dissertationibus ad historiam monasticam illustrandam perquam necessariis, nisi immatura morte preuentus fuisset. Etsi enim hanc ueterum Regularum collectionem non collegerit  Holstenius, prout ipse fatetur, sed eamdem ab antiquo codice Coloniensi descriptam a summo pontifice Alexandro uII ad corrigendum susceperit, attamen et illam cum aliis antiquis codicibus collatam correxit, et doctissimis notis hinc inde illustrauit, testimonia ueterum scriptorum cuilibet Regule prefigens.



uIII.

Primus autem qui Regulas monasticas in unum codicem collegit et redegit, erat sanctus Benedictus abbas Anianensis, cuius Acta primus edidit uir doctissimus Hugo Menardus congregationis S. Mauri monachus Benedictinus, que postea eruditissimi hagiographi Bollandus et Henschenius de nouo illustrata ad diem 12 Februarii inter aliorum sanctorum uitas  collocauerunt. Sanctus quippe Benedictus Anianensis abbas multorum cenobiorum pater et auctor, a monasterio per ipsum in paterno solo apud Aniane fluminis ripam erecto cognomentum hoc Anianensis, sortitus est: qui nobilissima comitum Magalonensium stirpe ortus, ex aulico gratioso et forti milite, factus est monachus monasterii sancti Sequani in diecesi Lingonensi, circa annum 774, ac post quadriennium in paterna possessione Anianense hoc cenobium in Aquitania condidit, arctamque Regule Benedictine disciplinam obseruauit. Hinc Carolo Magno imperatori in primis charus, ac deinde eiusdem piissimo Filio Ludouico Aquitanie regi, et post mortem patris imperatori perquam familiaris, plurima monasteria per Aquitaniam et prouinciam  Narbonensem exstruxit, ac sanctissime gubernauit. Sed tandem ab eodem imperatore Ludouico Pio Aquisgranum uocatus, Inde cenobium instituit, unde et Indensis abbas sepe appellatur, sub cuius presidio, anno 818, Aquisgrani habitus est conuentus abbatum Francie cum suis monachis pro reformatione monasteriorum, prout Leo Ostiensis in Chronico Cassinensi capite 18 notauit, atque in prefatione ad capitula ibi sancita disertis uerbis reperitur.



IX.

Ad reformandum igitur statum monasticum constitutus sanctus Benedictus Anianensis a piissimo imperatore Ludouico primarius preses omnes Regulas monasticas ante exordium seculi IX conscriptas  in unum uolumen collegit, ex quibus insignem tractatum composuit, quem Concordiam Regularum recte nominauit. Quo quidem tractatu piissimus abbas unitatem et conformitatem status monastici monstrare uoluit; quamuis primi institutores scripserint diuersas uiuendi normas, quas tamen inter se concordare probauit, ex omnibus coarctans in unum sententias, que cum prescriptis Regule Benedictine conuenire noscuntur preceptis, singula aliarum Regularum capita eiusdem argumenti singulis Benedictine Regule capitulis subiiciens. Iam dudum igitur sanctus abbas Anianensis in unum corpus collegerat celebriores Regulas monasticas, ex quibus hanc Regularum Consensionem monstrauit.



X.


Quisquis enim prima illa religiose uite secula uel obiter consideret, omnino perspiciet, sanctissimum monachorum Occidentalium patriarcham Benedictum Cassinensem non instituisse nouum monasticum statum, sed solummodo per suam Regulam discretione precipuam, sermone luculentam perfecisse, prout eamdem commendat sanctus Gregorius Magnus, Dialog. lib. II. Nam ab exordio introducti monastici ordinis tanta uigebat unitas, tanta morum conformitas, ut ubique unus idemque exstiterit status monasticus, facilisque fuerit ex uno ad aliud monasterium transitus, monachis eamdem uiuendi rationem eamdemque monachatus professionem obseruantibus, non obstante diuersarum Regularum obseruatione, que quidem uniformes censebantur, nullamque  inducebant ordinum diuersitatem.



XI.

Hoc ex uariis sanctorum Patrum Actis omnino constat, atque clarius patebit ex Leonis Allatii prefatione ad presentem Regularum Codicem mox adducenda, ubi uir doctissimus exertis uerbis contendit, nullatenus tali unitati obstare ordinum diuersitatem. »Etenim ille, inquit, a singulis, ut presens usus poscebat, Patribus scripte aliorum similia cupientium studiis descripte in commune proponebantur: ut ex his quique pro locorum et nationum differentia uitam uniformi, quoad precipua, disciplina temperarent. Primaria sane et quasi fundamentalis monachorum Regula Euangelium erat; illa, inquam, Christi consilia, que castrare seipsum propter  regnum celorum; que abnegare se, et crucem tollere; que patrem et matrem, uxorem, et agros propter Christum relinquere; que uendere patrimonia, et dare pauperibus, sicque nudos Christum sequi suadebant. Regule particulares nichil nisi eius prime Regule applicationes aut declarationes locis et personis plerumque aptate habebantur.« Hinc in uno eodemque monasterio plures aliquando receptas Regulas reperimus, prout Gregorius Turonensis, lib. X, cap. 18, de Attanensi apud Lemouicas monasterio testatur, in quo »non modo Cassiani, uerum etiam Basilii et reliquorum abbatum, qui monasterialem uitam instituerunt, celebrabantur Regule.« Multa talia huius rei exempla adducit clarissimus  Mabillonius in suis prefationibus ad Acta Sanctorum Ord. S. Benedicti, et precipue in prefatione ad tomum I Annalium Benedictinorum, ubi ex professo agit de hac status monastici unitate, non obstante tot Regularum uarietate, que sepius in uno eodemque loco obseruabantur, etiam post promulgatam Regulam Benedictinam. Sic sanctus Philibertus Gemetticensis cenobii conditor et abbas »sancti Basilii Chrismata, Macarii Regulam, Benedicti Decreta, Columbani Instituta sanctissima, assidua lectione frequentasse legitur.«



XII.

Unde perspicuum est Regularum multiplicitatem nullatenus induxisse ordinum monasticorum diuersitatem, qualem nunc uidemus; quando diuersi monachorum  ordines certo charactere discriminati, et certis ac cuique propriis legibus, officiisque Deo militant: nec facilis ab uno ad alium ordinem conceditur transitus, absque annua probatione et noua nouiter suscepti ordinis solemni professione. Adeoque primis illis seculis monachi sub una particulari Regula educati, de uno ad aliud monasterium etiam alia monastica Regula gubernatum facile transire potuerunt, nulla emissa noua professione, neque admissa annua probatione. Huius unitatis etiam apud monachos diuersarum Regularum cultores euidens argumentum nobis suppeditat ipse sanctus Benedictus monachorum Occidentalium patriarcha in Regule sue capite 61, ubi sic precipit: »Si quis monachus peregrinus e longinquis prouinciis in  monasterium superuenerit, si pro hospite uoluerit habitare in monasterio, et contentus fuerit consuetudine loci, suscipiatur quanto tempore cupit. Si uero postea uoluerit stabilitatem suam firmare, non renuatur talis uoluntas, et si quidem uir frugi erit, non solum, si petierit, suscipiatur in congregationem, uerum etiam suadeatur, ut stet; ut eius exemplo alii erudiantur, et quia in omni loco uni Domino seruitur et uni regi militatur.«



XIII.

In susceptione igitur peregrini monachi etiam sub aliena Regula educati, sanctus Benedictus non exigebat annuam probationem, uel nouam Regule sue professionem, sed tantum requirebat stabilitatis promissionem ob mutuum initum inter utrosque  contractum. Huius promittende stabilitatis formulam ex Hildemaro antiquo Regule Benedictine commendatore, adducit laudatus Mabillonius Annal. Bened. tom. I, lib. uIII, pag. 215, que talis erat: »Ego N. ueniens de longinquis prouinciis in hoc monasterium, quia placuit mihi conuersatio fratrum istius loci, et illis placuit mea conuersatio: ideo stabilitatem meam in hoc monasterio per hanc scripturam manu mea scriptam perpetuo confirmo.« Adeoque non aliam rationem et ceremonias ad suscipiendum peregrinum monachum exigebat sanctus Benedictus, licet et Regulam peculiarem iam condiderit, ad hoc tamen attendens, ut monachus ille peregrinus, si ex monasterio noto  et uicino uenerit, haberet abbatis sui consensum, ac litteras commendatitias, ne alias hec monachi admissio scandalum uel offendiculum inter illa duo monasteria generaret.



XIu.

Non ergo distinctum ordinem monasticum sanctus Benedictus instituit, nec prescribendo stabilitatem et morum conuersionem  aliquid essentiale innouauit, sed solum ex aliis precedentibus monachorum Regulis et Constitutionibus statum monasticum reddidit prestantiorem, prescribendo Regulam discretione precipuam, sermone luculentam. Pari modo discurrendum est circa rigidam Scotorum monachorum disciplinam, que tamen mirifice propagata est non solum in Britannia  et Hibernia, uerum etiam apud Gallos et Italos per sanctum Columbanum eiusque socios, etiamsi nonnulla ab aliorum monasteriorum ritibus abhorrentia complecteretur. Notum quippe est hos Scotos monachos ex errore calculi aliter festum Paschatis celebrasse, quam alii Christiani, ipsa namque quarta decima luna, si in Dominicam incidisset, Pascha celebrantes. Dein eorum tonsura clericalis longe dissimilis erat a Romana et Greca: rasa scilicet anteriori capitis parte ab aure ad aurem, posteriori intonsa. uerum his aliisque diuersis ritibus non obstantibus nusquam legimus hos Scotos monachos constituisse diuersum ab aliis monasticum ordinem



Xu.


Nam si ordinem monasticum in monasterio Culrosensi seculo u usitatum inspiciamus, quem inter huius Codicis additamenta collocauimus, tunc perspiciemus, eamdem disciplinam ab Orientalibus eque ac Occidentalibus monachis usitatam, si excipias frequentes in aquam immersiones Scotis monachis peculiares. Et quamuis sanctus Columbanus natione Scotus, et paternarum traditionum etiam exoticarum acerrimus uindex, cum turma monachorum, anno 590 in Gallias secesserit, atque edificatis pluribus monasteriis Regulam peculiarem suis monachis prescripserit; attamen non nouum monasticum ordinem instituit, sed ad imitationem sancti Benedicti, ex aliis peregrinis monasteriis aduenientes monachos libere et absque aliquo annue  probationis exemplo, in suam congregationem suscepit. Sic Attala monachus Lirinensis, postquam plures annos illic uitam monasticam egisset regularis discipline studio ad sanctum Columbanum se recepit; quem mox uir sanctus suo ministerio iunxit, ac diuinis monitis erudire tentauit. Aliud quoque exemplum adducit sepe laudatus Mabillonius, asserens Eustasium Luxouiensem abbatem, et sancti Columbani successorem ex Agaunensi monasterio abduxisse secum B. Amatum istius cenobii monachum, et in suorum fratrum societatem immediate admisisse.



XuI.

Que sane omnia satis superque declarant unitatem  et conformitatem status monastici non obstante diuersarum Regularum obseruantia, que locis et personis adaptate tanquam diuersi uite monastice commentarii considerari debent, ut pote non nisi particulares ipsius mandati euangelici applicationes et declarationes. Et quidem ipsi scoti monachi ad obseruationem catholici Paschatis perducti et exoticam suam tonsuram reiicientes, tandem hanc monastice uite unitatem ubique manifestabant, non obstante rigida eorum disciplina. Nam, post synodum Matisconensem anno 525 celebratam, in omnia sancti Columbani monasteria facili negotio introducta est Regula sancti Benedicti; atque teste uen. Beda, Hist. Eccli. lib. u, et in uita sancti Cuthberti, post conflictum Pharensem inter Columbanum Scotum,  et Wilfridum Anglum initum, in omnibus Norththumbrani regni cenobiis per Scotos monachos erectis, Regula Benedictina cum rigida Scotica disciplina floruit, donec hec omnino obsoleta et illa sola ubique preualuit; immediate enim sanctus Euta Melrosie in hodierna Scotia abbas, cenobii Lindisfarnensis gubernationem suscepit, cui et successit sanctus Cuthbertus eiusdem etiam olim prepositus. Postea autem Scoti, et Picti, per sanctum Ceolfredum, et sanctum Eggbertum Anglos Benedictinos ad rectum celebrandi Paschatis tramitem perducti, circa annum 718 Regulam Benedictinam amplexi sunt, nulla alia interueniente uite monastice mutatione, nisi quod reiecta sua deformi tonsura Scotica susceperint tonsuram coronalem. Hec  omnia fusius tractantur in Monastico Scotico, ubi in eiusdem propyleo exhibentur peculiares dissertationes circa mores et disciplinam ueterum monachorum Scotorum, qui olim nuncupabantur Kildei et Kiledei, ab ipsis cellis, quas inhabitabant, non uero a cultu, quem ibidem exercebant, denominationem sumentes.



XuII.

Stabilita igitur monastici status unitate et unione, quam Regularum multiplicitas non magis uariabat, quam uarie nunc commentationes in Regulam sancti Benedicti, ex quibus exorte sunt tot Benedictine Regule propagines, quales sunt, Cluniacensis, Camaldulensis, Cisterciensis, et plures alie monachorum congregationes, que pro uite et morum norma  primaria constituunt Regulam sancti Benedicti, et per sua peculiaria statuta solummodo inter se differre uidentur, quoad maiorem uel minorem regularis discipline obseruantiam.

Nunc autem ad status monastici antiquitatem indagandam progredimur, cum nonnulli antiquitatum ecclesiasticarum mangones huius status exordium apud Nazareos et Rechabitas in ueteri Testamento requirunt, uel eiusdem originem ex anachoresi Elie et Elisei prophetarum deducunt, quamuis ante tertium ere Christiane seculum nusquam reperiamus uerum et perfectum status monastici exemplum.



XuIII.

Nam quidquid de Nazareis, et Rechabitis, uel  prophetarum anachoresi dici potest, nunquam exempla illa probare possunt perfectum et sincerum monachismum, sed ad summum tantum figuram et imaginem potius exhibebant quam ipsam formam et essentiam; ita, ut in ueteri Testamento, status monastici quedam quasi preludia et presagia reperire sit, nunquam tamen uera et authentica exempla. Idem esto iudicium de Essenis uitam quamdam communem in rerum diuinarum contemplatione ducentibus, quorum mores Philo Iudeus libro proprio describit. Eruditi enim omnes hoc nostro euo consentiunt, Hebreos istos uita et moribus quam longissime discrepasse a uero monachorum instituto, etiamsi cum sancto Hieronymo admittamus Essenos istos Christiana religione fuisse imbutos. Non enim  omnes primi Christiani etiam Ierosolymis habitantes ad consilia euangelica amplectenda obligabantur; nam plerique erant coniugati, nec uxores dimittere uolebant, prout de Nicodemo et Gamaliele constat, liberumque erat cuique fundos suos retinere uel dimittere, siquidem sanctus Petrus dixit Ananie: Nonne manens tibi manebat, et uenumdatum erat in tua potestate . Fatendum tamen est, plures Ierosolymorum Christianos, miracula ab apostolis patrata considerantes, ad perfectionem euangelicam obtinendam omnia pro Christo reliquisse, uitam communem ducentes. Nam sanctus Lucas in Actis apostolorum sic de quibusdam primis illis fidelibus loquitur: Multitudinis autem credentium erat cor unum et anima una: nec quisquam eorum, que possidebat,  aliquid suum dicebat, sed erant iis omnia communia .



XIX.

Adeoque ex his primis Ierosolymitanis Christianis status monasticus sumpsit exordium, cuius quidem primaria et precipua principia cognoscuntur ipsa Euangelii consilia, quibus equidem hortamur nos castrare propter regnum celorum, crucem tollere, patrem, matrem, uxorem, et agros relinquere propter Christum, et per omnium rerum temporalium, imo proprie uoluntatis abnegationem, Christi uestigia sequi. Nec minus certum est alios Christianos hanc euangelicam uiuendi formam amplexos fuisse; Metaphrastes enim initio uite sancti Pauli primi eremite  refert primis duobus Ecclesie seculis plurimos exstitisse uite monastice professores; uita quoque sancte Eudoxie martyris, que temporibus Traiani imperatoris floruit, monasteriorum iam tum institutorum meminit. Cum uero ecclesiastica illorum seculorum monumenta plerumque perierint, partim Diocletiani imperatoris impio mandato flammis consumpta, partim iniuriis temporum perdita, haud ante pacem Ecclesie per Constantinum Magnum imperatorem redditam authentica et indubitata uite monastice primordia certo ostendi possunt, que sancto Paulo primo eremite et sancto Antonio abbati merito referuntur.



XX.

In hoc igitur Regularum monasticarum Codice, iure  primum locum occupat abbatis sanctissimi Antonii Regula, ex ipsius ad uiros monachos epistolis collecta, a quo tempore usque ad nostra secula habemus sine interruptione continuatum uite monastice progressum, et quidem ex sinceris et induditatis monumentis manifestatum, que in hoc codice uariis additamentis amplificato, secundum regulas chronologicas et criticas exhibentur. Hanc uite monastice unitatem et primam originem sic explicatam, iam pridem doctissimus Holstenius noster eruditis dissertationibus illustrare meditabatur, nisi dum primam huius Codicis Regularum editionem prelo committere parabat, immatura morte surreptus fuisset. Iacturam hanc ex schedis posthumis Holstenianis reipublice litterarie quodammodo suppleuit  uir eruditissimus et Holstenio carissimus Leo Allatius, qui sequentem dissertationem proemialem quatuor capitulis exarauit quam proin hic adducimus, cum hucusque dicta perspicue ex eadem deducantur, reseruato tamen quarto eius capite, donec ordinem ipsius Codicis Regularum ostenderimus.




MATERIA DISSERTATIONIS PReMIALIS AD REGULAS MONASTICAS, E SCHEDIS POSTHUMIS LUCAE HOLSTENII.



CAPUT PRIMUM.---Origines instituti monachorum, et eorum diuerse species.

Frustra sunt qui uerum et perfectum monachismum Christianismo uetustiorem faciunt: eius in ueteri Testamento figura magis quam forma, presagia potius quam exempla reperiuntur. Elie anachoresis, huius et Elisei discipulorum conuictus,  Nazareorum, et Rechabitarum instituta, tum si que occurrunt alia eius generis, uideri possunt quedam quasi rudimenta gratie monachos facere exordientis. Esseni quoque, quorum Hebrei meminerunt, uti et quos Philo libro primo describit  multis, ut palam est, differentiis a monachorum instituto discrepabant. Iudicat Metaphrastes, initio uite sancti Pauli eremite, non defuisse primis duobus Ecclesie seculis monastice uite multos professores. Sane uita sancte Eudoxie martyris, que temporibus Traiani floruit, monasteriorum iam tum institutorum meminit. uerum, ut alia multa ecclesiastica monumenta illorum temporum, sic memoria distinctior primeue illius uite regularis Diocletiani flammis, quibus Christiana tabularia conflagrarunt, abolita fuit; ex his porro que supersunt monumentis etati Constantini Magni uite regularis initia imputanda sunt; tunc scilicet per  Ecclesie pacem ea perpetuari sine interpellatione, dilatari sine obstaculo potuit. Auctores porro eius primi Paulus et Antonius fuere, quorum exemplis duo genera monachorum informantur, alterum eremitarum seorsim sine arbitrio degentium, cenobitarum alterum in domo communi conuiuentium, et miscebantur in illis principiis hec duo genera plerumque, ut iidem ex eremo in cenobium, ac uicissim e uita communi in solitariam transirent; quanquam hec cum multis experimentis esset deprehensa, periculosior cepit pre illa cenobitica celebrari disciplina, presertim post editam a Pachomio Regulam, dictante angelo exceptam, quam Latine Hieronymus  transtulit. Ex hoc tempore duo laudabilia distingui genera monachorum ceperunt, solitariorum, et communiter uiuentium, quibus alterum submistum est non probum, Sarabaitarum ut uocabant, qui bini aut terni passim per urbes aut castella proprio arbitratu uiuerent.



CAP. II.---Propagatio monachismi ex Aegypto in omnes terras.

Instituta per hunc modum in Aegypto uita monastica auctoribus Paulo, Antonio et Pachomio, in omnes inde se terras salutari propagatione diffudit. Primus Hilarion ex Antonii schola monasticam in Syria disciplinam et exercuit et docuit. Basilius Magnus monasticam professionem ex Aegypto acceptam in Pontum et Asiam minorem intulit. Audeus relegatus monasteria in Gothia fecit. Penetrauit quoque idem institutum in Aethiopiam, Persidem et Indiam, ex quibus prouinciis turmas monachorum se Bethlehemi suscepisse scribit sanctus  Hieronymus. In Italiam institutum monasticum partim ex Aegypto, partim ex Syria transiit. Primum enim Romam adueniens sanctus Athanasius cum uitam a se scriptam sancti Antonii publicasset, iuuentutem utriusque sexus plurimam ad eius imitationem inflammauit. At sanctus Eusebius uercellensis disciplinam monasticam e Syria petitam in suam ecclesiam intulit, et clerum etiam suum sub Regulam adegit. Sanctus quoque Isaac Syrus prope Soletum in loco deserto monasterium posuit, ut docet sanctus Gregorius, Dial. lib. III, cap. 14. Ex alterutra istarum originum uel Aegyptia, uel Syriaca prodiisse uidentur monasteria, que multa per Italiam fuisse SS. Ambrosius, Hieronymus, Gregorius, aliique testantur. Abbates quoque et ascete insignes, Eutychius, Florentius, simulque multi a sancto Gregorio memorati, ante sancti Benedicti etatem. Item uirgines et sanctimoniales. Non solum autem in continenti Italie, sed et in insulis Dalmatie et Maris Etrusci plurimos fuisse per ea tempora monachos,  sanctus Hieronymus indicat. In Sicilia quam ingens iam olim multitudo monachorum fuerit, Rochus Pirrhus testatur in Notitia Abbatiarum eius insule, uti et de aliis maioribus Mediterranei Maris insulis alii qui de ipsis scripserunt. E Capraria insula, ubi greges monachorum fuisse indicat Rutilius Numantinus scribens circiter annum Christi 416, missi ad sanctum Augustinum monachi id institutum in Africam intulerunt, quod ibi receptum est, necquidquam Donatistis obstantibus. Monasteria Carthagine, Tagaste, Hippone, fuisse testatur Paulinus. Caprariense postea et Palmarie monasteria reformauit sanctus Gregorius Magnus. Sed inter insulas monachismo claras, Lerina in primis celebrata est, ubi auctore Honorato sancti senes diuisis cellulis Aegyptios Patres in Galliis emulabantur, ut sanctus Eucherius tradit. Hinc eductus ad episcopatum est sanctus Honoratus anno Christi 426: quod  exemplum postea frequentatum legimus, ut merito Lerina seminarium episcoporum diceretur. Quintum inde seculum Barbarorum irruptionibus imperio et Ecclesie funestum multos publicorum malorum pertesos ad uitam monasticam locis secretis colendam perpulit, tutum asylum pandens humanarum miseriarum. Per Gallias nichilominus floruisse professionem monasticam, ex historiis regum prime stirpis, Actis sanctorum Hilarii, Martini aliorumque, tum ex Gregorio Turonensi, aliisque monumentis, manifestum est. In insulas Oceani per eadem tempora monachismus penetrauit, auctore Patritio Brittone  , qui peragratis Gallia atque Italia, insulisque Tyrrheni Maris, cum in iuuentute sanctum Martinum uidisset,  et sancto Germano Antissiodorensi preceptore usus esset, missus postea a sancto Celestino papa ad conuertendos Hibernos anno Christi 431, monasteria ibi plurima instituit, ut ex antiquis monumentis Usserius docet, obiit sanctus Patritius anno 49. Dauid Menarensis episcopus nobile monasterium construxit. Monasterii Benchorensis meminit Beda. Sanctus Columbanus Armaccanum et Tyrrhense monasteria fundauit anno 565: hec erant in Hibernia et Britannie illa parte, quam non occupauerant Anglo-Saxones, ad quos deinde ipsos monasticum institutum simul cum Christiana religione penetrauit, magnis et paribus utriusque incrementis. Sanctus Augustinus monachus et monasticarum Regularum peritus, missus deinde a sancto Gregorio Magno in Angliam, monasticam ibi disciplinam propagauit, Dorouerniensi presertim monasterio fundato, ut auctor est Beda. Apud Northumbros et septentrionales illius insule populos sanctus Aidanus uitam religiosam  induxit. Prodierat hic e schola sancti Columbani, et in Lindisfarnensi insula monasterium habuit. Hec omnia confirmant celebrate in historiis illarum gentium dissensiones inter utriusque schole monasteria uaria, presertim de Paschate ac tonsura: et uidentur per ea tempora monachi in ecclesiis episcopalibus functiones sacras obiisse, quod indicat Beda. Unde cathedrales Ecclesie Munster, siue Monasteria uocantur Anglis. De Hispanis, Germania, Dacia, Pannonia, Sarmatia, ceterisque regnis ac prouinciis sigillatim dicere infinitum sit. Exstant historici cuiusque, qui plane doceant, ubicunque Christi religio uiguit, etiam regulare institutum floruisse. Porro ubiuis gentium uiri ascesim coluere, femine quoque eos emulate pro captu sexus, perfectioni studuerunt: idque uel cenobiis, aut cellulis clause, uel in domibus propriis uirginitatem Deo sacratam, aut sanctam uiduitatem exercentes. Sed de his satis.



CAP. III.---Unitas regularis instituti usque ad sanctum Benedictum. Obiter de patria Cassiani.

Ex hactenus dictis de multitudine ubique colentium uitam monasticam in utroque sexu, facile cuipiam uetera ex presentibus estimanti persuadebitur, fuisse primis illis temporibus diuersos et certo charactere discriminatos monachorum ordines, prout postea institutum, presertim in Mendicantibus, quorum uniuerse, quamuis late sparse, familie sub uno peculiari capite certis et cuique propriis officiis  ac legibus Deo militant. ualde fallor, si iam tum primis sex septemue Ecclesie seculis iste usus inualuerat. Certe uestigia mihi quidem non apparent, qui, quocunque intueor, uniformem ubique mona chatus rationem, et facilem ac promiscuum inuicem transitum, mutuumque commeatum professionum et cenobiorum cerno. Orientales monachi, quando in Occidentem uenerant, cum ibi profitentibus religiosam uitam sine discrimine censebantur: uicissim Occidentales in Oriente; quod cum innumeris exemplis possit demonstrari, unum tantum hic afferam, Cassiani et Germani Gallorum monachorum, qui Aegypti monasteria peragrarunt instituti monastici cognoscendi causa et animo in patriam referendi haustam inde notitiam discipline, in suum et popularium suorum usum; unde satis apparet existimasse ipsos unum esse in commune omnium ubique monachorum modum et usum religionis profitende. Mouerit forte quempiam   quod Cassianum Gallum dixi. Quidni uero id ego ipsi de se affirmanti crederem? Legimus cap. 1, coll. 24, Cassianum cum suo unanimo abbate Germano fassos esse abbati Abrahamo: »quia  ad repetendam Prouinciam nostram, atque ad reuisendos parentes, quotidianis acrius estibus urgebamur.« Quam aliam hic prouinciam intelligamus, nisi illam Orienti obuersam Gallie oram, que iam tum quasi proprio nomine, quod hodieque retinet, Prouincia uocabatur, in quam deinde certo constat rediisse Cassianum, in eaque uixisse, consenuisse, obiisse. Addit de parentibus suis, fuisse illos magna religione et pietate preditos; unde non impedituri putarentur, ne monasticam ibi uitam coleret; tum eosdem copiosos, qui affatim prebituri essent necessaria, et sollicitudinem uictus parandi dempturi. Que omnia mire conueniunt indigenis illarum uberrimarum regionum, ubi precipuus tum erat religionis uigor, et passim nobilissimi  quique Lerinum confluebant profitende causa uite monastice. Unde sibi  merito ambo blandiebantur, spe uerisimili de conuersione multorum, »qui uelut nostro essent, inquit, ad uiam salutis exemplo et monitis dirigendi.« uideant autem qui in solitudines Scytharum Cassiani patriam submouent, quam apte illi desertorum squalori et Caucaseis rigoribus conueniat, quod de sua patria Cassianus subiicit: »Tum preterea ipsorum locorum situs, in quibus erat a maioribus nostris  auita professio, ipsarumque amenitas iucunda regionum ante oculos pingebatur, quam grate et congrue solitudinis spatiis tenderentur: ita ut non solum delectare monachum possent secreta siluarum, sed etiam magna uictus prebere compendia.« Denique dictio ipsa et stylus, quam non Scythie barbariem redoleat, palam est. Qua etiam ratione refelluntur, qui Atheniensem Cassianum putant. Inde enim potius Atticam Grecismi proprietatem ducere potuisset, quam eum quem prefert ubique latinitatis Gallicane genuinum succum ac leporem, qualis in Eucherio, in uincentio Lirinensi, in Fausto, in aliis eius tractus scriptoribus passim floret; sed de his plura dicendi locus hic non est. Ad uniformitatem instituti monastici reuertamur, aduersus quam nichil prescribit Regularum hoc Codice relatarum numerus et diuersitas. Etenim ille a singulis, ut presens usus poscebat, Patribus scripte, aliorum similia cupientium studiis descripte, in commune proponebantur, ut ex his quique pro locorum et nationum  differentia, uitam uniformi, quoad precipua, disciplina temperarent. Primaria sane, et quasi fundamentalis monachorum Regula Euangelium erat: illa, inquam, Christi consilia, que castrare seipsum propter regnum celorum; que abnegare se, et crucem tollere; que patrem, et matrem, uxorem, agros propter Christum relinquere; que uendere patrimonia, et dare pauperibus, sicque nudos Christum sequi suadebant. Regule particulares nichil nisi eius prime ac uniuersalis Regule applicationes, aut declarationes locis et personis plerumque aptate habebantur. Quod adeo uerum est, ut ne ipse quidem sanctus Benedictus, qui antiquum, quem reperit in Ecclesia, monasticum ordinem suscepit, excoluit, dilatauit, Regulam uniuersalem suis ubique omnibus promulgauerit; sed peculiarem duntaxat Cassinensi cenobio, cui preerat, que inde priuata diligentia descripta, et imitandi studio publicata, adeo non quasi abrogasse priores ceteras  est credita, ut sanctus Benedictus Anianensis, huius, quam damus, Collectionis auctor, idem aliud Opus elucubrauerit, nuper a uiro doctissimo Hugone Menardo, luci publice cum eruditis obseruationibus datum, cui Concordie Regularum nomen fecit, que singulorum Benedictine Regule capitum consensionem cum ceteris omnibus aliis Regulis clare demonstrat. Hec disputari pluribus debebant; uerum metus erat, ne in contentionem res abiret ab hoc aditu tranquilli pacificique operis alienam: certorum quippe hominum, quos abundare in suo sensu facile sinimus, obnixa in contrarium armataque studia noueramus, cum quibus rixari nunc quidem nolumus.



XXI.

Diximus supra Leonem Allatium ex schedis Holstenianis posthumis hanc Dissertationem Proemialem exarasse; sic enim prodit clarissimus Mabillonius  in prefatione ad tom. I Annal. Benedict., n. 19, ubi ad monstrandam instituti monastici unitatem, sub nomine Allatii adducit prolixum textum ex allato capite 3 Dissertat. Proemial. desumptum. Cum igitur tot uiri graues et eruditi, inter uite monastice primos cultores plenarium consensum repererint, atque ipsius instituti ratio, ut pote in consiliis euangelicis fundata, hoc ipsum manifestet, hinc non obstante Regularum diuersitate, talis concordia in dirigendis monachis mansit inconcussa, donec posterioribus seculis Ordines Mendicantes insurrexerunt, qui monasticum statum tam circa habitum quam circa uite cursum quodammodo mutauerunt, quamuis omnes Ordines Religiosi ad eumdem terminum  tendant, nimirum ad excolenda consilia euangelica.



XXII.

Existimat quidem uir doctissimus Ludouicus Thomassinus, Oratorii Gallicani presbyter, de ueteri Disc. part. I, lib. III, cap. 24, Cluniacenses monachos primos fuisse, qui in ordinem monasticum induxerunt diuersitatem ab omnibus aliis distinctum corpus conflando, et singulari Regule sese addicendo, cum ante seculum decimum sub uno generali monachorum ordine, cuncta monasteria ita constituta fuerint, ut suam Regulam amplectendo non excluderent alias, sed diuersas Regulas admitterent. uerum pace eruditissimi uiri, nec Cluniacenses, uel postea Camaldulenses, Cistercienses, aliique  plures Benedictine discipline reformatores tantam in ordinem monasticum induxerunt differentiam, ut pote pro primaria uite norma constituentes sancti Benedicti Regulam solam, a monachis Occidentalibus obseruatam, longe ante Cluniacensis congregationis exordium, adeoque omnes ille congregationes ab eodem fonte emanantes, haud aliunde suam diuersitatem hauserunt, quam laxiori uel strictiori Regule Benedictine obseruantia, ad quam in suo rigore conseruandam peculiaris cuiusque congregationis constitutiones, diuersis personis et locis excogitate sunt, quarum proin precipue inter huius Codicis Additamenta exhibentur.



XXIII.

Ex quibus omnibus omnino patescit, statum monasticum  ab exordio uniformem, simulque cum ipsa Christiana religione sumpsisse originem, et cum eadem per orbem simul propagatam fuisse. Cum autem hodierni Canonici Regulares, qui sub communi Regula sancti Augustini Deo militare gloriantur, etiam a primis Christianis Hierosolymitanis suum exordium repetant, sic de eorum instituto pauca proponere lubet, etsi in Codice Regularum Holsteniano nullum sue originis monumentum meruerint, etsi constet, hos uiros religiosos ad obtinendam euangelicam perfectionem, mores, et actiones suas semper composuisse, uitamque uere apostolicam tribus solemnibus uotis suffultam duxisse; ast eosdem a primis Christianis Hierosolymitanis euangelica consilia amplexis exortos esse, ac perpetua  serie propagatos, omnino uanum est asserere, nisi inquantum cum monachis conueniunt.



XXIu.

Nemo enim uel leuiter in historia ecclesiastica uersatus ignorat, nomen Canonicorum primis Ecclesie seculis inauditum fuisse, neque ante seculum sextum illud auditum est apud Occidentales auctores, prout Canonicorum regularium propugnator eximius Eusebius Amort, in suo laudabili opere de ueteri et noua Disciplina canonica part. I pag. 2, agnoscit. Imo ante seculum octauum per canonicos solummodo intelligebantur clerici illi, qui ascripti erant matricule alicuius ecclesie, tanquam beneficiarii siue prebendarii, quibus canon siue dimensum  dispensabatur. Nec sane magni refert obiicere matricularios seu matricule ecclesiarum inscriptos quosdam exstitisse, qui non erant canonici; quales existimantur uidue et pauperes catalogo ecclesiarum olim inscripti, et ex oblationibus fidelium certas et determinatas eleemosynas singuli accipientes, uti nec sanctus Cornelius papa ad Fabium Antiochenum scribens circa annum 254 omnes clericorum gradus simul ac uiduas et pauperes Ecclesie Romane catalogo inscriptos recensens, ullam canonicorum mentionem facit. Cum enim primis illis Ecclesie seculis cuncti uiri ecclesiastici, imo et pauperes utriusque sexus in matriculam ecclesiarum relati, ex oblationibus fidelium quotidianis uiuerent, neque proprios fundos possiderent, sic nec beneficiarii,  aut prebendarii, multo minus canonici appellari potuerunt, ut pote nullo certo et determinato canone gaudentes, licet catalogo ecclesie inscripti. Postquam autem ecclesia fundis et possessionibus abundare ceperat, sic et plurimi clerici ecclesiis tam cathedralibus quam aliis immatriculati, prebendas et beneficia certa et ordinaria acquisierunt, quatenus liberius officio diuino insistentes annuam idcirco pensionem accipiebant, sic iure optimo canonici nuncupari potuerunt; canon enim apud ueteres nichil aliud erat, quam regulata quedam pensio, prout uarii iuris ciuilis textus testantur.



XXu.

Utcunque uero canonici nomen suum deriuare aueant, siue a matricula uel canone ecclesiarum,  quibus inscripti erant, siue a canone uel regulata quadam pensione ipsis annuatim dispensata, hoc unum certum est, ante Pippini Magni tempora nullam determinatam Regulam uiuendi ipsis prescriptam fuisse, quia Ecclesie uniuersalis canones omnibus clericis et Christianis communes erant. Fatentur enim omnes ecclesiastice historie scriptores, sanctum Eusebium uercellensem episcopum primum fuisse, qui uitam communem clericis suis mandauit circa annum 330, uitam clericalem cum monastica coniungens. Neque sanctus Augustinus clericis suis in communi uiuentibus peculiarem Regulam tradidisse legimus; nullam enim aliam uiuendi normam scripsisse affirmant uiri docti, nisi uulgarem illam Regulam sanctimonialibus feminis prescriptam,  quam in hoc Regularum Codice inter alias sacrarum uirginum Regulas collocauit Lucas noster Holstenius. Reperimus quidem sanctissimi presulis duos sermones de communi uita clericorum, qui tamen potius dicende sunt exhortationes, quam uite communis norma uel regula.



XXuI.

Nec sane clerici illi in communi uiuentes a sancto Augustino instituti, ullatenus appellari possunt canonici, quorum nomen in Ecclesia nondum auditum erat, sed potius Cenobite dicendi sunt, quia episcopium, ubi cum episcopo degebant, in modum cenobii erectum fuerat, et forsan ipsummet erat monasterium ante initum episcopatum erectum,  prout Possidius in ipsius uita insinuare uidetur. Frustra quoque in suas partes trahere conantur canonici sanctum Basilium et sanctum Cesarium Arelatensem, quatenus regulares nominari ualeant; nam uterque sanctissimus antistes uitam monasticam non canonicam excoluit, atque sancti Basilii Regula monachis non clericis adoptata est; quam proin sanctissimus monachorum Occidentalium patriarcha sanctus Benedictus, Reg. cap. LXXIII, omnibus monachis legendam proponit, eiusque auctorem sanctum Patrem Basilium nominat. Certum quoque est, sanctum Cesarium in celeberrimo Lirinensi monasterio educatum, monasticam uitam semper excoluisse, Regulasque suas pro monachis et sacris uirginibus in monasterio degentibus prescripsisse,  prout ex obseruationibus ad utramque Regulam preuiis satis superque monstrauimus.



XXuII.

Quidquid ergo adducunt canonici regulares ad probandam perpetuam successionem suam a primis Christianis Hierosolymitanis usque ad nostra tempora, nullis omnino solidis argumentis fulciri potest; etiamsi concedamus quosdam semper exstitisse clericos bonis suis omnibus renuntiantes; aliaque consilia euangelica obseruantes; nunquam tamen primis septem seculis adduci possunt integre clericorum congregationes, que se ad tria uota solemnia, paupertatis, castitatis et obedientie, obseruanda astringebant, uel ad hec prestanda per aliquam expressam Regulam obligabantur. Omnes enim  tales congregationes a sanctissimis episcopis aliisque piissimis uiris institute potius erant monastice, quam canonice, quemadmodum cuncte Regule in hoc Codice Regularum adducte perspicue satis demonstrant. Adeoque clerici in communi uiuentes, quorum nonnulli omni bonorum proprietati forsan renuntiabant, nunquam tamen tria solemnia uota emittebant, uel communem Regulam uiuendi, distinctam ab Ecclesie canonibus ante medium seculi octaui admittebant; licet his temporibus nomen canonicorum in aliquibus locis florere ceperit.



XXuIII.

Primus enim qui canonicis Regulam peculiarem prescripsit, erat sanctus Chrodogangus seu Rodingangus, et Trotongangus anno 743 uel sequenti,  in episcopum Metensem electus, quam sedem piissime rexit usque ad annum 767, sub quo tempore hanc Regulam pro canonicis Metensibus promulgauit, que inter huius Codicis Additamenta habetur. Hanc omnium primam Regulam canonicis traditam ex Regula Benedictina plerumque desumptam agnoscunt uiri eruditi; nusquam tamen legimus eamdem in ecclesias alias introductam fuisse, neque ab illa canonicos appellatos fuisse regulares. Nam hoc tempore etiamsi exstiterint Canonicorum capitula, non tamen illa regularia nuncupabantur, prout exerte probat sepe laudatus Thomassinus part. I, lib. III, cap. De capitulis sub imperio Caroli Magni, ubi in testimonium adducit canonem concilii  uernonensis anno 755 celebrati, quo monachi dicuntur regulares  etiamsi de Ordine canonico hoc concilium loquatur, cuius uerba hec sunt: »De illis hominibus, qui dicunt quod se propter Deum tonsurassent, et modo res eorum uel pecunias habent, et nec sub manu episcopi sunt, nec in monasterio regulariter uiuunt, placuit, ut in monasterio sint sub Ordine regulari, aut sub manu episcopi sub Ordine canonico.«



XXIX

Cum igitur hoc concilium manifeste distinguat Ordinem Regularem, tanquam monachis proprium, ab Ordine Canonico, sic euo Caroli Magni nullus exstabat Canonicus regularis. Quicunque enim dicebantur  regulariter uiuere, erant monachi, et e contrario illi canonici nominabantur, qui sub obedientia episcopi, professionem obseruandi sacros canones faciebant; nec regulares potuerunt dici, cum per concilium monachis opponantur, qui proprie uocantur hic regulares, prout argute discurrit laudatus Thomassinus loco citato, qui ultra progrediens, non dubitat asserere per Ordinem canonicum intelligi debere statum clericalem, cui quidem nullus uitam regalarem adhuc prescripserat, quamuis circa medium huius seculi octaui iam clerici cathedralium ecclesiarum uitam communem inire ceperint.



XXX.

uerum postquam sanctus Chrodogangus Regulam  canonicis promulgauerat, atque in Aquisgranensi concilio, anno 816, pro omnibus Gallie et Germanie canonicorum collegiis peculiaris Regula condita est, tunc et ipsi canonici appellari regulares ceperunt, et eorum collegia nominata sunt aliquando monasteria, ob quamdam cognationem inuentam inter ipsos iam regulariter uiuentes, et monachos, qui ab exordio proprie regulares erant, ut pote ui instituti monastici peculiari et determinate regule astricti. Fusius quidem tractat hec omnia laudatus Thomassinus loco citato, monstratque sub his temporibus quedam monasteria laxioris uite amore ad institutum canonicum desciuisse, tandemque inter utrumque institutum quamdam commixtionem  exortam fuisse, quod sepius hec monachorum, et canonicorum nomina indiscriminatim adhiberi ceperint. Sic piissimus imperator Carolus Magnus in Epistola ad Alcuinum, Turonensibus monachis sancti Martini exprobrat inconstantiam et leuitatem animi et morum, quod nunc monachi, nunc canonici dici uellent: »Aliquando enim monachos, aliquando canonicos, aliquando neutrum uos esse dicitis.« Sic etiam concilia temporibus his celebrata testantur, presertim uernonense supra citatum, quorum canones hoc ipsum monstrantes adducit prelaudatus Ludouicus Thomassinus.



XXXI.

Labente ergo seculo octauo, et ineunte sequenti  quidam canonici omnibus bonis suis renuntiantes appellari ceperunt regulares, uel ob obseruantiam Regule sancti Chrodogangi, uel intuitu Regule Aquisgranensis, nulla enim alia determinata uite regularis norma ipsis prescripta erat ante medium seculi octaui; et quidem in confesso est apud omnes regulam Aquisgranensem nunquam ab Ecclesia uniuersali approbatam uel receptam fuisse, sed solum auctoritate Cesarea ordinatam; unde et illa uite regularis norma haud dici potest, ut pote nimis uaga, atque quibusdam canonicis non renuntiantibus bonorum suorum dominium permittens, renuntiantibus etiam nimis prodigam cibi et potus mensuram, aliasque laxitates concedens. Hinc raro hanc Regulam adducunt in testimonium uite ascetice  scriptores, neque eiusdem mentionem facit sanctus Benedictus Anianensis in sua Regularum Concordia, quamuis tempore condite Regule uixerit, et post concilium Aquisgranense tam ipsum Regularum Codicem, quam earum Concordiam cum Regula Benedictina conscripsisse credatur.



XXXII.

uerum cum intuitu Regule Aquisgranensis, et exhortatione Patrum concilii, sed precipue Ludouici Pii imperatoris admonitionibus excitati plurimi utriusque sexus canonici uitam regularem excolere ceperint, sic et eamdem inter Additamenta apponere cogitauimus, sed eiusdem prolixitas prohibuit, et presertim quia hodierni canonici regulares illam pro sua uite ascetice norma agnoscere renuunt,  quamuis nuper uir eruditus Eusebius Amort supra laudatus hanc Regulam inter alia ueteris et Noue Discipline canonice monumenta collocauerit. Que et in Conciliorum Collectione Labbeana tom. IX, reperitur. Ut autem in hac Regularum Collectione nichil omittatur, quod ad canonice uite cognitionem conducere ualet, inter Additamenta collocauimus antiquam Canonicorum Regulam ex sancti Chrodogangi et Aquisgranensis Regulis collectam, et forsan auctoritate Ludouici Pii imperatoris per Amalarium ecclesie Metensis decanum promulgatam, prout in obseruatione ad eamdem preuia existimamus. Deinde cum preuiis obseruationibus exhibemus tres Regulas sancto Augustino imputatas, quas canonici  regulares ante seculum undecimum sibi non adoptarunt, sed labente hoc et sequenti seculo florente sese Augustinianos nominabant, quorum proin antiquas consuetudines adducimus. Denique eximium uite canonice monumentum proferemus, nimirum Regulam beati Petri de Honestis ecclesie Portuensis conscriptam, atque anno 1117 oblatam summo pontifici Paschali II, quam nuper edidit sepe laudatus Eusebius Amort, agnoscens eamdem exstare primam Canonicorum Regularium Regulam iuxta hodiernum institutum, cui proin obseruationem preuiam satis amplam prefiximus.



XXXIII.

Igitur in hoc Codice Regularum Holsteniano aucto et locupletato, nullum uetus monumentum ad uitam  monasticam et canonicam pertinens quod ad nostras manus peruenit, preterire uoluimus, nisi, quod nonnulla statuta sacrorum ordinum ob nimiam prolixitatem omittere coacti fuerimus, ne forsan hoc presens uolumen iustam molem excederet. Hic studio missa fecimus antiqua Cluniacensium monachorum Statuta in Spicilegio Dacheriano descripta, cum illa sola, si sancti Guilielmi Hirsaugiensis abbatis Institutiones superaddite fuissent, integrum uolumen perfecissent, quorum proin loco Statuta disciplinam apud pios illos monachos obseruatam satis declarat. Pari quoque modo cogitauimus circa Statuta Cisterciensium, aliorumque plurium ordinum, ad quorum cuncta amplissima statuta exhibenda non unum, sed plura uolumina uix sufficerent, prout fusius  in prefatione ad tomum secundum huius Codicis monstrabimus.



XXXIu.

Interea ad ipsum Codicem Regularum redeamus, cum circa eumdem quedam scitu digna occurrant. Etiamsi enim certum sit, sanctum Benedictum Aniane abbatem Regulas ueterum monachorum collegisse, et in unum codicem redegisse, attamen dubitauit supra laudatus Hugo Menardus hanc Regularum Collectionem amplius existere, quia scrutatis nobilioribus Gallie bibliothecis, nullibi Codicem Regularum a sancto Benedicto Anianensi compositum reperire potuit, prout in prefatione ad Concordiam Regularum testatur, numerans ibidem bibliothecas, ex quibus latentes sanctorum Patrum  Regulas eruere conabatur. Hinc merito etiam dubitatur, an sepe nominatus sanctus Benedictus Anianensis, omnes Regulas monasticas ante medium seculi octaui scriptas in unum codicem redegerit, easque sue Regularum Concordie inseruerit, cum haud minimum discrimen appareat inter Regulas in hoc presenti Codice contentas, et illas ad Concordiam componendam adhibitas.



XXXu

Quod primum dubium attinet, et illud perspicue resoluit clarissimus Holstenius asserens, hunc ipsum Codicem Regularum eumdem esse, quem sanctus Benedictus Anianensis conscripsit, cum eiusdem uetustissimum exemplar in celeberrimo sancti Maximini prope Treuiros monasterio conseruatum, huius  sanctissimi abbatis nomen et titulum preseferat, uti et ipsius apographum ante aliquot secula conscriptum testatur, quod ex bibliotheca canonicorum regularium domus beate uirginis Colonie acceptum, primus typis mandare iussit; que omnia ex Holstenii schedis posthumis Leo Allatius disertis uerbis declarat in Materia Dissertationis Proemialis, sic de hoc Codice Regularum eiusque Appendice disserens.

DISSERTATIONIS PROeMIALIS CAP.Iu.---De hoc Codice Regularum, eius Appendice, et utriusque compilatore.

Circiter annum Christi 820 floruit in Galliis opinione sanctitatis atque doctrine Benedictus abbas Anianensis, qui ortus e nobilissima comitum Magalonensium  stirpe, ex aulico gratioso et forti milite, Deo ad meliora uocante, primum religiosam uitam suscepit in monasterio sancti Sequani; unde postea in patriam reuersus Anianese monasterium in paterno fundo, tum non procul inde Gellonense in gratiam Guilielmi comitis instituit. Mox aliis permultis Ludouici Pii imperatoris uoluntate prefuit. Ad extremum aulam sequi coactus, quod imperator eius consiliis iuuari cuperet, erecto prope Aquisgranum, ubi plerumque degebat imperator, monasterio Indensi, sanctam ibi uitam sancta morte conclusit. Exstant eius Acta ab ipsius discipulis conscripta, que primus edidit Hugo Menardus, tum Bollandus et Henschenius de nouo illustrata recitant ad diem 11 Februarii. In iis Actis ita legitur: »Fecit librum de Regulis diuersorum Patrum.« Ad quem locum sic adnotat Menardus: »An iste liber adhuc exstet, non mihi compertum est. In testamento sancti Gennarii episcopi Asturicensis, inter libros, qui ab eo dantur monasterio sancti  Petri de Montibus, recensentur Liber Regularum uirorum illustrium; qui an idem sit cum eo qui a nostro Benedicto collectus est, non adeo constat.« Hec ille; qui si uidisset Codicem nostrum titulo Benedicti abbatis Anianensis prenotatum, non opinor, dubitasset, quin hoc opus illud ipsum sit, cuius auctor uite eius loco recitato meminit. Seruatur, ut aiunt, apud sanctum Maximinum prope Treuiros antiquissimum exemplar huius collectionis, unde apographum exscriptum custoditum apud canonicos regulares domus beate uirginis Colonie, cum uidisset ante hos annos circiter uiginti illustrissimus tunc Fabius Chisius episcopus Neritinorum, et nuntius illic apostolicus  describendum curauit, et exemplum inde sumptum nobis benignissime communicauit, nos ex eo editionem hanc curauimus. Sed, ut subinde occurrebant antiqui codices exhibentes aliquam ex hisce regulis, edita nostra cum iis conferebamus,  diuersitates adnotabamus ad marginem, inde notule pauce ad calcem operis coniecte formate sunt. Cum autem eo studio ferremur conquirendi antiqua monumenta, ex quibus hec editio locupletari possit, occurrunt ecce nobis in lectis ima bibliotheca serenissime domine Christine Alexandre, Gothorum, uandalorum, Suecorumque regine, uetusti duo codices exhibentes parenetica quedam opuscula antiquorum Patrum ad instituta monachorum utriusque sexus accommodata, que cum statim iudicassemus aptissime utiliterque posse adiungi ad iam editum Regularum Codicem: tum ad idem nos multo magis illud impulit, quod satis uerisimilis coniectura esset, hanc quoque Collectionem Pareneseon ad uitam monasticam, eiusdem esse manus atque ipsam collectionem Regularum. In hunc uidelicet modum scribit auctor uite sancti Benedicti Anianensis: »Alium nichilominus composuit librum ex sanctorum doctorum homiliis,«  quadrat satis hoc indicium in nostrum hoc Opus ex Patrum uariorum opusculis contextum, qui partim monachos, partim sanctimoniales erudierunt. In quo apte respondet hec appendix suo operi Regulas uirorum mulierumque perfectionis studentium digerenti. Scio Hugonem Menardum, cum in fine codicis ex quo Concordiam Regularum edidit, reperisset congesta quedam fragmenta Patrum ad uirtutes et uitia, que in monachis desiderantur aut cauentur pertinentia, opinatum esse illum ipsum librum contextum ex sanctorum doctorum homiliis, quem fuisse a sancto Benedicto compositum auctor eius uite refert; sed mihi quidem non persuadet, qui non homilias aut opuscula integra Patrum, sed sententias duntaxat, et testimonia ipso fatente Menardo congesta, sciam in illam farraginem codici Concordie Regularum assutam: nostra autem collectio integras exhibet adhortationes, aut conciones Patrum aptissime congruentes ad argumentum Regularum:  quare consentance iis subiici equus, opinor, et prudens lector, ubi cognouerit, fatebitur. De singulis Regulis, uel auctoribus earum nichil hic prefari opus duximus; premisimus enim suis locis ad singulas testimonia ueterum, que notitiam, quanta fere haberi potest, tum ipsarum, tum auctorum legenti suggerent.



XXXuI.

Adeoque extra omnem controuersiam statuit Holstenius sanctum Benedictum Anianensem esse huius Codicis Regularum uerum et indubitatum collectorem, simulque adhortationes, ac nonnullas sanctorum Patrum conciones in Appendice exhibitas, in unum collegisse, atque ipsi Codici assuisse, cuius proin in hanc rem adductas satis probabiles rationes fusius in Obseruatione preuia ad ipsam Appendicem examinauimus. Iam ad alterum dubium  supra propositum, de quo maior restat difficultas, ueniamus; cum enim in hoc Regularum Codice, sicut et in ipsa Concordia Regularum desint plures Regule ante medium seculi noni condite, quarum Supplementum uulgauerat sepe laudatus Hugo Menardus teste huius Codicis typographo, Ludouico Billaine, sic ad finem catalogi Regularum in eodem contentarum loquente: »Idem sanctus Benedictus Anianensis abbas Regularum Concordiam cum Regula sancti Benedicti abbatis Cassinensis composuit, quam R. P. D. Hugo Menardus congregat. sancti Mauri monachus edidit, et obseruationibus doctissimis illustrauit, que loco esse possunt earum, quas doctissimus Holstenius in hunc Codicem meditabatur, que quidem Concordia in eadem officina Ludouici  Billaine uenalis prostat, qui pollicetur Supplementum huius Codicis, in quo sanctorum Patrum Regule et Constitutiones ab Holstenio pretermisse, et alia plurima ope doctorum uirorum ex uariis bibliothecis conquisita, continebuntur.«



XXXuII.

Ex quibus omnino constat in hoc Codice non omnes ueterum Patrum Regulas monasticas comprehensas esse, nec sane ad nostram notitiam adhuc peruenit, facta etiam diligenti inquisitione, promissum Supplementum, secus omissas Regulas inter Additamenta collocassemus. Et quidem ut taceam Regulam sancti Chrodogangi inter Additamenta nostra positam, certum est sanctum Benedictum  Anianensem omisisse eximium ueteris Discipline monastice monumentum, scilicet Regulam sancti Ioannis abbatis Biclarensis, post medium seculi sexti scriptam a sancto Isidoro Hispalensi, ac postea ab ipso Trithemio commemoratam, quorum tempore et ipsa Regula exstabat, quamuis nunc nullibi appareat. De hac autem Regula sic scribit clarissimus Calmetus in suis Obseruationibus criticis ad religiosorum et canonicorum Regulas, ad calcem Commentariorum in Regulam sancti Benedicti: »Scripsit Ioannes Abbas Biclarensis e ualclara in Catalonia Regulam monasticam, quam sanctus Benedictus Anianensis ignorauit, aut saltem inuenire non potuit, siquidem eam nullibi citat, quamuis ab Isidoro Hispalensi laudatur, sicut et a  Trithemio. His temporibus omnino ignoratur tam Regula quam monasterium Biclare. Postea Ioannes abbas de Biclare sedem episcopalem Gerundie tenuit, ac Chronicon ad annum 589 pertingens scripsit.« Nos quoque admiratione afficimur, nec sanctum Benedictum Anianensem, nec Holstenium mentionem fecisse illarum Regularum, que pro canonicis utriusque sexus in concilio Aquisgranensi sancite erant, cum primus Regularum collector illis temporibus uixerit, atque falente ipso Holstenio, ipsi synodo adfuerit, a piissimo imperatore ad collapsam disciplinam monasticam simul ac ecclesiasticam restaurandam destinatus. Nec sane alia huius silentii causa assignari potest, nisi quod Regule ille Aquisgranenses appareant nimis uage et  indeterminate ad introducendam ueram et solidam uitam Regularem, nec unquam a sede apostolica approbate fuerint.



XXXuIII.

Cum uero haud parum discriminis in numerandis et ordinandis Regulis in hoc Codice contentis, atque in exhibendis illis in Concordia Regularum relatis, exortum uideatur, sic opere pretium diximus utriusque ordinem tam ab Holstenio quam ab Hugone Menardo obseruatum proponere, quatenus legentibus omne dubium auferatur circa huius Codicis . Tota enim diuersitas exorta est, quod doctissimus Menardus publicando Concordiam Regularum nusquam reperire potuerit Codicem Regularum ab eodem sancto Benedicto Anianensi conscriptum,  et ideo nomina Regularum in hoc eodem Opere hinc inde dispersa solummodo notauerit, cum e contra Holstenius inuento uero Regularum Codice ediderit Regulas in ipso ms. antiquo repertas, quas in unum codicem collegerat sanctus Benedictus Anianensis, priusquam Concordiam exarare ceperat. Hinc clarissimus Holstenius, iuxta fidem ms. codicis, Regulas distribuit in tres partes, quarum prima Regulas Orientalium Patrum complectitur, altera Occidentalium, tertia uero sanctorum Patrum Regulas pro sacris uirginibus scriptas, quibus et Appendicem adiunxit, quasdam sanctorum Patrum Exhortationes continentem, iuxta hanc presentem methodum:




CATALOGUS REGULARUM ET ALIORUM TRACTATUUM, Qui in hoc CODICE REGULARUM continentur.



PARS PRIMA. Regule SS. Patrum Orientalium ad monachos.
	Seculum.
I. S. Antonii abbatis. 	Iu.
II. S. Isaie abbatis. 	Iu.
III. SS. Serapionis, Macarii, Paphnutii, et alterius Macarii, etc. 	Iu.
Iu. SS. Patrum alia. 	Iu.
u. Tertia. 	Iu.
uI. S. Macarii Alexandrini, abbatis Nitriensis. 	Iu.
Eiusdem epistola. 	Iu.
uII S. Pachomii, abbatis Tabennensis, cum prefatione sancti Hieronymi in eamdem. 	Iu.
Eiusdem Monita. 	Iu.

uIII. Eiusdem et Theodori epistole et uerba mystica. 	Iu.
IX. S. Orsiesii, abbatis Tabennensis, doctrina de institutione monachorum. 	Iu.
X. Regula Orientalis, ex Patrum Orientalium Regulis collecta a uigilio diacono. 	Iu.
XI. S. Basilii, episcopi Cesariensis. 	Iu.



PARS II. Regule SS. Patrum Occidentalium ad monachos.
I. S. Benedicti, abbatis Cassinensis. 	uI.
II. Regula consensoria monachorum. 	uI.
III. Alia Regula incerti. 	uI.
Iu. SS. Pauli et Stephani abbatum. 	uI.
u. S. Cesarii, episcopi Arelatensis. 	uI.
uI. S. Aureliani episcopi Arelatensis. 	uI.
uII. S. Ferreoli, episcopi Ucetiensis. 	uI.
uIII. S. Columbani abbatis. 	uI.
Eiusdem Penitentiale. 	uI.
IX. Tarnatensis monasterii. 	uI.

X. S. Isidori, episcopi Hispalensis. 	uII.
XI. S. Fructuosi, episcopi Bracarensis. 	uII.
XII. Eiusdem monastica communis. 	uII.
Eiusdem Pactum.	
XIII. Patris cuiusdam. 	uI.
XIu. Regula Magistri. 	uII.
Xu. Grimlaici presbyteri Regula solitariorum. 	IX.



PARS III Regule SS. Patrum ad uirgines.
I. S. Augustini, episcopi Hipponensis. 	u.
II. S. Cesarii, episcopi Arelatensis. 	uI.
Eiusdem Sermo. 	uI.
Eiusdem epistola ad Oratoriam abbatissam. 	uI.
Eiusdem testamentum. 	uI.
III. S. Aureliani, episcopi Arelatensis. 	uI.
Ioannis, episcopi Arelatensis, epistola. 	uI.
Iu. S. Donati, episcopi uesontiensis. 	uII.

u. Patris cuiusdam. 	uII.
Sententia de Regulis Deuotarum, una cum decreto concilii Hispalensis. 	uII.
uI. S. Leandri, episcopi Hispalensis. 	uI.
uII. B. Aelredi, abbatis Rieuallensis. 	XII.



APPENDIX Complectens EXHORTATIONES SS. Patrum ad monachos et uirgines DE OBSERuANTIA uITAE RELIGIOSAE, Quas a sancto BENEDICTO abbate Anianensi olim collectas, LUCAS HOLSTENIUS e duobus mss. Floriacensibus serenissime regine Christine edidit.
I. S. Athanasii Alexandrini liber de Obseruationibus monachorum. 	Iu.
II. Eiusdem Exhortatio ad sponsam Christi. 	Iu.
III. S. Basilii M. Admonitio ad filium spiritualem. 	Iu.
Iu. Euagrii monachi Sententie ad monachos. 	Iu.

u. Eiusdem Sententie ad uirgines. 	Iu.
uI. Fausti, abbatis Lirinensis, Sermones quatuor ad monachos. 	u.
uII. S. Eucherii Exhortatio ad monachos. 	u.
uIII. Eiusdem Sententia ad monachos. 	u.
IX. Eiusdem Admonitio ad uirgines. 	u.
X. S. Cesarii, episcopi Arelatensis, epistole due ad Cesariam abbatissam. 	uI.
XI. Eiusdem Epistola hortatoria ad uirginem Deo dedicatam. 	uI.
XII. Nouati, catholici, Sententia de humilitate et obedientia, et de calcanda superbia. 	Iu.
XIII. S. Paulini ad monachos de penitentia. 	u.
XIu. Eutropii abbatis Epistola ad Petrum papam de districtione monachorum et ruina monasteriorum. 	uII.
Xu Incerti Sermones duo de decem uirginibus. 	uII.




XXXIX.

Atque hec est economia quam adhibuit Holstenius in publicando hoc Regularum Codice, nec ambigere licet, quin Regulas eodem modo ordinatas in suo ms. repererit, prout ex ipsis schedis posthumis eruitur, etiamsi quedam adsint ibidem Regule sancto Benedicto Anianensi omnino ignote, ut pote longe post ipsius obitum condite, quales sunt: Regule pro inclusis monachis utriusque sexus scripte a beato Grimlaico, et sancto Aelredo abbate Rieuallensi. Nec sane hoc in preiudicium huius Codicis uerti debet, quasi ille non sit, quem sanctus Benedictus Anianensis scripserat; nam amanuensis, labente seculo XIII, uel sequenti inchoante, exscribens uerum et authenticum Regularum Codicem,  prudenter iudicauit superaddi posse has duas Regulas, ut pote ad perfectam uite monastice normam apprime pertinentes. Pari quoque libertate Holstenius huic Codici assuere uoluit nonnulla aliunde petita; in alio enim ueteri ms. reperiens Sententiam de Regulis Deuotarum, eamdem uoluit inserere, simul ac concilii Hispalensis caput 11 ad sanctimonialium clausuram spectans, quam etiam Sententiam de Regulis Deuotarum, et nos obseruationi preuie ad Regulam sancti Isidori coniunximus, tanquam illius Regule caput ultimum, prout ibidem notauimus. Cum igitur agnoscat Holstenius hunc Codicem Regularum eumdem esse, quem composuerat sanctus Benedictus Anianensis, sic eiusdem authenticitati nec assuta Additamenta, nec diuersus Regularum  ordo in Concordia obseruatus, ullatenus preiudicare debent, prout supra monstrauimus.



XL.

Nam sanctissimus abbas Anianensis condendo Concordiam Regularum diuersum omnino ordinem inire debuit, cum ex collectis sanctorum Patrum Regulis solas quasdem sententias excerpserit, necessarias quidem ad monstrandam discipline monastice uniformitatem cum ipsa Regula Benedictina, quam solum deinceps ubique obseruandam mandauerat piissimus imperator Ludouicus I, licet hucusque in aliquibus monasteriis plures Regule simul obseruate fuerint. Sic enim ex uita Ludouici Pii, et ex Aimonio lib. u de Gestis Francorum instruimur: »Itidemque constituit idem Deo amabilis imperator  Benedictum abbatem, et cum eo monachos strenue per omnia uite, qui per omnia monachorum euntes redeuntesque monasteria, uniformem cunctis traderent monasteriis tam uiris quam sanctimonialibus feminis morem uiuendi secundum Regulam sancti Benedicti.« Adeoque sanctus Benedictus Anianensis conferendo Regulam sancti Benedicti cum aliis sanctorum Patrum Regulis, quatenus ex illis uniformem cum eadem doctrinam monstraret, necessario ordinem in Codice Regularum obseruatum inuertere debuit, sententias et instituta sanctorum Patrum cuilibet capiti Regule Benedictine approprians, quatenus ueram Regularum Concordiam conderet. Hinc doctissimus Hugo Menardus in edendo Concordiam  Regularum anno 1658 talem Regularum Catalogum contexuit, ut Regulam sancti Benedicti primo loco posuerit, tanquam principalem, ad quam relique reducuntur.


HUGONIS MENARDI Catalogus in sua CONCORDIA REGULARUM obseruatus.
    1. Regula S. Benedicti.
    2.---S. Pachomii.
    3.---S. Orsiesii.
    4.---Orientalis.
    5.---S. Macarii.
    6.---Itidem S. Macarii.
    7.---SS. Patrum.
    8.---Itidem SS. Patrum.
    9.---Itidem SS. Patrum.
    10.---S. Basilii.
    11.---S. Hieronymi.
    12.---S. Augustini.
    13.---S. Cassiani. 
    14.---SS. Stephani et Pauli.
    15.---Tarnatensis.
    16.---S. Cesarii episcopi.
    17.---S. Aureliani episcopi.
    18.---S. Ferreoli episcopi.
    19.---S. Isidori episcopi.
    20.---S. Fructuosi.
    21.---Alterius Fructuosi.
    22.---S. Columbani.
    23.---S. Donati.
    24.---Magistri.
    25.---Cuiusdam Patris.
    26.---Item cuiusdam Patris.





XLI.

Et quidem ex Catalogo Regularum in Concordia obseruato, omnino apparet, quasdam Regulas ibidem nominari, que in ipso Codice non reperiuntur,  et uicissim: prout cuilibet utrumque Catalogum conferenti facile patebit. Sic de Regula sancti Cassiani obseruauit sepe laudatus Menardus illam desumptam esse ex primis quatuor libris eiusdem sanctissimi abbatis de Institutionibus monasticis, quas proin inter Additamenta ipsius Codicis Regularum primo loco posuimus; quod autem attinet Regulam sancti Hieronymi hic nominatam, existimat idem laudatus Menardus, illam nichil aliud esse, nisi epistolam prefixam Regule sancti Pachomii, de qua eruditus ille Concordie Regularum editor loco citato sic loquitur: »Regula sancti Hieronymi nichil aliud est quam epistola illa, quam prefixit Regule sancti Pachomii; nam quedam ex illa Regula hic citata uidere est in eadem epistola, alia uero sapiunt stylum  sancti Hieronymi, nec discrepant ab Institutis sancti Pachomii, que in illa epistola recensentur: quam si integram haberemus, haud dubie in ea omnia reperirentur, que hic ex ea proferuntur, maxime cum sanctus Hieronymus nullam scripserit Regulam monachorum.« Deinde in hac Regularum Concordia citatur tantum una Regula sancti Cesarii, quemadmodum et una sancti Aureliani, cum tamen omnino constet, unumquemque ex his duobus Arelatensis Ecclesie episcopis duas Regulas distinctas scripsisse, unam pro monachis, alteram pro sanctimonialibus feminis, prout ex ipso Regularum Codice instruimur, ubi bine utriusque episcopi Regule reperiuntur. Nec sane Regule sancti Leandri de distinctione  uirginum ad sororem Florentinam scripte mentionem facit, quamuis illa constans 21 capitulis inter alias sacrarum uirginum Regulas in ipso Regularum Codice sit collocata.



XLII.

Hinc mirari non debemus in Regulis monasticis numerandis tantam diuersitatem apparere inter Codicem Regularum earumque Concordiam, presertim si admittamus auctoris intentionem in condendo utroque opere fuisse quodammodo dissimilem. Sanctissimus enim abbas Anianensis colligendo sanctorum Patrum Regulas in unum codicem, id solummodo mente agitasse uidetur, ut religiosi uiri eque ac femine percurrendo diligenter tot eximia uite monastice instituta, per talia monita salutaria, diuersis  temporibus et locis data, ad arctam disciplinam obseruandam excitarentur, cum e contra componendo Concordiam Regularum ad id animo ferebatur, ut monachismi unitatem ab exordio instituti probaret, atque omnium aliarum Regularum conformitatem cum Regula Benedictina monstraret, quam solam deinceps obseruandam preceperat piissimus imperator, prout supra indicauimus. Cum igitur in Regula Benedictina, quamuis monachis utriusque sexus adaptata, nulla sacrarum uirginum memoria reperiatur; sic facile omittere potuit Regulas illas solis sacris uirginibus prescriptas, etiamsi easdem in ipso Regularum Codice collocauerit.



XLIII.

Existimat quidem doctissimus Menardus sanctum  Benedictum Anianensem in sua Concordia, proferendo sententias ex Regula sancti Cesarii, sancti Aureliani et aliorum, in usum sanctimonialium scriptis, solummodo nomina feminina in masculina mutasse, neque ad eorum Regulas monachis prescriptas attendisse. uerum in eam opinionem adductus est uir eruditissimus nondum de illorum sanctorum Patrum Regulis ad monachos scriptis certior factus. Si enim presens hic Codex Regularum ab ipso sancto Benedicto Anianensi olim scriptus ad sepe laudati Menardi notitiam peruenisset, tunc aliter iudicasset, cum ibidem gemine istorum sanctorum Regule inueniantur, una ad monachos, altera ad sacras uirgines ordinata. Fatendum tamen est sanctum Benedictum Anianensem conferendo Regulam  sancti Augustini cum Regula Benedictina coactum fuisse nomina feminina in masculina commutare, quia sanctissimus ille Ecclesie doctor nullam aliam Regulam scripsit, nisi illam que desumpta est ex illa celebri Epistola ad feminas sanctimoniales missa, et nunc religiosis Augustinianis utriusque sexus accommodata. Hec quidem omnia ex ipsa Concordia Regularum clarius innotescent, que prodiit Parisiis anno 1638, doctissimis obseruationibus nunquam non laudandi Menardi illustrata, que etiam huius Codicis Regularum aucti et amplificati quasi quedam interpretatio considerari possit, ut pote clarius explicans illa que in antiquis Regulis obscura apparent.



XLIu.

Atque hec sunt de quibus circa presentem Regularum Codicem lectores beneuolos certiores reddere cogitauimus, quatenus et illi percipere ualeant uerum uite monastice statum ab exordio Christiane religionis ad hec nostra tempora propagatum. Nullus enim inficias ibit, hec uetera monumenta monastica eximiam historie ecclesiastice partem comprehendere, cum certam Euangelii obseruantiam a primis seculis usitatam exhibeant, atque sanctorum Patrum nobiliores asceticas admonitiones proferant, quibus homines excitabantur ad uouenda Christi consilia, non quidem omnibus Christianis necessaria, sed illis qui ad ueram perfectionem nituntur condere utilissima. Hinc conuelluntur nouatorum aliquorum inique  contumelie, qui monachatum otiosorum hominum statum existimant; ex illis quippe authenticis monumentis discimus, doctissimos simul ac sanctissimos Christiani nominis athletas, sanctum Athanasium, sanctum Basilium, sanctum Augustinum, aliosque maximos uiros exstitisse uite monastice cultores et legislatores. Hinc etiam primarii rei litterarie restauratores ad excolendum statum monasticum summopere laborarunt, uetera monumenta ad eumdem pertinentia ex tenebricosis bibliothecarum plateis eruentes, atque eruditissimis obseruationibus illustrantes, quemadmodum et clarissimus noster Holstenius prestitit, in publicam lucem emittens hunc presentem Regularum Codicem, quem iterum recusum multisque aliis diuersorum ordinum monasticorum  monumentis amplificatum hic exhibemus.



XLu.

Interim tempus est ut paucis re eramus quid in hac noua editione actum sit; non enim ob aliam rationem illam aggressi sumus, nisi quod distractis tam Romane quam Parisiensis editionum exemplaribus plures uiri docti conquererentur, se tanti operis utilitate priuari. presertim cum in Germania hucusque nulla eiusdem comparuerit. Comparato igitur Editionis Parisine exemplari anno 1663 a Ludouico Billaine facte, percelebris bibliopola Augustanus [a 1Kb] Martinus ueith nouam hanc meditari cepit, uariis Additamentis auctam, eamque in folio; quatenus idem Codex sic amplificatus in iusti uoluminis molem accresceret, celebriorum ordinum, tam monasticorum  quam canonicorum, Regulas et Instituta complexus atque in sex tomos diuisus.



XLuI.

Et quidem tomus primus ipsum Codicem Regularum ab Holstenio editum complectitur, cuius ordinem  et distributionem inuertere non presumpsimus, grande piaculum existimantes, si quid ex illo demere, uel augere pretenderemus, cum uir clarissimus exerte asserat, se Regulas ita coordinatas ad fidem codicis Coloniensis edidisse, nec timeat affirmare, eumdem esse Codicem, quem sanctus Benedictus Anianensis collegerat. Nihil ergo immutatum est, sed codex Holstenianus quoad omnia etiam minutissima integer prodiit, ut ille a Ludouico Billaine prenotato anno typis est impressus. Quod ante quamlibet Regulam premissa sit quedam Obseruatio critica, hoc nullatenus integritati codicis obesse potest, sed potius ad maiorem splendorem conducit, prout ad easdem Regulas premisit Holstenius testimonia ueterum Patrum de cuiuscunque Regule legislatore,  que tamen in ueteri ms. non reperit, ex quo Codicem Regularum exscripsit. Nec sane magni refert, quod in hac noua editione Materiam Dissertationis Proemialis alio ordine referamus; hoc quippe haud alio fine factum est, nisi ut clarius mens primi editoris innotescat, qui prematura morte surreptus hoc proemium non condidit, sed aliud magis elaboratum meditabatur, prout supra prenotauimus ex clarissimo Mabillonio, asserentes hoc proemium ex posthumis Holstenii schedis Leonem Allatium composuisse.



XLuII.

Quod autem Obseruationes ante quamlibet Regulam premissas attinet, et illas quodammodo necessarias duximus, ut per easdem cuiuslibet Regule  uera ratio pateat, et sub uno obtutu dubia circa Regularum legislatores obuenientia, dissoluantur. Hinc et Obseruationes criticas nominauimus. Si quis enim artem criticam sano sensu consideret, tunc prefatas obseruationes uere criticas agnoscere debet, cum de qualibet Regula eiusque auctore iustum et equum iudicium proferant, de eruditissimis rerum religiosarum scriptoribus, Mabillonio, Calmeto, et Edmundo Martene desumptum. Non enim eo consilio obseruationes exarauimus, ut censoris officium usurparemus, sed solummodo aliorum doctorum iudicia proferre uoluimus, ut ex rebus illis sua antiquitate obscuris ueritas magis elucescat. Non diffitemur, in his obseruationibus quedam scitu digna omissa, non studio, sed ex quadam illarum rerum ignorantia,  que tamen facile suppleri possunt ex iis, que doctissimus Menardus premisit ad Concordiam Regularum, quod eximium opus ad manus meas non peruenit, nisi post iam impressas obseruationes criticas.



CODICIS REGULARUM PARS PRIMA, SS. PATRUM ORIENTALIUM REGULAE AD MONACHOS.



S. ANTONII ABBATIS REGULA AD MONACHOS.





DE S. ANTONIO ABBATE uETERUM QUAEDAM TESTIMONIA.


Martyrol. Rom. ad diem 17 Ianuarii.

In Thebaide, sancti Antonii abbatis, qui multorum monachorum pater, uita et miraculis preclarissimus uixit: cuius gesta sanctus Athanasius insigni uolumine prosecutus est.


S. Hieronymus, de illustr. Script., cap. 88.

Antonius monachus, cuius uitam Athanasius Alexandrine urbis episcopus insigni uolumine prosecutus est, misit Aegyptiace ad diuersa monasteria apostolici sensus sermonisque epistolas septem que in Grecam linguam translate sunt; quarum precipua est ad Arsenoitas. Floruit Constantino et filiis eius regnantibus. uixit anno 105.


S. Athanasius in uita S. Antonii, cap. 15, interprete Euagrio.

Quadam die cum sanctus Antonius a congregatis fratribus rogaretur, ut eis institutoria largiretur precepta, cum prophetica fiducia exaltans uocem aiebat: Ad omnem quidem mandatorum disciplinam Scripturas posse sufficere, etc.





OBSERuATIO CRITICA IN REGULAM SEQUENTEM.

Ex adductis sanctorum Patrum testimoniis constat, sanctum Antonium non scripsisse Regulam monasticam proprie sic dictam; neque, teste Calmeto, monachi Orientales sub sancti Antonii nomine militantes Deo, uel canonici sancti Antonii in Gallia et Italia adhuc florentes, obseruant hanc Regulam. Primi enim sequuntur precipue Regulam sancti Basilii, que in eius asceticis comprehenditur; secundi tanquam canonici Occidentales tenent Regulam sancti Augustini. Existimamus ergo hanc Regulam sancto Antonio recentiorem; et forsan ex septem epistolis ad diuersa monasteria Aegyptiaca scriptis desumpta est, que tamen haud sancto Antonio indigna uidetur, cum stylo sententioso, conciso et neruoso scripta sit; sed eremitis potius quam cenobitis consona. Hoc etiam nostram coniectura magis auget, quod in huius Regule primo exemplari solummodo articuli 35 inuenti fuerint, in alio autem 13, ita ut tota Regula constet 48 articulis, quorum nonnullos, presertim tredecim ultimos, ex Isaie abbatis Regula desumptos animaduertimus, prout suo loco dicemus. De reliquo, auctor huius Regule dicitur fuisse celebris ille sanctus Antonius primus eremita, qui anno 270 in solitudinem secessit, et anno 356 piissimam animam Deo reddidit.





REGULAE AC PRAECEPTA S. P. N. ANTONII AD FILIOS SUOS MONACHOS, Petentes hoc ipsum ab eo in monasterio Nacalon. IN PACE DOMINI.


Dicam Canones siue Regulas, prout loquetur Dominus per os meum, illis qui sese tradere uolunt sub graui hoc iugo, scilicet monachatu. Oportet ergo ut audiant hec precepta: qui soluerit aliquid ex eis, uilis uocabitur in regno celorum .

I. Ante omnia ora sine intermissione, et gratias Deo age pro omnibus que tibi eueniunt.

II. Cum autem surrexeris mane singulis diebus,  inquire de egrotis qui apud te sunt, et ieiuna usque ad nonam singulis diebus, excepto sabbato et Dominico die; adueniente uero nona ne adeas cellam cuiusquam fratrum. Et cum sederis ad comedendum, ora prius, tum comede. Ora et lege perpetuo.

III. Ne loquaris cum iuuene, neque cum puero, et ne conuerseris omnino cum illo; nec ligabis illum monachum, nec assumes in filium, antequam  induat habitum, ne reconciliet hostem diabolum; neque cubes super eadem storea cum minore te.

Iu. Serua etiam horas orationum, nec pretermittas ullam earum, ne rationem pro illa reddas.

u. Ne obstringas egrotum ad manducandum, nec retrahas ab illo cibum, ne conturbes animam illius afflictam

uI. Si uenerit ad te aliquis frater post temporis interuallum, letare de illo: gratias enim aget Deo et tibi. Seculari nullo modo commiscearis; nec ostentes teipsum, sicut Phariseus ille qui ad ostentationem omnia sua agebat.

uII. Nec appropiare sinas ad te mulierem, nec permittas ingredi domicilium tuum; ira enim graditur post illam. Neque reuertaris inuisere consanguineos  tuos carnales, nec faciem tuam illis uidendam prebeas, nec adeas illos.

uIII. Ne reserues tibi plus quam indiges; nec elargiaris plus quam potes, sed eroga eleemosynam infirmis monasterii.

IX. Persolue orationem tuam noctu priusquam adeas ecclesiam.

X. Ne comedas cum aliquo qui impendat pro te.

XI. Si scandalum ortum fuerit de iuuene aliquo, qui hactenus habitum non induerit, ne induat illum; et eiice eum a monasterio; nec loquaris cum puero penitus, ne fiat tibi offendiculum.

XII. Si cegerit te necessitas adire ciuitatem, ne contendas illuc solus.

XIII. Ne seras terram tributis subiectam, nec societatem  et contractum ineas cum magnatibus.

XIu. Ne commoreris in loco ubi uinum exorimitur, nec comedas carnem omnino.

Xu. Ne frangas ieiunium feria quarta et sexta, nisi ob grauem morbum.

XuI. Ne murmures in opere manuum tuarum: nec improperes alicui ulla de causa.

XuII. Si adieris aliquem fratrem, ne diu moreris in domicilio eius.

XuIII. Ne loquaris in ecclesia; nec resideas in exedris monasterii.

XIX. Non iurato penitus uel ueritatem uel dubium.

XX. Ne petas ecclesiam ad quam congregantur  homines. Eroga eleemosynam quantum potes. Ne sepelias mortuum in ecclesia.

XXI. Ne facias conuiuia; nec ad symposium uocatus accedas.

XXII. Addisce quotidie disciplinam a senioribus; nec ullum aggrediaris opus, nisi consulto Patre monasterii.

XXIII. Cum abis ad hauriendam aquam, interim dum iter conficis, lege quantum potes.

XXIu. Si erogaueris eleemosynam, ne ostentes illam. Si adfueris aliquo in loco, ubi erogatur eleemosyna, comede et gratias age Deo.

XXu. Contristare noctu diuque pro peccato tuo. Esto deuinctus in cuculla tua, et in tunica tua noctu  atque die. Accende lampadem tuam oleo oculorum tuorum, nempe lacrymis. Si pietatis actus edideris, ne glorieris. Ne dimittas quemquam, qui querit Christum. Ne propales cogitationes tuas cunctis hominibus, sed solum iis qui possunt saluare animam tuam.

XXuI. Si abieris ad messem, ne moreris, sed cito reuertere ad monasterium.

XXuII. Ne induas uestimenta, quibus extollaris. Ne ostentes uocem tuam, nisi in oratione precepta. Ora in domo tua, antequam uenias ad ecclesiam.

XXuIII. Mortifica temetipsum quotidie.

XXIX. Ne improperes cuiquam causa dolorum et afflictionum quas patitur.

XXX. Ne glorieris, neque rideas omnino. Da  operam ut lugeas ob peccatum tuum, sicut luget is penes quem aliquis mortuus est. Fac quantum potes ut glorificetur Pater tuus qui est in celis.

XXXI. Corrige filium tuum, nec parcas damnatio enim illius a te exigetur.

XXXII. Ne comedas ad satietatem; ne dormias, nisi parum et moderate, et uenient ad te angeli.

XXXIII. Cum oraueris et memor fueris Dei, fac tibi indumenta tua sint ale, et euolabis super mare igneum.

XXXIu. uisita egrotos et infirmos, et imple mensuras seu uasa eorum aqua.

XXXu. Ne pugnes lingua. Ita te presta, ut benedicant  te omnes. Et Dominus iehsu Christus opem nobis afferat ad operandum secundum ipsius beneplacitum: cui gloria cum Patre suo, et Spiritu suo sancto in seculum. Amen.


Que sequuntur, habentur in alio exemplari.

XXXuI. Coge teipsum in opere manuum tuarum, et timor Domini inhabitabit in te.

XXXuII. Si conspexeris fratrem aliquem perpetrantem peccatum non ad mortem, ne contemnas et despicias, neque condemnes illum: incides quippe in manum inimicorum tuorum.

XXXuIII. Caue tibi, ne seducatur intellectus tuus, memorando peccata tua priora, ne renouentur in te.


XXXIX. Dilige humilitatem, que proteget te a peccato. Ne sis pertinax ad statuendum uerbum tuum, ne occupet te malum. Ne reputes te sapientem, et gloriaberis, et incides manum inimicorum tuorum. Assuescat lingua tua dicere: Ignosce mihi; et consequeris humilitatem.

XL. Cum sederis in cella tua, sollicitus esto de tribus hisce rebus perpetuo: nimirum, de opere manuum tuarum, de meditatione tuorum psalmorum, et de oratione tua.

XLI. Cogita apud teipsum et dicito: Utique non manebo in hoc mundo nisi presenti hac die; et non peccabis Deo.


XLII. Ne sis helluo ciborum, ne resuscitentur in te priora peccata.

XLIII. Ne tedeat te laboris, et superueniet tibi cito requies. Sicuti parietine ruinarum extra ciuitatem fiunt locus fetoris omnibus, ita anima pigri, qui cepit monachatum, fiet mansio passionibus et fetoribus.

XLIu. Coge teipsum, ut ores perpetuo cum lacrymis, ut forte misereatur tui Deus, et exuat te ueteri homine.

XLu. Perseuera in hisce rebus quas dicam: scilicet, in labore, paupertate, peregrinatione, afflictionibus et quiete, et afferent tibi humilitatem; humilitas uero dimittet omnia peccata. Humilitas autem est, ut homo reputet seipsum peccatorem, et quod  nichil boni perpetret coram Deo; et adhereat quieti, et non estimet seipsum quidquam; et non sit pertinax ad statuendum uerbum suum: ut abscindat concupiscentiam suam, et demittat uultum, ponatque sibi mortem ante oculos, et seruet semetipsum a mendacio, et non loquatur uerba otiosa; nec respondeat superiori; et opprobrium sustineat, et odio habeat desidiam, et instet laboribus et meroribus.


XLuI. Curate igitur, fratres mei, hec seruare precepta, ne uita uestra sit sine fructu. Et sollicitus esto semper ad singula uerba, que audis, ut dicas: Ignosce mihi: quia humilitas fugat omnia negotia inimici. Ne reputes teipsum quidquam propter opera tua.

XLuII. Sit tristis uultus tuus, nisi aduenerint tibi exteri fratres; tunc gaude cum illis, ut inhabitet in te timor Domini. Si iter feceris cum fratribus, secede ab illis parumper, ut sis in silentio, et dum incedis per uiam, ne te conuertas sinistrorsum et dextrorsum; sed meditare psalmos tuos, et ora in mente tua ad Deum, quocunque in loco ingrederis; nec perfidenter agas cum incolis illius.

XLuIII. In omnibus rebus tuis esto modestus, et  ad ea que opponentur tibi, extende manum tuam lente. Si uero fueris iuuenis, ne extendas manus tuas primus ad cibos; nec ingeras quidquam ciborum in os alterius. Et si cubaueris in aliquo loco, ne tegas te uno eodemque stragulo simul cum alio: et ora multum, antequam cubes. Et Dominus noster iehsu Christus opem nobis prestet ad operandum secundum ipsius beneplacitum. Amen.

Explicit Regula sancti Antonii abbatis



ISAIAE ABBATIS REGULA AD MONACHOS.





DE ISAIA uETERUM TESTIMONIA.


Rufinus in uitis Patrum, lib. I, cap. 10; et Palladius, lib. uIII, cap. 55:

Abbas Syrus aliquando, et Isaias, et Paulus occurrerunt sibi inuicem ad ripam fluminis; erant autem uiri isti iusti, summe abstinentie et totius religionis. Hi pergebant uisitare quemdam nomine Anuph., etc.


Ibidem, lib. u, de uerbis seniorum.

Interrogauit eumdem sermonem abbas Isaias: Dicit abbas Pastor: Sicut capsa plena uestibus, etc.


R. Bellarminus S. R. E. card. de Script. eccl.

Isaias abbas, qui quo tempore uixerit, inuenire non potui, scripsit homilias 28 ualde utiles, presertim monachis ad perfectionem tendentibus.





OBSERuATIO CRITICA IN REGULAM SEQUENTEM.

Hec Regula edita est sub nomine Isaie abbatis, continetque sexaginta octo parua capita, que potius dicenda sunt tot axiomata siue precepta moralia eremitis congrua, atque cenobitis, qui equo et pari iure uiuere debent, accommodata. De hac Regula pari modo discurrendum est, ac de sancti Antonii Regula, ut ibidem dictum est. Nam desumpta esse uidetur ex Sermonibus ad monachos ab Isaia abbate habitis, qui religiosis ad uirtutis apicem aspirantibus ualde utiles, effatis et preceptis moralibus ubique repleti sunt, et quidem iisdem que in hac Regula continentur. Erat autem Isaias abbas cetaneus sancto Antonio, abbati Pastori, et abbati Ammoni, et abbati Anupho; et quamuis eius annus obitualis ignoretur, tamen Christi fidem inter cruciatus gloriose confessus est. Plurima huius sanctissimi abbatis axiomata moralia in uitis Patrum reperiuntur, atque uiginti octo eiusdem sermones supradicti editi sunt in tertio tomo Bibliothece Patrum Margarini de La Bigne, pag. 885.





PRAECEPTA SEU CONSILIA ABBATIS ISAIAE POSITA TIRONIBUS IN MONACHATU. Eius orationes nos custodiant, Amen.


Frater dilectissime, si iam reliquisti mundum hunc uanum, et Deo teipsum dedisti, penitentiam  age de peccatis tuis, et serua propositum quod amplexus es; et ne auscultes cogitationibus tuis, cum  animum tuum affligent et dicent: Nequaquam peccata tua priora tibi condonata sunt; et serua hec precepta.

I. Caue ne comedas cum muliere, aut fraternitatem ineas cum puero, aut dormias cum adolescente super eadem storea. Cum exuis uestem tuam, ne aspicias corpus tuum.

II. Si ad potum uini coactus fueris, ne bibas plus quam tres scyphos mediocres: caue ne soluas preceptum propter amicitiam.

III. Ne persoluas horarias preces negligenter, ne incidas in manus inimicorum tuorum. Da operam quantum potes meditationi psalmorum, quia hoc seruabit te ab immunda uita.

Iu. Dilige laborem et afflictionem, ut leuentur  passiones tue. Ne reputes teipsum quidquam in ulla re, et uacabis gemitibus pro peccatis tuis.

u. Custodi teipsum a mendacio quia expellit a te timorem Domini. Ne aperias omnibus tua benefacta, ne rapiat illa inimicus tuus.

uI. Aperi morbos tuos patribus tuis, ut experiaris opem per ipsorum consilium.

uII. Coge teipsum ad opus manuum tuarum, et habitabit in te timor Domini.

uIII. Ne iudices fratrem tuum cum peccat, nec despicias illum; incides enim in manus inimicorum tuorum.

IX. Ne sis contentiosus ad statuendum uerbum tuum, ne inhabitent in te mala.

X. Dilige humilitatem, et non acquiescas tuo consilio.  Assuescat lingua tua dicere: Ignosce mihi et superueniet tibi humilitas.

XI. Cum sederis in cella tua, de tribus sollicitus esto: nempe de assiduitate in oratione, meditatione psalmorum, et opere manuum tuarum.

XII. Cogita apud te: Utique non sum superstes in hoc mundo, nisi hac die; et eripieris a peccato.

XIII. Ne sis helluo, ne renouentur in te priora peccata tua. Ne pigeat te laboris; et da operam meditationi psalmorum, et adueniet tibi requies a Deo.

XIu. Coge teipsum ad fletum in orationibus, et Deus miserebitur tui, et exuet te homine uetere.

Xu. Scito, quod labor, et paupertas, et peregrinatio, et afflictio, et silentium afferunt humilitatem;  humilitas autem peccata omnia condonat. Humilitas autem est, ut homo reputet seipsum peccatorem, et iniustum, et ne statuat uerbum suum, et abscindat suam concupiscentiam, et defigat oculos ad terram, et sustineat iniuriam, et laborem, et odio habeat honorem, et requiem, et dicat in omnibus: Ignosce mihi; beneficio autem humilitatis fugantur hostes.

XuI. Perpetuo tristis esto; si uero uenerint ad te fratres, exhilareris cum illis, ut inhabitet in te timor Dei.

XuII. Si iter feceris cum fratribus, secede ab illis, ut silere possis; nec te conuertas huc et illuc, sed meditare psalmos tuos, et ora ad Deum in mente tua Et quemcunque locum ingressus fueris, ne  prefidenter agas cum habitatoribus eius. Serua modestiam, et uerecundiam in omnibus, et ad ea que apponuntur coram te, manum non nisi inuitus extendas.

XuIII. Ne cubes cum alio sub eodem stragulo. Ora multum ante cubitum, quamuis defatigatus sis ab itinere.

XIX. Ne permittas ut quisquam ungat oleo corpus tuum, nisi propter grauem morbum.

XX. Cum sederis ad mensam cum fratribus, ne comedas cum delectatione, et extende manum tuam tantum ad ea que sunt ante te. Et complicata sint genua tua, nec eleues uisum tuum ad alium. Nec bibas aquam auide, nec cum sonitu.

XXI. Si excreandi te urserit necessitas, cum sederis  inter fratres, surge, et longius proiice ab illis. Ne pandiculeris inter homines, et si acciderit tibi pandiculatio, ne hies ore tuo, et deseret te.

XXII. Ne aperias os tuum ad risum; hoc enim indicat tibi deesse timorem Dei.

XXIII. Ne concupiscas rem alienam. Si feceris librum, ne exornes illum, hoc quippe affectum tuum ostendit.

XXIu. Si peccaueris in aliquo, non pudeat te confiteri illud, neque excuses te mendacio; sed genua flecte, et confitere delictum tuum, et pete ueniam, et condonabitur tibi.

XXu. Si quis mentitus fuerit apud te, ne irascaris, sed dicito: Ignosce mihi, non reuertar.

XXuI. Non pudeat te querere a tuo magistro.


XXuII. Si quis pulsauerit ianuam celle tue, dum sedens incumbis operi tuo, desere opus tuum, et cura eius requiem.

XXuIII. Ne loquaris cum quoquam, nec attendas uerbis cuiusquam sine utilitate.

XXIX. Si miserit te magister tuus ad iter faciendum, postula ab illo quomodo te regas, et fac iuxta mandatum eius. Ne transferas uerba. Si custodieris oculos tuos et aures tuas, minime peccabis lingua tua.

XXX. Si habitaueris cum aliquo fratre, esto cum illo ut peregrinus, nec precipias illi quidquam, nec te superiorem illi facias, nec prefidenter agas cum illo; et si preceperit tibi aliquid quod nolles, abscinde uoluntatem tuam, et ne contristes illum, ne  abscindatur pax a uobis; et scias quod obediens est maior.

XXXI. Si habitaueris cum fratre aliquo, et dicet tibi: Coquito; dic: Quid uis? et si electionem tibi reliquerit, coquito, quod tibi uenerit ad manus cum timore Dei.

XXXII. Cum e somno surrexeris, ora antequam ullum opus attingas, et meditare prius uerba Dei; tunc aggredere impigre opus.

XXXIII. Hilariter occurre extero, et saluta illum; ne discessus uester ab inuicem sit cum detrimento; et caue ne statim atque aduenerit ad te, interroges illum inutilia tibi, sed postula ab illo ut oret, et cum sederit, die illi: Quomodo uales, frater mi? et exhibe  illi librum aliquem legendum. Si uero est defatigatus ab itinere, permitte illi quiescere, et laua pedes eius. Si autem loquetur uerba inania, dic ei cum caritate: Parce mihi, frater mi, quia infirmus sum, et non ualeo audire hec. Si autem dissuta fuerint eius uestimenta, consue illa. Si uero infirmus est, et eius uestimenta sunt sordida, laua illa. At si uagus est, et fuerint apud te sancti, ne permittas ingredi ad illos, sed fac ei misericordiam, et dimitte illum. Si est autem pauper, ne tristem illum dimittas, sed da ei quod concesserit tibi Deus.

XXXIu. Si quis frater deposuerit apud te aliquid, ne perscruteris depositum, nisi ipso presente.

XXXu. Si quis reliquerit te in cella sua, et egressus fuerit, ne eleues uisum ad perspiciendum quid  in ea sit, sed dic ei dum egreditur: Da mihi opus aliquod, cui operam nauem, donec reuertaris; et quidquid tibi preceperit diligenter perfice.

XXXuI. Ne ores cum pigritia et indiligenter; hac enim ratione pro eo quod Deo placeas, ad iracundiam eum prouocabis; sed sta cum timore et tremore, et ne innitaris muro, nec remittas pedes tuos, ut uno stes, et alium extendas. Obsiste cogitationibus tuis, nec permittas, ut sollicite sint de rebus carnalibus, ut sit accepta Deo oratio tua.

XXXuII. Si autem adfueris misse, custodi cogitationes tuas, et sensus tuos, et stes coram Deo altissimo cum timore; ut dignus fias, qui sumas corpus Christi et sanguinem eius, et sanes passiones tuas.


XXXuIII. Dum iuuenis es, ne induas uestem bonam, donec peruenias ad senectutem.

XXXIX. Si iter feceris cum maiore te, ne precedas illum. Si assurrexerit maior te ad alloquendum alios, ne parui ducas illum, et maneas sedens; sed sta cum illo, donec tibi ut resideas precipiat.

XL. Cum urbem aut oppidum ingressus fueris, ad terram dimitte uisum tuum, ne uisa abs te sint tibi certaminis causa in cella tua.

XLI. Ne dormias in loco, in quo corde peccare times. Ne comedas cum muliere nec aspicias illam, neque etiam uestimenta eius, si potes.

XLII. Si iter feceris cum sene, ne permittas ut ille portet quidquam. Si autem fueritis iuuenes, unusquisque portet partem aliquam. Si uero fuerit  modicum, portet illud unusquisque per horam, et precedat, qui portat, et preeat infirmus, ut si lassus sederit ad capiendam requiem, sedeatis cum illo.

XLIII. Si quem senem interrogaueris de cogitationibus tuis, aperi illas libere uti se habent ei quem tua arcana seruaturum confidis; nec rationem habeas illius qui prouecte etatis est, sed qui doctrina, opere, et spirituali experimento pollet, ne referas damnum, si augeantur passiones tue.

XLIu. Adnitere ut multum ores noctu, ut illuminetur intellectus tuus. Pensita peccata tua, et deprecare Deum pro illis, et ipse parcet tibi.

XLu. Si quis fratrem suum te presente iudicare  apponat, quamuis iudicatus ex eorum sit numero, qui te iudicant, dicito illi cum humilitate: Parce mihi, frater mi, quia peccator et infirmus sum, et obnoxius illis que dicis, quare illa audire non possum.

XLuI. Prefer fratres tuos in omnibus, et si quis amicus prestiterit tibi honores, dicito: Propter uos hos mihi prestitit honores; neque gustes quidquam absque sociis.

XLuII. Mutuo aliquid a te postulanti ne deneges.

XLuIII. Ne frequentius corde uerses memoriam eorum, quos propter Dei caritatem deseruisti; sed mortis et damnationis memento, et quod nullus illorum eo tempore tibi opem ferre poterit.

XLIX. Si dum sederis in cella tua, memineris quod aliquis tibi male fecerit, surge statim, et ora  pro illo in corde tuo, ut parcat illi Deus; ita enim passio quam eius causa patieris, euanescit.

L. Si corpus Christi sumere uelis, caue ne cordi tuo ira aut odium insit contra quempiam: et si quem aduersus te iratum noueris, pete ab illo prius ueniam, quemadmodum precepit Dominus noster .

LI. Si oppugnatus fueris noctu a libidine, caue ne cogitatione repetas species illas interdiu, ne delectatione coinquinetur cor tuum; sed prosterne te coram Deo, et ipse miserebitur tui: nouit quippe infirmitatem hominum.

LII. Si operam dederis nimio ieiunio et continue orationi, ne fidas quod hec te saluabunt; sed confide quod Deus miserebitur afflictioni corporis tui, et  infirmitati tue opitulabitur.

LIII. Si morbo correptus fueris, ne tedeat te et deficiat spiritus tuus; sed gratias age Deo, quod de tuo emolumento sit sollicitus.

LIu. Dum habitas in cella tua, constitue cibo tuo prefinitam mensuram, et statutum tempus, et ne pretereas illud; et da corpori tuo quantum indiget, ut ualeat orare et colere Deum. Si uero oblatus tibi fuerit extra cellam tuam delicatus cibus, ne ad satietatem ex illo sumas, ut cito reuerti ualeas ad cellam tuam.

Lu. Si seuerint in te diaboli laborem quem ferre non ualeas, ne acceptes ab eis; quoniam occupant cor hominis quibusdam rebus quas superare non ualet, ut tedio illum afficiant et deludant. Omnia  sane eorum negotia sunt sine mensura ac sine ordine.

LuI. Comede semel in die, sed non ad satietatem. Prebe corpori tuo quantum indiget, iuxta exigentiam nature.

LuII. Mediam noctem ad inuigilandum orationi decerne, alteram uero medietatem requiei corporis tui. Antequam autem cubitum eas, uigila per duas horas in oratione et laudibus, tum corpori tuo da requiem. Si pigretur corpus tuum, dum ad orationem surgendum est, dicito illi: uisne requiem capere hoc tempore, deinde abire ad longum supplicium? Nonne prestat ut parum hic labores, tum requiescas illic cum sanctis in eternum? Tunc enim statim  recedit a te pigritia, et adueniet tibi diuinum auxilium.

LuIII. Cum monachatus institutum amplexus fueris, manumitte seruum tuum; qui, si monachatum sequi uelit, ne permittas ut habitet tecum.

LIX. Si abieris ad uendendum opus manuum tuarum, ne disceptes de pretio, ut seculares. Idem quoque prestabis, si quid emas. Inopiam rerum Deo te propinquum facere scias.

LX. Si deposuerit apud te frater quispiam uas, illoque indigueris, ne tangas illud, nisi ipso consulto.

LXI. Si quis frater rogauerit ut illi aliquid emas dum peregrinaris, facito; si autem fratres fuerint tecum, sit in presentia eorum.


LXII. Si quid tibi mutuo datum fuerit, restitue illud cum eo fueris usus; nec detineas illud, donec abs te repetatur; et si quid illius fractum, resarcito. Si quid mutuo alicui dedisti, ne repetas illud, si noueris illum non posse restituere, presertim si illo tibi opus non fuerit.

LXIII. Si egressus iam a cella tua, postea repetis illum, et inuenies aliquem fratrem iam ibi habitare, quere tibi aliam; et caue ne illum inde expellas, ne contra te irascatur Deus. At si ipse sponte illam relinquere uoluerit, iam iustificatus es; si autem acceperit aliquid ex eius supellectile, ne requiras id ab illo.


LXIu. Si uolueris egredi ab aliqua cella, caue ne asportes aliquid ex eius supellectile, sed relinque illam alicui fratri pauperi, et Deus largietur tibi quocunque abieris.

LXu. De nulla re ita letantur diaboli, sicuti letantur de eo qui cogitationes suas spiritualem suum magistrum celat. Ne putes te Patribus similem euasurum, nisi imitatus fueris eorum labores.

LXuI. Serua teipsum a diuitiis, earumque amore, quoniam corrumpunt fructum monachi.

LXuII. Si pugnas aduersus tentationem aliquam que te oppressit, ne desistas, sed prosterne te coram Deo, et dic: Adiuua me, Domine, quoniam ego infirmus non ualeo sustinere hanc pugnam; et ille opitulabitur tibi, si ex recto corde processerit deprecatio  tua. Si certaueris, et uiceris, ne glorieris, neque confidas; sed tibi caue, quoniam hostis difficiliorem priore pugnam in te machinabitur.

LXuIII. Si deprecaris Deum, ne dicas: Domine, remoue hoc a me, et concede mihi hoc; sed dicito: Domine Deus meus, tu scis quid mihi magis conducat, quocirca adiuua me, et ne permittas ut peccem tibi, et peream in peccatis meis, quia sum peccator infirmus; nec tradas me inimicis meis, quoniam confugi ad te; libera me, Domine, quia tu es fortitudo mea et spes mea; et tibi est potentia, et gloria, et beneficentia, et gratiarum actio in eternum. Amen.

Explicit Regula Isaie abbatis.



SANCTORUM PATRUM SERAPIONIS, MACARII, PAPHNUTII, MACARII ALTERIUS, REGULA AD MONACHOS.





DE S. SERAPIONE, CAETERISQUE HUIUS REGULAE AUCTORIBUS uETERUM TESTIMONIA.


Palladius, Hist. Lausiac., cap. 7.

Cum toto anno in monte Nitrie habitassem apud beatos et sanctos Patres, magnum Arsitium, et Putaphastum, et Hagionem, et Cronium, et Serapionem, et multis antiquorum Patrum spiritualibus narrationibus ab ipsis essem stimulatus, ueni in intimam solitudinem.


Idem, cap. 117.

Ingressa est  in montem Nitrie, sanctos Patres conueniens beatum Pambo, et Christi famulum Arsitium, et magnum Serapionem, sanctum quoque Paphnutium et uenerabilem Isidorum.


Rufinus, Hist. eccles., lib. XI, cap. 4.

Per idem tempus Patres monachorum uite et antiquitatis merito, Macarius, et Isidorus, aliusque Macarius, atque Heraclides, et Pambus, Antonii discipuli per Aegyptum, et maxime in Nitrie deserti partibus habentur uiri, qui consortium uite et actuum non cum ceteris mortalibus, sed cum supernis angelis habere credebantur


Ibidem, cap. 8.

Florebat igitur Aegyptus ea tempestate non solum eruditis in Christiana philosophia uiris, uerum etiam his qui per uastam eremum commanentes, signa et prodigia apostolica simplicitate uite et cordis sinceritate faciebant. Ex quibus interim quos ipsi uidimus, et quorum benedici manibus meruimus, hi sunt: Macarius de superiore eremo, alius Macarius de inferiori, Isidorus in Sciti, Pambus in cellulis, etc.


Palladius, Hist. Lausiac., cap. 91.

Cum quodam die conuenisset  etiam Papnnutius cognomento Cephala, qui dono cogitationis sacre Scripture ueteris Nouique Testamenti pollebat, totam illam interpretabatur, cum Scripturam non legisset: ea autem erat modestia, ut uirtutem propheticam celaret.


Idem, cap. 20.

Narrauit nobis et Dei seruus Paphnutius, preclari huius sancti  discipulus, quod cum quodam die sederet in aula sanctus Macarius, etc.

Sanctus Benedictus Aniane abbas hanc ipsam et sequentes duas Regulas aliquoties in Concordia Regularum laudat, easque indiscriminatim communi appellatione Regulas Patrum uocat.

Smaragdus quoque abbas multa ex iisdem ad Regulam sancti Benedicti affert, et antiquos monachorum Patres earumdem auctores citat.





OBSERuATIO CRITICA IN REGULAM SEQUENTEM.

Hec quidem Regula quatuor illis sanctis abbatibus supranominatis inscribitur, cum tamen ad eiusdem calcem hec uerba legantur: Explicit Regula Patrum abbatum XXXuIII. Que quidem uerba, prout in impressis sic et in manuscriptis reperiuntur, omnino denotant hanc Regulam compositam fuisse in congregatione plurium abbatum, qui in unum congregati ardentissimis precibus Deum rogabant, ut Spiritum suum mitteret ad illos instruendos, qualiter monachorum conuersationem rite dirigerent, atque sanctam uite monastice Regulam ordinare et statuere possent, prout ex ipsius Regule prefatione instruimur. Cum uero inter omnes presentes maiori sanctitatis fama floruerint prenominati abbates, sic et eorum quatuor piissimis sancitis acquieuerunt et reliqui; quod exinde composita sit hec Regula, complectens uera precepta moralia ad recipiendos nouos monachos necessaria, et iam receptis instruendis adaptata; presertim circa ieiunandi modum et laborem manuum, nec non circa prestandam debitam superioribus obedientiam, atque exhibendum egrotis necessarium auxilium. Et quidem prima tria precepta composuit sanctus Serapion, quatuor sequentia abbas Macarius, alia quatuor sunt abbatis Paphnutii, et ultima quatuor abbas Macarius secundus.





INCIPIUNT CAPITULA Regule monachorum uel Deum timentium pro discipulorum eruditione, id est, Serapionis, Macarii, Paphnutii, et alterius Macarii, et aliorum XXXIu.


    1. Prefatio.
    2. Serapion dixit, de prima coniunctione cenobitarum.
    3. Idem ipse, de unanimitate, et iucunditate fratrum.
    4. Qui supra, de abbate et quomodo ei obediant monachi.
    5. Macarius dixit, qualiter spirituale exercitium ab his, qui presunt, Patribus teneatur.
    6. Idem ipse, ut in oratione astantibus nullus sine precepto Patris psalmum imponat.
    7. Idem ipse, quomodo examinentur, qui ex seculo conuertuntur.
    8. Idem ipse, qualiter peregrini hospites suscipiantur. 
    9. Paphnutius dixit, qualiter ieiuniorum ordo teneatur.
    10. Item ipse, qualiter debent fratres operari.
    11. Item qui supra, qualiter infirmitas uel possibilitas corporum ab eo qui preest Patre consideretur.
    12. Item ipse, qualiter officiis se fratres preueniant.
    13. Alius Macarius dixit, qualiter inter se monasteria pacem firmam obtineant.
    14. Idemque, qualiter clerici hospites suscipiendi sunt in monasterio.
    15. Qualiter culpe singulorum emendentur.
    16. Ut sine personarum acceptione equaliter iudicetur.
    Expliciunt Capitula.







INCIPIT REGULA SANCTORUM SERAPIONIS, MACARII, PAPHNUTII ET ALTERIUS MACARII 



CAP. I. Prefatio.

Sedentibus nobis in unum consilio saluberrimo, cum prece Dominum nostrum rogauimus, ut nobis distribueret Spiritum sanctum, qui nos instrueret, qualiter fratrum conuersationem, uel Regulam uite ordinare possimus.



CAP. II. De prima coniunctione cenobitarum. Serapion dixit.

Quoniam misericordia Domini plena est terra , et multorum agmina ad uite fastigium tendunt, et quia eremi uastitas et diuersorum monstrorum terror singillatim habitare fratres non permittit, optimum uidetur Spiritus sancti preceptis obedire. Nec nostra propria uerba possunt firma perseuerare, nisi firmitas scripturarum, e centesimo tricesimo secundo psalmo, nostrum ordinem firmet, quo dicit: Ecce quam bonum et quam iucundum habitare fratres in unum . Et iterum: Qui habitare facit unanimes in domo ; firmam iam nunc Regulam pietatis per Spiritus sancti ostensionem fratribus ordinare prosequamur.



CAP. III. Idem ipse, de unanimitate et iucunditate fratrum.

uolumus ergo fratres unanimes in domo cum iucunditate habitare, sed qualiter unanimitas ipsa uel iucunditas recto ordine teneatur, Deo adiuuante, mandamus.



CAP. Iu. Qui supra, de abbate, et quomodo ei obediant  monachi.

uolumus ergo unum preesse seniorem super omnes fratres, nec ab eius consilio uel imperio quemquam sinistrum declinare, sed sicut imperio Domini cum omni letitia obedire; dicente Apostolo ad Hebreos: Obedite prepositis uestris, quia ipsi uigilant pro uobis . Et Dominus dixit: Nolo sacrificium, sed obedientiam . Considerandum est quoque ab his qui se tali opere unanimes esse cupiunt, quia per obedientiam Abraham placuit Deo, Et amicus Dei appellatus est . Per obedientiam ipsi apostoli meruerunt testes Domino in tribubus et populis esse. Ipse quoque Dominus noster de supernis ad inferiora descendens ait: Non ueni facere uoluntatem meam, sed eius qui me misit . His ergo tantis uirtutibus firmata obedientia magnopere magnoque studio teneatur.



CAP. u. Macarius dixit, qualiter spirituale exercitium ab his qui presunt Patribus teneatur.

Quoniam fratrum insignia uirtutum, habitationes quoque, uel obedientia superius conscripta sunt, nunc qualiter spirituale exercitium ab his qui presunt Patribus teneatur Deo iuuante ostendamus. Debetis, qui preestis Patres, tales uos exhibere, ut Apostolus ait:Estote forma credentibus : hoc est, ut per qualitatem mystice pietatis et seueritatis fratrum animos ad celestia de terrenis erigatis, dicente Apostolo: Argue, obsecra, increpa, cum omni patientia et doctrina . Et alio loco inquit: Quid uultis, in uirga ueniam ad uos, an in  spiritu mansuetudinis ? Decernendum est ab illo, qui preest, qualiter circa singulos debeat pietatis affectum monstrare; et qualiter tenere debeat disciplinam, non immemor Domini dicentis: In qua mensura mensi fueritis, remetietur uobis .



CAP. uI. Idem ipse, ut in oratione astantibus nullus sine precepto abbatis psalmum imponat.

Astantibus ergo ad orationem nullus presumat sine precepto qui preest Patris psalmi laudem emittere. Ordo iste teneatur, ut nullus Priorem in monasterio ad standum uel psallendum ordine presumat precedere, dicente Salomone: Fili, primatum concupiscere noli; neque accubueris prior in conuiuio, ne ueniat melior te, et dicat tibi: Surge, et confusionem patiaris in die illa . Et iterum dicitur:  Noli altum sapere, sed time . Quod si tardat is qui preest, oportet primum in notitiam eius differre, et secundum eius imperium obedire conuenit, fratres.



CAP. uII. Idem ipse, quomodo examinentur qui ex seculo conuertuntur.

Qualiter uero examinatio erga eos, qui de seculo conuertuntur teneri debeat, ostendamus uobis. Amputande sunt primo ab huiuscemodi diuitie seculi. Et si quis pauper conuerti uideatur, habet et ipse diuitias, quas amputare debeat, quas Spiritus sanctus ostendit per Salomonem dicens: Odit anima mea pauperem superbum, et diuitem mendacem . Et alio loco dicit: Sicut uulneratum superbum . Debet ergo is qui preest Pater, magno  studio hanc Regulam tenere: ut si pauper conuertitur, primo exponat sarcinam superbie, et sic examinatus suscipiatur. Debet ante omnia humiliter imbui, ut quod magnum et Deo acceptum sacrificium est, suam uoluntatem non faciat unusquisque uestrum, fratres; sed ad omne opus bonum parati estote. Quidquid acciderit, aut iustum quid fuerit, memores esse debetis: In tribulatione patientes ; in operibus honesti. Nolite uos inuicem ad iracundiam prouocare, sed semper bona sectamini . Ii qui tales sunt, cum de seculi huius illecebris liberari uoluerint, appropiantes monasterio, hebdomada pro foribus iaceant: nulli cum eis de fratribus iungantur, et semper dura et laboriosa eis  proponantur. Si uero perseuerauerint pulsantes, eis non negetur ingressus; sed is qui preest Pater huiusmodi homines introire permittat, et qualiter uitam fratrum, uel Regulam tenere possint, ostendat. Quod si diues est, et habens multas diuitias in seculo, et conuerti uoluerit, debet primo Dei uoluntatem implere, et consequi preceptum illud precipuum, quod adolescenti diuiti dicitur: uende omnia bona tua, et da pauperibus, et tolle crucem tuam, et sequere me . Deinde instruendus est ab eo qui preest Patre, ut nichil sibi relinquat, nisi crucem Christi, quam tenet, et sequatur Dominum. Crucis uero fastigia que tenenda sunt, primo omni obedientia non suam uoluntatem facere, sed alterius. Quod si uoluerit monasterio partem conferre, nouerit  quo ordine siue ipse, siue eius oblatio suscipiatur. Et si uoluerit de seruis suis secum in monasterio conducere, nouerit iam non eum seruum habere, sed fratrem, ut in omnibus perfectus inueniatur homo ille.



CAP. uIII. Idemque, qualiter peregrini hospites suscipiantur.

uenientibus eis nullus nisi unus, cui cura circa hospitale fuerit iniuncta, occurrat, et responsum det uenientibus. Orare, uel pacem offerre non liceat ulli, nisi primo uideatur ab eo qui preest Patre; et oratione simul peracta, sequatur ordine suo pacis officium reddere. Nec licebit alicui fratri cum superueniente sermocinari; non sit ulli cura interrogandi unde uenerit, ad quid uenerit, uel quando ambulaturus  sit, nisi soli qui preest Patri, aut quibus ipse iusserit. uenientibus uero fratribus ad horam refectionis, non licebit peregrino fratri cum fratribus manducare, nisi cum eo qui preest Patre, ut possit edificari. Nulli licebit cum eo loqui, nec alicuius audiatur sermo, nisi diuinus, qui ex pagina proferatur, et eius qui preest Patris, uel quibus ipse iusserit loqui, ut aliquid de Deo conueniat.



CAP. IX. Qualiter ieiuniorum ordo teneatur. Paphnutius dixit.

Magna et utilia ad anime salutem dicta sunt, fratres: nec hoc tacendum est, qualiter ieiuniorum ordo tenendus sit. Nec aliud huic firmitati testimonium conuenit, dulcissimi fratres, nisi illud, quod dicit: Petrus autem et Ioannes ascendebant in templum circa  horam orationis nonam . Debet ergo iste ordo teneri, fratres, ut nullo die, nisi hora nona, reficiantur fratres in monasterio, excepta Dominica die et quinquagesima Pentecostes. Die autem Dominica nichil aliud agant, nisi Deo uacent, ne pro aliqua occasione se uelint, aut alios excusare. Tamen contestor, fratres, quod nulla operatio in die illa sancta comperiatur, nisi tantum hymnis, et psalmis, et canticis spiritualibus dies illa transigatur.



CAP. X. Idem ipse, qualiter fratres debent operari.

Itemque precipimus. Debent ergo fratres istum ordinem tenere. A prima hora usque ad horam tertiam Deo uacent fratres; a tertia uero usque ad nonam, quidquid iniunctum fuerit a Patre, sine aliqua  murmuratione faciant; meminisse debent hi, quibus iniungitur, dictum Apostoli: Omnia que facitis, sine murmuratione facite . Timere debent illud dictum terribile: Nolite murmurare, sicut quidam eorum murmurauerunt, et ab exterminatore perierunt . Debet etiam, qui preest Pater, opus quod faciendum est uni iniungere, ut ceteri eius precepto, cui iniunctum fuerit, fratres obediant sine querela.



CAP. XI. Qualiter infirmitas uel possibilitas corporum ab eo qui preest Patre cognoscenda sit.

Si quis ex fratribus pro ieiunio, uel operibus manuum suarum, que Apostolus precepit: Operantes manibus nostris, ne quem uestrum grauaremus ; si is qui talis est, fuerit infirmitate obsessus,  prouidendum est ab eo qui preest, qualiter ipsa infirmitas sustentetur. Quod si infirmus est animo huiusmodi frater, oportet eum frequentius operari, considerando Apostolum, qualiter corpus suum seruituti redigit . Hoc autem obseruandum est, ut in nullo uoluntatem suam faciat ille.



CAP. XII. Qualiter officiis mutuis se fratres preueniant.

Si congregatio multa est, debet is qui preest Pater disponere hebdomadarios, et ordinem officii quo sibi inuicem succedant ad ministrandum; et decernere debet ille, quomodo debeat esse, qui cellarium fratrum contineat. Debet talis tantummodo eligi, qui possit in omnibus gule sue suggestionibus dominari, et euangelico ordine fratribus suis uictum  gubernare: qui timeat Iude sententiam, qui ab initio fur fuit. Studere debet qui huic officio deputatur, ut audiat: Quia qui bene ministrauerit, bonum gradum acquirit ; et anime sue lucrum facit . Nosse debent etiam fratres, quia quidquid in monasterio tractatur, siue in uasis, siue in ferramentis, uel cetera omnia, esse sanctificata. Si quis de fratribus aliquid negligenter tractauerit, partem se habere nouerit cum illo rege, qui in uasis domus Dei sanctificatis, cum suis bibebat concubinis, et qualem meruit uindictam . Custodienda sunt ista precepta, et per singulos dies in aures fratrum recitanda sunt, ut non condemnentur in peccatis suis.



CAP. XIII. Qualiter inter se monasteria pacem firmam  obtineant, alius Macarius dixit.

Quoniam ueritas protestatur, que dicit: In ore duorum uel trium testium stabit omne uerbum ; firmanda ergo est Regula pietatis, nec tacendum est, qualiter inter se monasteria pacem firmam obtineant. Non licebit de alio monasterio, sine uoluntate eius qui preest Patris, fratres recipere; sed nec uidere oportet, dicente Apostolo: Quia qui primam fidem irritam fecit, est infideli deterior . Quod si precatus fuerit ab eo qui preest Patre, ut in alio monasterio ingrediatur, commendetur ab eo ei qui preest ubi esse desiderat, et sic suscipiatur. Nam sine uoluntate qui preesse debet in monasterio Patris, nullatenus alibi recipiatur frater.  Quod si presumpserit talia facere, nouerit se in synodo episcoporum, aut in conuentu fratrum suorum in audientiam uenire: et tunc recedet tanquam iunior suus, donec ab eo cui iniuriam fecit, ueniam petat, ut non per ipsius uitium alii despiciantur Patres. Ille uero monachus quantos fratres in alio monasterio inuenerit, tantos se nouerit habere priores. Nec attendendum est, qui fuit antea; sed probandum est, qualis esse ceperit. Susceptus uero si habere uidetur aliquid, siue in rebus, siue in codicibus, ultra ei possidere non licebit, ut possit esse perfectus, quod alibi non potuit. Residentibus uero fratribus, si fuerit aliqua de Scripturis collatio, et fuerit ex his talis scitus, non ei licebit aliquid dicere, nisi preceptum ei fuerit a Patre.



CAP. XIu. Idemque, qualiter clerici hospites suscipiendi sint in monasterio.

Cum omni reuerentia ut ministri altaris, non licebit nisi ipsis orationem complere, siue ostiarius, siue minister est templi Dei. Quod si aliquo casu lapsus est, et in eo, quod dicitur, probatus crimine, non liceat ei ante eum qui preest Patrem, uel secundum complere. Nulli permittatur clerico in monasterio habitare, nisi ei tantummodo quem lapsus peccati ad humilitatem deduxit, et est uulneratus, ut in monasterio humilitatis medicina sanetur. Hec uobis tenenda sufficiant, fratres, custodienda conueniant, et eritis irreprehensibiles in populo Dei.



CAP. Xu. Qualiter culpe singulorum emendentur


Nec hoc tacendum est, qualiter culpe singulorum emendentur, pro qualitate culpe erit excommunicatio. Ergo iste ordo teneatur. Si quis ex fratribus sermonem otiosum emiserit, ne reus sit concilii, precipimus eum triduo a fratrum congregatione uel colloquio esse alienum, ut nullus cum eo iungatur. Si uero aliquis deprehensus fuerit in risu, uel in scurrilitate sermonis, sicut ait Apostolus, que ad rem non pertinent , iubemus huiusmodi duarum hebdomadarum spatio in nomine Domini omni flagello humilitatis cerceri, dicente Apostolo: Si quis frater nominatur iracundus aut superbus, aut maledictus, hunc notate , et non odite ut inimicum, sed corripite ut fratrem . Et in alio loco: Si quis frater fuerit preuentus in aliquo  delicto, uos qui spirituales estis, instruite huiusmodi , et corripite fratrem; ita ut per humilitatis frequentiam non reprobus, sed probatus in congregatione perseueret.



CAP. XuI. Ut sine personarum acceptione equaliter iudicetur.

Hoc ante omnia precipimus uobis, qui huic officio preestis, ut persone a uobis non accipiantur, sed equali affectu omnes diligantur, et per correptionem omnes sanentur, quia equalitas placet apud Deum, dicente Propheta: Si uere utique iustitiam loquimini, iuste iudicate, filii hominum . Nec latere uos uolumus, quia qui non corripit errantem, nouerit se pro eo rationem redditurum. Estote  fideles et boni doctores ad omnes; corripite inquietos; suscipite infirmos; patientes estote ad omnes; et quantos fueritis lucrati, pro tantis mercedem accipietis,  in nomine Patris, et Filii, et Spiritus sancti.

Explicit Regula Patrum abbatum XXXuIII.



SEQUITUR ALIA PATRUM REGULA AD MONACHOS.





OBSERuATIO CRITICA IN REGULAM SEQUENTEM.

An hec secunda Patrum Regula compilata fuerit a suprarelatis abbatibus, merito dubitatur, cum nomen nullius auctoris prescribatur: quamuis prefatio fateatur plures sanctos Patres in unum conuenisse, ad ordinandam Regulam profectui fratrum eque ac prepositorum adaptatam; quatenus in monasterii regimine tam superior quam inferior sine hesitatione ad operandum procedere ualeat. Adeoque apparet, quod sit supplementum alterius Regule a quatuor prefatis abbatibus prescripte; quia hec presens Regula pro cenobitis composita est, ut pote prescribens tempora et modum recitandi Officii diuini, laboris manuum. Deinde disserit de infantium submissione, de fraterna correctione, de uitando omni murmurandi genere, etc. Que omnia precepta, septem numero et quidem sat compendiosa, monachis in commune uiuentibus omnino necessaria sunt.





INCIPIUNT CAPITULA REGULAE A SANCTIS PATRIBUS PROLATAE. 


    1. De unanimitate caritatis, et de diligendo ac obtemperando abbati.
    2. Ut non se fabellis uanis destruant, et ut in conuentu nisi interrogatus quis loquatur.
    3. Ut aduenienti peregrino nichil plus exhibeat quis, quam occursum humilem et pacem.
    4. Ut presente seniore psallendi loquendiue non habeat  facultatem.
    5. De cursu orationis, et horis operandi, ac de correctione delinquentium.
    6. De his, qui ad opus Dei tarde occurrunt.
    7. Ut frater qui pro qualibet culpa arguitur patientiam habeat, et ut ad mensam nemo loquatur.
    Expliciunt Capitula.







INCIPIUNT PATRUM REGULAE.



PRAEFATIO.

Cum resideremus in unum in nomine Domini nostri Iesu Christi, secundum traditionem Patrum sanctorum uirorum, uisum est nobis conscribere uel Regulam ordinare, que in monasterio teneatur ad profectum fratrum; ut neque nos laboremus; neque sanctus prepositus, qui constitutus est in loco, dubitationem aliquam pati possit: ut omnes unanimes, sicut scriptum est, et unum sentientes: inuicem honorantes , ea que statuta sunt a Domino iugi obseruatione custodiant.

I. Ante omnia habentes caritatem, humilitatem, patientiam, mansuetudinem, uel cetera que docet sanctus Apostolus ; ita ut nemo quidquam  suum uindicet, sed sicut scriptum est in Actibus apostolorum, habeant omnia communia . Ille uero qui prepositus est, Dei iudicium, et ordinationem sacerdotis in omnibus timere, diligere et obaudire debet secundum ueritatem: quia si quis illum putat se spernere, Deum spernit: sicut scriptum est: Qui uos audit, me audit; et qui uos spernit, me spernit: Et qui me spernit, spernit eum qui me misit . Ita ut sine ipsius uoluntate nullus frater quidquam agat, neque accipiat ab aliquo aliquid, neque det, nec usquam prorsus recedat sine uerbo.

II. Obseruantes etiam hoc, ut non se inuicem fabulis uanis destruant, sed unusquisque opus suum meditetur et custodiat, et cogitationes habeat apud  Deum. In conuentu omnium nullus iunior quidquam nisi interrogatus loquatur. Ceterum si quis uult consolationem accipere, uel uerbum audire, secretum et opportunum tempus requirat

III. Aduenienti peregrino nichil plus exhibeat quam pacem, reliquum non sit illi cura, unde uenerit, pro quo uenerit, uel quando ambulaturus sit, nec se iungat ad fabulas cum illo

Iu. Illud quoque obseruandum est, ut presente seniore quocunque, uel precedente in ordine psallendi, sequens non habeat facultatem loquendi, uel aliquid presumendi, nisi tantum is qui in ordine, ut dictum est, precedere uidetur. Hoc usque ad imum ante omnia in oratione, seu in opere, siue in  responso dando erit seruandum. Si uero simplicior fuerit, uel impeditior sermone, et dederit locum, ita demum sequens loquatur. Omnia tamen in caritate fiant, non per contentionem, uel aliquam presumptionem.

u. Cursus uero orationum uel psalmorum, sicut dudum statutum est, ultra tempus istud meditandi operandique seruabitur. Ita meditationem habeant fratres, ut usque ad horam secundam legant; si tamen nulla causa exstiterit, qua necesse sit etiam pretermissa meditatione aliquid fieri in commune. Post horam uero secundam unusquisque ad opus suum paratus sit: et usque ad horam nonam quidquid iniunctum fuerit, sine murmuratione uel hesitatione  perficiat, sicut docet sanctus Apostolus.  Si quis autem murmurauerit, uel contentiosus exstiterit, aut opponens in aliquo contrariam uoluntatem preceptis, digne correctus tam diu abstineat, quandiu uel culpe qualitas poposcerit, uel se penitendo humiliauerit atque emendauerit. Correctus autem non audeat usquam recedere. Si quis uero de fratribus, uel qui in cellis consistunt, eius errori consenserit, culpabilis erit atque excommunicatione dignissimus.

uI. Ad horam uero orationis dato signo, si quis non statim pretermisso omni opere quod agit  paratus fuerit, foras excludatur confundendus. Operam uero dabunt singuli fratres, ut tempore quo misse fiunt, siue die siue nocte, quando diutius ad orationem standum est, non deficiant, uel superfluo foras recedant; quia  scriptum est in Euangelio: Oportet autem semper orare, et non deficere . Et alio loco: Non impediaris orare semper. Si quis autem non necessitate, sed magis uitio procedendum putauerit, cisat se, cum deprehensus fuerit, culpabilem iudicandum; quia per suam negligentiam et alios in  uitium mittit. In uigiliis obseruandum est, quando omnes conueniunt, quicunque grauatur somno, et exit foras, non se fabulis occupet, sed statim redeat ad opus, ad quod conuenitur. In congregatione autem ipsa ubi legitur, aurem semper ad Scripturas habeant, et silentium obseruent omnes.

uII. Hoc etiam addendum fuit, ut frater, qui pro qualibet culpa arguitur uel increpatur, patientiam habeat, et non respondeat arguenti; sed humiliet se in omnibus, secundum preceptum Domini dicentis: Quia Deus humilibus dat gratiam, superbis autem resistit . Et, qui se humiliat, exaltabitur . Qui uero sepius correptus non se emendauerit, nouissimus in ordine stare iubeatur; sicut Dominus dixit: Sit tibi sicut ethnicus et publicanus  . Ad mensam autem specialiter nullus loquatur, nisi qui preest, uel qui interrogatus fuerit.

Explicit Regula.




SEQUITUR TERTIA PATRUM REGULA AD MONACHOS.





OBSERuATIO CRITICA IN REGULAM SEQUENTEM.

Hec est tertia Patrum in unum conuenientium Regula, et quidem maxime cenobitis prescripta: constat XIu preceptis tam ad monachos quam abbates et prepositos directis, quorum nonnulla sapiunt recentiorem disciplinam monasticam. Nam in primeua uite monastice institutione monachi ad clericatum communiter non euehebantur; prout hic supponitur: neque primis illis seculis, presertim tempore sancti Antonii, Serapionis, Pachomii, Paphnutii, etc., reperitur Regula monastica Latine scripta; quemadmodum et hec conscripta fuisse uidetur ob uarios terminos ab Occidentalibus siue Latinis monachis communiter usitatos, qui raro inueniuntur in Regulis ex lingua Aegyptiaca uel Greca translatis. Denique nouitatem sapit prescriptus niger cuculli color, cum ante seculum septimum, imo tardius, uix reperiri possit aliquis determinatus color monachis designatus fuisse; recens enim est distinctio exorta inter monachos nigros et albos.





INCIPIUNT CAPITULA REGULAE A SANCTIS PATRIBUS PROLATAE.


    1. De conuersis.
    2. Ut abbas nichil sibi proprium uindicet.
    3. De uestimentis monachorum.
    4. Ut nulla mulier ad monasterium uel agrum monachorum accedat.
    5. De lectione et operatione monachorum.
    6. De his, qui ad opus Dei tarde occurrunt.
    7. De silentio ad mensam.
    8. Ut ad necessaria querenda bini uel terni mittantur. 
    9. Ut nusquam sine precepto senioris egrediantur.
    10. De his, qui de monasterio exire uoluerint.
    11. Ut abbas cum fratribus reficiat omni tempore.
    12. Ut nullus monachus in infirmitate positus parentum studio commendetur.
    13. De his qui furtum faciunt.
    14. Ut nullus alterius monachum sine permissu abbatis suscipiat.
    Expliciunt Capitula.







INCIPIT REGULA. 


I. Cum in nomine Domini, una cum fratribus nostris conuenissemus, inprimis placuit ut Regula et instituta Patrum per ordinem legerentur: quibus lectis placuit, si de seculo quis in monasterio conuerti uoluerit, Regula ei intreunti legatur, et omnes actus monasterii illi patefiant. Quod si omnia apte susceperit, sic digne a fratribus in cellula suscipiatur, tum si aliquam in cellulam uoluerit inferre substantiam, in mensa ponatur coram omnibus fratribus,  uelut Regula continet. Quod si susceptus fuerit, non solum de substantia quam intulit, sed etiam nec de seipso ab illa iudicabit hora.

II. Abbati uero nulli liceat sibi quidquam proprie uindicare, cum omnia Deo propitio in illius maneant potestate. Si quis uero, quod in Regula iunioribus prohibetur, sibi aliquid ex successione parentum, seu quolibet donato retinere presumpserit, et non omnia in commune posuerit, a fratribus arguatur.  Si in uitio perstiterit, in notitiam episcopi deferatur; qui si ab episcopo correptus nec sic emendauerit, deponatur.

III. uestimenta uero fratribus necessaria ita abbas omnibus ordinare debet, que monachis deceant; non diuersis coloribus tincta, exceptis cucullis que comparantur, si fuerint nigre, uti eas debere censemus.

Iu. Familiaritatem omnium mulierum, tam parentum quam extranearum, pro custodienda uita uel cauendis laqueis diaboli, ab omnibus monasteriis uel culturis monachorum; seu frequentationem monachorum a monasteriis puellarum, sicut Regula docet, prohibere censemus. Neque ulla mulier in interius atrium monasterii ingredi audeat. Quod si  cum consilio uel uoluntate abbatis monasterium uel cellulas monachorum quedam fuerit ingressa, merito ipse abbas et nomen abbatis deponat, et inferiorem se omnibus presbyteris recognoscat, quia talis sancto gregi preponi debet, qui eos immaculatos Deo offerre procuret; non per quaslibet familiaritates diabolo sociare festinet.

u. Matutino dicto fratres lectioni uacent usque ad horam secundam: si tamen nulla causa exstiterit qua necesse sit etiam pretermissa lectione aliquid fieri in commune. Post horam secundam unusquisque ad opus suum paratus sit usque ad horam nonam: quod iniunctum fuerit, sine murmuratione perficiat.

uI. Ad horam uero orationis dato signo, qui non  statim pretermisso omni opere quod agit  paratus fuerit, ab abbate uel preposito corripiatur: et nisi prostratus ueniam petierit, excommunicetur.

uII. Ad mensam autem specialiter nullus loquatur, nisi qui preest, uel qui interrogatus fuerit.

uIII. Ad necessaria querenda in cellula, bini egrediantur uel terni fratres: et ita illi, quibus creditur, non qui uerbositatem aut gulam sectantur.

IX. Si quis uero extra conscientiam abbatis uel prepositi, qualemcunque locum egressus, gule uel  ebrietati se sociauerit; aut si in proximo transmissus, pro sua leuitate uel gula, non statim expedita necessitate ad cellam redierit, cum in id facinus fuerit detectus, ut canones docent, aut triginta diebus a communione separetur, aut uirgis cesus emendetur.

X. Quod si casu quis frater de cellula ex qualibet scandali causa exire uoluerit, nichil penitus nisi nugalissimo induatur uestimento, et extra communionem infidelis discedat.

XI. Illud quoque statuimus ut abbates omni tempore cum fratribus reficiant: quia eo tempore quo fratres aut pro negligentia arguere, aut spiritali debent sermone imbuere, absque certa necessitate se remouere non debent.


XII. Id etiam pro custodienda fama specialiter statuimus, ut nullus monachus in infirmitate positus relicto monasterio parentum suorum studio commendetur: quia magis eum secularium spectaculorum uisu aut auditu pollui censemus, quam ab egritudine posse purgari.

XIII. Si quis uero monachus furtum fecerit, quod potius sacrilegium dici potest, id censuimus ordinandum, ut iunior uirgis cesus tanti criminis reus nunquam officium clericatus excipiat; si uero iam clericus in id facinus fuerit deprehensus, nominis ipsius dignitate priuetur: cui sufficere potest pro actus sui leuitate, impleta penitentie satisfactione communio.

XIu. Monachum nisi abbatis sui aut permissu aut  uoluntate ad aliud monasterium commigrantem, nullus abbas aut suscipere, aut retinere presumat. Quod si ad districtiorem Regulam non pro actus sui leuitate tendentem abbas suus ipsum ad alterum monasterium transire permiserit, ut inde postea sub aliqua occasione egredi presumat, nulla ratione permittimus. Sane si quis post hanc diligentissimam sanctionem, non obseruare que sunt superius comprehensa, presumpserit, reum se diuinitatis pariter et fraternitatis iudicio futurum esse cognoscat.

Explicit Regula a SS. Patribus prolata.



S. MACARII ALEXANDRINI ABBATIS NITRIENSIS. REGULA AD MONACHOS.





DE S. MACARIO EIUSQUE REGULA uETERUM TESTIMONIA.


Martyrologium Rom. postridie Kal. Ian.

In Thebaïde commemoratio S. Macarii Alexandrini abbatis.


S. Hieronymus, epistola 23.

Quid ante non plures annos Nitrie gestum sit, referemus. Quidam ex fratribus, parcior magis quam auarior, centum solidos, quos lina texendo acquisiuerat, moriens dereliquit. Initum est inter monachos concilium  quid facto opus esset: alii pauperibus distribuendos; Macarius uero, et Pambo, et Isidorus, et ceteri, quos Patres uocant, sancto in eis loquente Spiritu, decreuerunt infodiendos esse cum eodem, dicentes: Pecunia tua tecum sit in perditionem.


Socrates, Hist. eccl. lib. Iu, cap. 18.

Macarius Alexandrinus cum cetera quidem omnia Aegyptio Macario esset similis, in hoc tamen dispar  fuit quod iis qui eum conueniebant hilarem et iucundum se prebuit, et urbanitate quadam faceta adolescentulos ad monasticam uiuendi disciplinam allexit.


Sozomenus, Hist. eccl., lib. III, cap. 13.

Altero uero Macarius diu post presbyter factus, omnia fere uite ac discipline seuerioris exercitia expertus est, quorum nonnulla ipse excogitauit, quedam ab aliis accepta omni perfectiori modo excoluit.


uita S. Posthumii, cap. 7, lib. I de uitis Patrum.

Nota facta est sancto Macario, scilicet beati Antonii discipulo, conuersatio Posthumii. Nam idem Macarius ab illustri uiro Antonio monachorum fere quinque millia susceperat gubernanda.


Ionas abbas in uita S. Ioannis Reomensis, lib. I, cap. 7.

Regressus ergo ad prefatum locum studuit denuo salubria dogmata sub regulari tenore, quem beatus Macarius Aegyptiorum indidit monachis ministrare.


uita S. Philiberti abbatis, apud Surium.

Legebat studiose Basilii preclaras constitutiones, Macarii Regulam, Benedicti decreta, Columbani instituta sanctissima.

Sanctus Benedictus Anianensis, et Smaragdus abbas sepius hanc Macarii Regulam citant, et multa inde capita ille in Concordiam regularum, hic in Expositionem regule sancti Benedicti transcribunt.





OBSERuATIO CRITICA IN REGULAM SEQUENTEM.

Plures olim exstiterunt abbates Macarii, atque iam supra in Regula Serapionis duo specialiter nominantur, ad quorum distinctionem huius Regule auctor dicitur Macarius Alexandrinus, quia forsan in illa ciuitate natus uel educatus erat, priusquam in solitudinem secesserat. Hic est ergo Macarius ille sancti Antonii discipulus, cui moriens hic sanctissimus abbas fere quinque millium monachorum regimen in Nitrie monasterio reliquit, si fides auctori uite sancti Posthumii adhibenda sit. Hoc unum certum est ex Historia Lausiaca, quod sanctus Macarius Alexandrinus aliquando uisitans, sanctum Antonium inuisens, ab illo hec uerba audierit: »uideo quod sanctus Spiritus in te resideat, teque deinceps ut omnium gratiarum a Deo mihi concessarum heredem aspiciam.« In eadem quoque Historia Lausiaca narratur quod mortuo sancto Antonio hic noster sanctus Macarius, consulturus sanctum Pachomium, incognitus accesserit Tabennas in Thebaïde, ubi aliquo tempore moratus tanta uirtutum specimina edidit, ut Tabennarum abbas diuinitus ipsum agnoscens, ei gratias egerit pro exhibitis monachis suis tam singularibus abstinentie omnisque perfectionis exemplis. Hinc mirum non est quod antiqui presentem sancti Macarii Regulam in tanto pretio habuerint, eamque Occidentales monachi in celebrioribus suis monasteriis excoluerint. Sic sanctus Ioannes, monasterii Reomensis primus abbas et fundator, sub sexti seculi exordio, ex celeberrimo cenobio Lirinensi in suam nouam abbatiam introduxit hanc sancti Macarii Alexandrini Regulam, prout in eius uita apud Mabillonium, tom. I, pag. 635, de sanctis Benedictinis, de hoc sancto Ioanne legimus: »Studuit denuo ipse salubria dogmata sub regulari tenore, quem beatus Macarius Aegyptiorum indidit monachis, ministrare.« Nec sane desunt magni nominis auctores apud sepe laudatum Calmetum in suis Obseruationibus criticis, qui existimant Lirinenses monachos hanc Regulam cum aliis sanctorum Patrum institutis ab exordio cenobii obseruasse, nam nulla alia specialis Regula ibidem obseruata reperitur; donec sanctus Aigulphus Lirini abbas Regulam sancti Benedicti introduxit circa annum 661. Ut ut hec sint, hoc unum certum est quod sanctissimus monachorum Occidentalium patriarcha Benedictus ex hac sancti Macarii Regula in suam plurima inseruerit, prout cuilibet utramque Regulam attentius legenti apparebit. Interea preter hanc suam Regulam triginta sat breuibus, sed neruosis capitibus constantem scripsit etiam ad monachos instruendos epistolam hic insertam, in qua, stylo figurato et ad Prouerbia Salomonis accedente, reperiuntur pauca, sed egregia precepta contra gulam, impuritatem, auaritiam et uanitatem. Existimant nonnulli quedam tam in Regula quam in epistola ex sancto Hieronymo mutuata esse.





INCIPIT REGULA S. MACARII, Qui habuit sub ordinatione sua quinque millia monachorum. *


I. Milites ergo Christi sic taliter suos debent componere gressus, caritatem in se perfectissimam continentes, Deum ex tota anima diligere, et ex toto corde, et ex tota uirtute sua .

II. Inuicem inter se perfectissimam sectantes obedientiam, pacifici, mites, moderati, non superbi, non iniuriosi, non susurrones, non irrisores, non uerbosi, non presumptuosi, non sibi placentes, sed Deo cui militant Christo: non blasphemiam sectantes, nec dicentes quidquam preter quod bonum est: ad obsequium non pigri, ad orationem parati, in humilitate perfecti, in obedientia precincti, in uigiliis instantes, in ieiunio hilares.

III. Nullus se alio iustiorem arbitretur; sed unusquisque  omnibus se inferiorem contemnat: Quia qui se exaltat, humiliabitur; et qui se humiliat, exaltabitur .

Iu. Preceptum senioris ut salutem suscipias; non murmurando ullam operam facias: non responsionem contra preceptum usurpes.

u. Non te extollas, aut magnifices aliquam utilem operam fecisse: non in acquirendo aliquid lucri congaudeas, aut in damno contristeris.

uI. Non te familiaritas ulla secularis trahat, sed tota delectatio tua in cellula demoretur. Cellam ut paradisum habeas; fratres tuos spirituales ut eternos confidas habere parentes.

uII. Prepositum monasterii timeas ut dominum,  diligas ut parentem. Similiter quoque omnes oportet diligere fratres, cum quibus etiam te confidis uidere gloriam Christi.

uIII. Non oderis laboriosam operam ; otium quoque ne sectatus fueris. In uigiliis confectus, in opere iusto affectus, ambulans quasi dormitans, lassus ad stratum tuum uenias, et cum Christo requiescere te credas.

IX. Cursumque monasterii super omnia diligas. Qui uero sepius orare uoluerit, uberiorem inueniet misericordiam Christi.

X. Matutinoque dicto ita meditationem habeant fratres usque ad horam secundam: si tamen nulla causa exstiterit, qua necesse sit etiam pretermissa meditatione aliquid fieri in commune.


XI. Post horam uero secundam unusquisque ad opus suum paratus sit usque ad horam nonam, ut quidquid iniunctum fuerit, sine murmuratione perficiat, sicut dicit sanctus apostolus .

XII. Si quis autem murmurauerit, uel contentiosus exstiterit, aut referens in aliquo contrariam uoluntatem preceptis, digne correptus secundum arbitrium senioris uel modum culpe, tandiu abstineat, quandiu uel culpe qualitas poposcerit, uel se penitendo humiliauerit, uel emendauerit; ita ut correptus non audeat usquam recidere.

XIII. Si quis frater, uel qui in oratorio sunt, uel qui per cellulas consistunt, quicunque eius errori consenserit, culpabilis erit.

XIu. Ad horam uero orationis dato signo, qui  non statim pretermisso omni opere quod agit paratus fuerit, foras excludatur, ut erubescat; quia nichil orationi preponendum est.

Xu. Operam Deo dabunt singuli fratres tempore quo misse in uigiliis obseruandis fiunt, quando omnes conueniunt, ne deficiant. Quicunque grauatur somno, exeat foras, non se fabulis occupet: sed statim redeat ad opus, quo conuenitur. In congregatione autem ipsa ubi legitur, aures semper ad scripturas habeant, et silentium obseruent.

XuI. Hoc etiam attendendum fuit, ut frater qui pro qualibet culpa arguitur uel increpatur, patientiam habeat et non respondeat arguenti se; sed humiliet se in omnibus, secundum preceptum Domini  dicentis: Quia Deus humilibus dat gratiam, superbis autem resistit . Et, qui se humiliat, exaltabitur .

XuII. Qui uero sepius corripitur et non se emendauerit, nouissimus in ordine stare iubeatur. Qui, si nec sic quidem se emendauerit, extraneus habeatur, sicut Dominus dixit: Sit tibi sicut ethnicus et publicanus .

XuIII. Ad mensam autem specialiter nullus loquatur, nisi qui preest uel qui interrogatus fuerit.

XIX. Nullus se in sua peritia neque in uoce exaltet, sed per humilitatem et obedientiam letetur in Domino.

XX. Hospitalitatem sectantes per omnia ,  et ne auertas oculum, aut inanem dimittas pauperem: ne forte Dominus in hospite aut in paupere ad te ueniat, et uideat te hesitantem, et contemnaris; sed omnibus hilarem te ostende, et fideliter age.

XXI. Passus iniuriam taceas. Iniuriam facere, non nosse, factam posse tolerare. Non te inania seducant consilia, sed magis te specialiter in Christo confirma. Non tibi estimes ullos proximiores parentes quam qui tecum sunt in cellula fratres.

XXII. Si ad necessaria requirenda e monasterio bini egrediantur uel terni fratres, tales fiant, quibus creditur, qui timorem Dei in se habere uidentur, non qui uerbositatem aut gulam spectantur.


XXIII. Ergo si quis de seculo ad monasterium conuerti uoluerit, Regula ei intreunti legatur, et omnes actus monasterii illi patefiant. Qui si omnia apte sustinuerit, sic digne a fratribus suscipiatur in monasterio.

XXIu. Nam si aliquam in cellula uoluerit inferre substantiam, in mensa ponatur coram omnibus fratribus, uelut Regula continet. Qui si susceptus fuerit, non solum de substantia quam intulit, sed etiam nec de se ipso ab illa iudicabit hora. Nam si aliquid prius erogauit pauperibus, aut ueniens in cellulam aliquid intulit fratribus, ipsi tamen non est licitum ut aliquid habeat in sua potestate.

XXu. Et si ex qualibet causa scandali post tertium diem inde exire uoluerit, nichil penitus accipiat,  nisi in ueste qua uenit. Quod si casu transierit, nullus heredium eius adire debeat. Quod si impulsare uoluerit, Regula ei legatur, et confundatur turpiter, et discedat confusus, quia et illi a quo repetit fuerat recitata.

XXuI. Ergo ex qualibet causa quis peccauerit frater, ab oratione suspendatur et ieiuniis distringatur. Quod si coram omnibus fratribus prostratus ueniam postulauerit, dimittatur illi.

XXuII. Nam si in sua uoluerit perseuerare nequitia et superbia, et dicat: Hic ego durare non possum, sed accipiam casulam meam, et eam, ubi uoluerit Dominus, quisquis de fratribus eum hoc dixisse prius audierit, referat preposito, et prepositus  abbati. Abbas coram omnibus fratribus resideat, et eum exhiberi iubeat, et uirgis purgetur: et oratio fiat, et sic ad communionem recipiatur. Ut si quis sane non emendatur doctrina, uirgis purgetur.

XXuIII. Quod si casu quis frater de monasterio exire uoluerit, nichil penitus accipiat, nisi in notatissimo uestimento, et extra communionem infidelis discedat. Nam quieti et pacifici excelsum diripiunt regnum, et filii computantur Altissimi , et pretiosas splendidasque accipient coronas: filii autem tenebrarum in exteriora ibunt tormenta. Super quem requiescam, dicit Dominus, nisi super humilem, et quietum, et trementem sermones meos ?

XXIX. Quarta et sexta feria qui infringunt ieiunium,  Iude estimantur participes, qui Christum tradidit.

XXX. Illud etiam attendendum fuit, ut intra monasterium artificium non faciat ullus, nisi ille cuius  fides probata fuerit, qui ad utilitatem et necessitatem monasterii faciat quod poterit facere.

Explicit Regula sancti Macarii.





EPISTOLA BEATI MACARII Data ad monachos. *

Lignorum copia ingentem excitat flammam: multitudo autem escarum emittit concupiscentiam. Pessima concupiscentia escarum et inobedientia generat mortem. Indigens uenter in orationibus uigilantiam prestat, et coronam anime acquirit; repletus  autem, somnum inducit grauissimum. Oculus gulosi conuiuia scrutatur, oculus autem sapientum meditatur continentiam. Formidolosus miles horrescit ad tubam, que bellum significat, et gulosus si abstinentiam predicantem audierit, non libenter auscultat. Flamma cum marcescit, elucescit iterum si acceperit lignum; et libido sopita rursum crescit in saturitate. Non miserearis corpori, si lassitudine defecerit: equus consentiens indigens corpus nec ascensorem deiicit unquam. Concupiscentia gule mater est libidinis. Oleum nutrit lampada lucerne, et ignem reaccendit confabulatio mulieris. Facies mulieris sagitta est truculenta; infigit uulnus in animam. Ut uenenum fuge confabulationem mulieris,  si castus esse uolueris: absconsum namque in eis est uenenum bestiarum nequissimum. Magis appropinqua igni ardenti quam mulieri nouelle. Cum sis iuuenis, fuge impetum libidinis et confabulationem mulieris. Qui repleuerunt uentrem, et promiserunt castitatem, sibi mentiuntur. Forma pulchritudinis peius quam procella submergit. Species mulieris si semel mentem contriuerit, etiam ipsam mentem contemnere persuadet. Ut enim si paleis remoretur ignis, excitat flammam, sic memoria mulieris permanens succendit concupiscentiam. Ut enim cumulata nauis undarum ictu obruitur, sic multa possidens monachus non saluabitur. Nihil possidens monachus athleta insuperabilis: nichil possidens monachus cursor leuis, uelociter ad brauium  uocationis peruenit. Auarus monachus operari negligit:  nichil possidens monachus post opus moderatum orationibus et lectionibus uacat. Auarus monachus thesaurizat sibi iram in die ultionis: nichil possidens monachus thesaurizat in celo, et dabit laudem cum angelis Deo. Gloriatio monachi, patientia  in tribulationibus eius. Gloriatio monachi, longanimitas cum caritate. Gloriatio monachi nullas, res presentis uite possidere. Gloriatio monachi, uigilie et fletus in orationibus. Gloriatio monachi, mansuetudo et cordis silentium. Gloriatio monachi, quando Dominum ex toto corde dilexerit, et proximum suum tanquam seipsum. Gloriatio monachi, abstinentia escarum et a multiloquio lingue. Gloriatio monachi, quando proximum suum sicut seipsum patitur. Gloriatio monachi, quando uerba eius operibus consonant. Gloriatio monachi, quando in loco suo permanet, et huc illucque non uagatur. Gloriatio monachi, longanimitas. Sicut lampas in loco tenebroso, sicut sol radians, sic monachus mente sobria et corde peruigili  in tempore salutis sue. Sicut pondus salis deprimit uirum infirmum, sic somnus monachum. Sicut spine et tribuli agro opimo, sic et cogitationes turpes pessime in corde monachi. Sicut tinea exterminat uestimentum, sic distractiones animam monachi. Noli te dare ad colloquium mulierum, ne fias separatus a regno Dei, et ne uelis dicere: Loquar cum muliere, et mundus sum. Monachus sapiens suis manibus operatur, et uictum sibi quotidianum acquirit, et lucratus est orationes et ieiunia sua; si autem ab alio acceperit uictum, quid prodest quod orat et uigilat? Sicut mercenarius malus, nudus euadit; quia scriptum est: melius est dare quam accipere . Qui legis, intellige in Domino semper.


Explicit epistola beati Macarii.





SANCTI PACHOMII ABBATIS TABENNENSIS REGULA AD MONACHOS, PRAECEPTA, EPISTOLAE.





SANCTI ORSIESII ABBATIS TABENNENSIS DOCTRINA DE INSTITUTIONE MONACHORUM.





DE S. ORSIESIO EIUSQUE REGULA SIuE DOCTRINA MONASTICA uETERUM TESTIMONIA.


Auctor uite S. Pachomii, cap. 53.

Petronius paucis diebus totam fraternitatem gubernans et hic in pace defunctus est, relinquens post se uirum iustum et acceptum Deo Orsiesium nomine.


Gennadius Massil., Illust. Script. cap. 9.

Orsiesius monachus, amborum, id est Pachomii et Theodori collega, uir in sanctis Scripturis ad perfectum instructus, composuit librum diuino conditum sale, totiusque monastice discipline instrumentis constructum: et ut simpliciter dicam, totum pene in eo uetus et Nouum Testamentum compendiosis dissertationibus, iuxta monachorum duntaxat necessitatem, inuenitur expositum: quem tamen uice testamenti prope diem obitus suis fratribus obtulit.

Sanctus Benedictus Aniane abbas sepius hanc Orsiesii doctrinam laudat in Concordia Regularum.





OBSERuATIO CRITICA IN REGULAM SEQUENTEM

Habemus hic sancti Orsiesii doctrinam, merito a Gennadio laudatam; quia illa diuino condita sale totius monastice discipline instrumenta, tam superioribus quam inferioribus scitu necessaria, comprehendit. Que proin et Regula monastica dici potest, ut pote compendiosis sed necessariis preceptis ex sacra Scriptura collectis et monachorum usui apprime adaptatis referta. Erat autem sanctus Orsiesius dilectus sancti Pachomii discipulus, a quo moriente constitutus est Tabennarum abbas, atque totius ordinis preses generalis, quod officium piissime per quenquennium peregit; sed deficientibus uiribus sibi diffidens, tantam monachorum multitudinem posse rite gubernare, in manus sancti Theodori, discipuli etiam sancti Pachomii, munus hoc resignauit: quo tandem mortuo et illud anno 365 reassumere coactus est. Denique sanctus Orsiesius senio et laboribus confectus sanctissimam animam Deo reddidit circa annum 368, atque per modum testamenti monachis suis reliquit hanc doctrinam asceticam, siue Regulam monasticam 56 capitibus constantem, et eximiis consiliis spiritualibus refertam, quam ex Greco in Latinum sermonem uertit sanctus Hieronymus.





INCIPIT DOCTRINA ATQUE TRACTATUS PATRIS NOSTRI ORSIESII.


I. Audi, Isrel, mandata uite; auribus percipe, et intellige prudentiam. Quid est, Isrel, quod in terra inimicorum es? Inueterasti in terra aliena; commaculatus es cum mortuis; comparatus es cum his qui in inferno sunt, et dereliquisti fontem sapientie. Per uiam Dei si ambulasses, forsitan habitaueris in pace. Disce ergo, ait, ubi est prudentia tua, ubi est fortitudo glorie atque uirtutis, ubi est intelligentia, ubi lex oculorum, et pax. Qui inuenit locum eius, et quis ingressus est ad thesauros illius ? Hec loquebatur Baruch propter eos qui in terram Babylonis et inimicorum suorum ducti sunt in captiuitatem, quia noluerunt prophetarum suscipere mandata, et obliti sunt legis Dei, que data est per Moysen. Idcirco induxit Deus super eos penas atque  supplicia, et captiuitatis subdidit iugo: erudiens ergo eos ut suos, et quasi pater filios emendans, nolensque perire correctos, sed saluare cupiens per penitentiam.

II. Unde et nos apostolicorum debemus meminisse uerborum, qui ait: Si naturatibus ramis non pepercit, nec nobis parcet , et Dei precepta complere negligimus? Hec omnia in figuris contingebant illis: scripta sunt autem ad correptionem nostram, in quos fines seculorum deuenerunt . Et illi quidem de urbe Iude translati sunt in urbem Chaldeorum, in terris mutantes loca: nos autem si Deus uiderit negligentes, in futuro seculo amittemus ciuitatem nostram; et letitiam deserentes, trademus penarum captiuitati, perdemusque gaudium  sempiternum, quod patres nostri et fratres labore instabili repererunt.

III. Igitur non nos uincat obliuio, nec patientiam Dei existimemus ignorantiam, qui idcirco sustenta et differt, ut ad meliora conuersi cruciatibus non  tradamur. Quando peccamus, non putemus Deum consentire nostris peccatis, quia non statim uindicat; sed illud cogitemus, quod cito exeuntes de seculo separabimur in futuro a Patribus et fratribus nostris, qui locum uictorie possident. Quem et nos habebimus, si illorum uoluerimus calcare uestigia, et illud attendere, quod apostolus Paulus hic quoque sanctos a peccatoribus separat, et tradit delinquentes in interitum carnis, ut spiritus saluus fiat . Beatus homo qui timet Dominum, et quem corripit ut emendetur, et legem suam docet eum, ut ambulet in mandatis eius omnibus diebus uite sue; qui non murmurat pro peccato suo.

Iu. Itaque et nos scrutemur uias nostras, et gressus proprios diiudicemus; reuertamurque ad Dominum,  et leuemus cum manibus nostris corda nostra in excelsum et in celum: ut in die iudicii adiutor noster sit, et non confundamur cum loquimur inimicis nostris in porta, sed magis digni simus illud audire: Aperite portas, ut ingrediatur populus qui custodit iustitiam et ueritatem . Cui ueritas cordi est, et qui possidet pacem, dicere potest: Quia in te sperauimus, Domine, in eternum. Recordemur Domini, et Hierusalem ascendat super cor nostrum. Ne obliuiscamur illius hominis, de quo scriptum est: Benedictus homo qui confidit in Domino, cuius est spes in eo. Erit quasi lignum fructiferum iuxta aquas, et ad humorem mittit radices suas: non timebit, cum estus aduenerit, habebitque frondentes ramos, et in tempore siccitatis uirebit, poma sollicita  germinans. Graue cor in omnibus, et homo est, et quis cognoscit eum? Ergo Dominus scrutans corda et renes, ut reddam unicuique secundum uias suas .

u. Meminerimus nostri, nec contemnamus delicta que fecimus; et singula mandata Patris nostri  et eorum qui nos docuerunt, corde sollicito pertractemus: non solum credentes in Christo, sed et pro ipso patientes, et scientes illud de quo dicitur: Spiritus uultus nostri Christus Dominus . Et alibi: Lucerna pedibus meis lex tua, et lumen semitis meis. Et iterum: Eloquium Domini uiuificauit me, et, Lex Domini immaculata, conuertens animas. Mandatum Domini lucidum, illuminans oculos . Et Apostolus, Lex, inquit, sancta, et mandatum sanctum, et iustum, et bonum . Que omnia intelligentes, digni erimus audire: Cum ceciderit iustus non allidetur, quia Dominus sustentat manum illius . Et iterum: Septies cadet iustus, et resurget .

uI. Nunc ergo, fratres, Deo agente patienter, et  nos ad penitentiam prouocante, de graui somno euigilemus, quia aduersarius noster quasi leo rugiens circuit querens quem deuoret , cui acriter resistendum est, et sciendum eadem etiam certamina nostris euenisse maioribus. Non deficiamus laborantes iacientesque uirtutum semina, ut in futuro gaudia metere possimus, audiamusque Paulum docentem: Tu autem qui seruasti doctrinam, eruditionem, studium, patientiam, persecutionem, et sanctorum exempla sectantes permaneamus in eo quod cepimus, habentes principem et perfectorem Iesum. Intelligamus comam capitis nostri in uia, ut sit unguentum in barba nostra, ut ad oram perueniat uestimenti, ut possimus implere uniuersa, que scripta sunt .


uII. Quapropter, o duces et prepositi monasteriorum ac domorum, quibus crediti sunt homines, et apud quos inueniuntur T, siue E, siue A, ut in commune dicam, quibus crediti sunt homines, singuli cum turmis suis exspectent Saluatoris aduentum, ut conspectui illius ornatum armis exercitum preparent. Ne refrigeretis eos in carnalibus, et spiritalia non tribuatis alimenta. Aut rursum doceatis spiritalia, et in carnalibus affligatis, in escis uidelicet atque uestitu. Sed et spiritales et carnales cibos pariter tribuite, et nullam detis eis occasionem negligentie. Aut que est ista iustitia, ut fratres labore affligamus, et ipsi otio uacemus? aut eis iugum imponamus, quod ipsi ferre non possumus. Legimus in Euangelio: Qua mensura mensi fueritis remetietur  uobis . Unde et laborem et refrigeria cum ipsis habeamus communia, nec discipulos seruos putemus, et illorum tribulatio sit nostra letitia; ne euangelicus nos cum Phariseis corripiat: ue uobis legisperitis, qui ligatis onera importabilia, et imponitis ea super humeros hominum, et ipsi ne digito quidem audetis attingere .

uIII. Sunt aliqui attendentes semetipsos, ut uiuentes iuxta mandatum Dei sibi loquuntur, et dicunt: Quid mihi est cum aliis? Ego uero ut seruiam Deo, et mandata eius impleam, non ad me pertinet quid alii faciant. Hoc Ezechiel corripit dicens: O pastores Isrel, nunquid semetipsos pascunt pastores? nonne oues pascunt? Ecce lac comedistis, et lanis operimini,  quod pingue est non immolastis, et quod infirmum est non confortastis; quod fractum est non ligastis; quod errabat non reduxistis; quod perierat non quesistis; quod forte erat fecistis labore deficere, et dispersistis oues meas, eo quod non haberent pastores . Propterea ipse Dominus ueniet cum senioribus et principibus suis, et complebitur illud in nobis: Exactores uestri depredantur uos, et qui repetunt, errare uos faciunt . Quin magis audire debemus: Beata terra, cuius rex filius: ingenui et principes tui in tempore comedunt in fortitudine, et non confundentur .

IX. Ideo, o homo, usque ad unam animam, que tibi credita est, monere non cesses et docere que sancta sunt, et teipsum bonorum operum prebere exemplum,  et cauere quam maxime, ne alterum ames et alterum oderis, sed et cunctis exhibeas equalitatem: ne forte quem tu diligis Deus oderit, et quem tu oderis Deus diligat. Nulli erranti pro amicitia consentias, et alterum premas, et alterum subleues, et pereat labor tuus. Sedentes in locis humilioribus, in quibus Pater noster precipit penitus non sedendum, caueant prepositi domorum, ne forsitan quilibet unus ex fratribus preposito iniuriam fecerit, et iratus ille discernat ac dicat: Quid cause habeo ad hominem contemptorem? Faciat quod uult, ad me non pertinet; nec eum moneo, nec errantem corrigo, siue saluetur, siue pereat, ad me non pertinet. O homo, quid hec loqueris? Intellige quo furore supereris et odium occupauit cor tuum, ut magis tuo uitio quam  suo peccato frater pereat; cui debes ignoscere, et eum suscipere penitentem, ut possis illud euangelicum dicere: Dimitte nobis debita nostra, sicut et nos dimittimus debitoribus nostris . Si ergo uis ut Deus peccata tua tibi dimittat, et tu dimitte fratri tuo quidquid illud est quod in te peccauit, memor illius precepti: Ne oderis fratrem tuum in corde tuo . Et Salomonis monentis: Suscita ciuem tuum pro quo spopondisti . Et iterum: Ne cesses erudire paruulum, si enim uirga percusseris eum, non morietur . Moysen quoque ausculta dicentem: Correptione corripies proximum tuum, ne habeas peccatum pro eo . Ne eueniat rursum illud Salomonis: Qui non predicit filio, ut se custodiat  a perditionibus, uelociter dissoluetur .

X. Omnes quibus fratrum cura commissa est, parent se aduentui Saluatoris et formidoloso tribunali eius. Si enim pro se ipso reddere rationem plenum est discriminis ac timoris, et quanto magis pro alterius culpa subire cruciatum, et incidere in manus Dei uiuentis? Nec possumus obtendere ignorantiam, cum scriptum sit: Omne factum Deus adducet in iudicio, in omnibus que neglecta sunt, siue bonum, siue malum . Et in Apostolo legimus: Omnes nos oportet manifestari ante tribunal Christi, ut unusquisque recipiat pro eo quod operatus est, siue bonum, siue malum . Isaias quoque diem constitutam significat, in qua iudicaturus sit Deus orbem terre in iustitia, dicens: Ecce dies Domini insanabilis  uenit furoris et ire, ut ponat orbem terre in deserto, et perdat peccatores de eo . Scimus quia omnia que in lege scripta sunt, et prophetarum nobis uaticinia predixerunt, sanctus quoque Pater noster erudiuit, nos esse retinendos et reddituros rationem de singulis, quare non fecerimus ea, aut negligentius fecerimus. Loquitur enim cui traditum est a Patre omne iudicium, et ueritas erudit ueritatem: Non putetis quia ego accuso uos ad Patrem; est qui uos accuset Moyses, in quo uos speratis. Si enim crederetis Moysi, crederetis et mihi: de me enim ille scripsit .

XI. Ex quibus omnibus discimus, quod oporteat nos stare ante tribunal Christi, et de singulis non solum operibus, sed et cogitationibus iudicari: et post rationem uite nostre, etiam pro aliis qui nobis  crediti sint reddituros esse similiter rationem. Et hoc non solum de Prepositis domorum audiendum est, sed et de monasteriorum principibus, et de singulis fratribus qui reputantur in plebem: quia omnes inuicem debent sua onera portare, ut adimpleant legem Christi , et audiant Apostolum scribentem ad Timotheum: O Timothee, depositum custodi, deuitans profanas uocum nouitates, et professionem falsi nominis scientie . Et nos habemus depositum a Deo traditum, conuersatione fratrum, pro quibus laborantes et exspectamus futura premia: ne forsitan dicatur et nobis: Dimitte populum istum, ut abeat ; et traditiones Patris nostri deserentibus ingeratur: Qui habent legem non nouerunt me, pastores egerunt impie in me  . Unde alios corripit dicens: Ego dedi hereditatem meam in manu tua, tu autem non dedisti ullam misericordiam: senes aggrauasti iugo . Quod et nos non solum audire, uerum etiam intelligere necesse est: qui enim ignorat ignorabitur. Et in alio loco scriptum est: Quia tu scientiam meam repulisti, et ego repellam te, ne sacerdotio fungaris mihi .

XII. Itaque, fratres karissimi, qui cenobiorum uitam et precepta sectamini, state in arrepto semel proposito, et implete opus Dei, ut Pater, qui primus instituit cenobia gaudens pro nobis loquatur ad Dominum: Sicut tradidi eis, sic uiuunt. Quod idem et Apostolus adhuc in corpore constitutus loquebatur:  Laudo autem uos, quod in omnibus meministis mei, et sicut tradidi uobis traditiones meas custodistis .

XIII. Et uos ergo monasteriorum principes, esstote solliciti, et adhibete omnem curam pro fratribus cum timore et iustitia Dei: nec abutamini potestate in supplicia, sed exemplum prebete uos cunctis et subdito gregi; sicut et Dominus noster in omnibus exemplum se prebuit, qui posuit quasi oues familias: ut misereamini gregi uobis credito, et memineritis apostolice sententie, in qua ait: Nihil subtraxi, ut non annuntiarem uobis omnem uoluntatem Dei. Et iterum: Non cessaui deprecando unumquemque uestrum, et docendo uos publice . uidete quanta uiscera et quanta misericordia fuerint  in homine Dei, qui non solum sollicitus est pro omnibus ecclesiis, sed languet cum languentibus, et omnium sustinet passiones. Caueamus, ne per nostram negligentiam aliquis scandalizetur, et corruat, et obliuiscamur uerborum Domini Saluatoris, qui in Euangelio loquitur: Pater, quos dedisti mihi, non perdidi ex eis quemquam . Nullam animam contemnamus, ne quisque per nostram duritiem pereat. Si enim aliquis propter nos fuerit mortuus, anima nostra pro illius anima tenebitur in reatu. Quod quidem et Pater noster indesinenter nobis solebat inculcare, et monebat, ne illud eloquium impleretur in nobis: Singuli opprimunt proximum suum: et iterum: Si inuicem mordetis et deuoratis, uidete ne adinuicem consumamini . Ex quo  apparet quod qui alterius seruat animam, custos anime sue sit.

XIu. Sed et uos qui secundi estis monasterii, primos uos exhibete uirtutibus, ne quis uitio uestro pereat. Ne incurratis in illud opprobrium in quod incurrit ille qui comedit et bibit cum ebriis, et non dedit in tempore suo conseruis cibaria: Et ueniet Dominus in die qua non sperat, et in hora qua nescit, ut diuidat eum, et ponat partem eius cum hypocritis, ubi fletus et stridor est dentium . Ne quos apprehendat e uobis similis condemnatio, sed cum tempora uenerint refrigerii mereamur audire: Euge, serue bone et fidelis: quia super modicum fuisti fidelis, supra multa te constituam, intra in gaudium  Domini tui .

Xu. uos quoque Prepositi domorum singularum, parati estote ad respondendum omnibus qui a uobis exigunt rationem super ea fide que in uobis est. Monete eos qui inordinati sunt; consolamini pusillanimes; sustinete infirmos; patienter agite ad omnes, et audite Apostolum monentem: Et, uos patres, nolite ad iram prouocare filios uestros, sed enutrite illos in disciplina et admonitione Domini , et scitote quia cui plus datum est, plus queretur ab eo; et cui plus creditum est, amplius exigetur . Nec tantum ea consideretis, que uobis prosint, sed illa que proximis, et impleatur in uobis Scriptura dicens: Quia uos sequimini unusquisque utilitatem domus sue, idcirco continebit celum rorem suum, et terra non dabit fructus  suos, quoniam ingrauastis contra me sermones uestros . Dicitur et alibi: Quia non fecistis uni ex minimis, nec mihi fecistis .

XuI. Sepius dicam, et eadem repetam: Cauete ne alios diligatis, et alios oderitis; ne hunc sustentetis, et illum negligatis; et cassus inueniatur labor uester, et omnis sudor pereat; et quando exieritis de corpore et de mundi huius turbine liberati, portum uos putaueritis quietis intrare; tunc inueniatis iniustitie naufragia, et in qua mensura mensi estis, remetiatur uobis ab eo qui personas in iudicio non accipit. Si quid mortale, aut aliquid turpitudinis ob negligentiam Prepositorum in domibus commissum fuerit, post illorum propria supplicia, Prepositus  quoque reus tenebitur criminis: quod nobis semper sancte memorie Pater noster solebat ingerere.

XuII. Quamobrem cum omni cautione et sollicitudine singuli commissum sibi gregem custodiant, et imitentur pastores de Euangelio, ad quos non dormientes, sed uigilantes uenit Angelus Dei, et Saluatoris eis annuntiauit aduentum . Qui et ipse loquitur: Pastor bonus animam suam ponit pro ouibus suis: qui autem mercenarius est, non est pastor, cuius non sunt oues, uidet lupum uenientem, et dimittit gregem, et fugit, et lupus rapit eum, atque deuastat, quia mercenarius est, et non ad eum pertinet de ouibus . De bonis autem pastoribus Luce scribit historia: Erant autem pastores obseruantes, et custodientes uigilias noctis super gregem suum; et  angelus Domini uenit ad eos, et gloria Dei circumfulsit eos, et timuerunt timore magno; dixitque eis angelus: Nolite timere: ecce enim euangelizo uobis gaudium magnum, quod erit omni populo: quia est hodie uobis natus Saluator, qui est Christus Dominus in ciuitate Dauid. Et huius rei signum erit uobis, inuenietis infantem pannis inuolutum et positum in presepio . Num illi soli eo tempore pascebant oues, et per desertum sequebantur gregem? Sed quia soli erant solliciti, et naturalem noctium somnum insidiantium luporum timor superabat, idcirco primi audire meruerunt, quod in uicino sit: at Hierosolyma dormiens ignorabat. Unde et Dauid dicit: Ecce non dormiet, qui custodit Isrel . Itaque et uos cum tremore et timore uigilate, operantes uestram salutem,  et scientes quod uniuersitatis Dominus, per quem omnis caro receptura est quidquid operata est, post resurrectionem solis apostolis apparuit, et dixit apostolorum principi, Petro: Simon Ioannis, diligis me plus his? Respondit ei: Domine, tu scis quia ego diligo te. Dicit ei iehsu: Pasce agnos meos. Dicit ei rursum secundo: Simon Ioannis, diligis me? Respondit ei: Etiam, Domine, tu scis quia diligam te. Dicit ei: Pasce oues meas . Tertio precepit ut pasceret oues: et in illo omnibus nobis hoc iniunxit officium, ut diligenter pascamus oues Domini, et in die uisitationis eius pro labore ac custodia recipiamus, que nobis in Euangelio promisit dicens? Pater, uolo ut ibi sum ego, et isti sint mecum. Et iterum: Ubi ego sum, ubi et minister meus erit  . Respiciamus ad promissa et ad premia creduli, facilius omnem perferamus laborem, ambulantes sicut ambulauit ipse Dominus, qui promissor est premiorum.

XuIII. uos quoque qui secundi estis singularum domorum, humilitatem sectamini et modestiam, et singula precepta maiorum uite communis normam putate, ut in illis conseruandis uestras seruetis animas, et similes sitis ei qui ait: Anima mea in manibus meis semper . Filius glorificet Patrem, et letamini fructibus uestris: quia absque operibus et fructibus nullus Domini societate letabitur: ut cum habueritis fructum in Domino, ipso herede et coherede potiamini.


XIX. Sed et uos omnes fratres, qui subiecti estis per ordinem libere seruitutis, habetote accinctos lumbos uestros, et ardentes lucernas in manibus, similes seruorum qui exspectant dominum suum, quando reuertatur de nuptiis, ut cum uenerit, et pulsauerit, statim aperiant ei. Beati serui, quos ueniens Dominus inuenerit uigilantes . Sic et uobis fiet, si longus labor lassitudinem non operetur in uobis, uocabimini ad celeste conuiuium et angeli ministrabunt uobis. He sunt repromissiones custodientium mandata Dei, et ista premia futurorum, Gaudete in Domino; rursum dico, gaudete . Subiecti Patribus cum omni obedientia; sine murmurationibus, et cogitationibus uariis, simplicitatem anime ad bona opera perferentes, ut pleni uirtutibus  et timore Dei, digni efficiamini adoptione Dei. Arripite scutum fidei, in quo possitis omnes sagittas diaboli ardentes restinguere, et gladium Spiritus, quod est uerbum Dei . Estote prudentes sicut serpentes, et simplices sicut columbe . Audite Paulum loquentem: Filii, obedite parentibus , et possidete salutem animarum uestrarum, per eos qui uobis prepositi sunt. Et in alio quoque loco scriptum est: Acquiescite principibus uestris et subiicimini, quia ipsi uigilant pro animabus uestris, rationem reddentes pro uobis . Et semper illud timete, quod idem Apostolus loquitur: Templum Dei estis, et Spiritus Domini habitat in uobis. Si quis autem templum Dei uiolauerit, disperdet illum Deus . Et iterum: Nolite  contristare Spiritum sanctum Dei, in quo signati estis in diem redemptionis iusti iudicii .

XX. Seruate pudicitiam corporis uestri, ut sitis hortus conclusus, fons signatus . Qui enim natus ex Deo non peccat, quoniam semen illius in eo permanet . Idem Ioannes loquitur: Scribo uobis, iuuenes, quoniam fortes estis, et sermo Dei in uobis permanet, et uicistis malignum . Cum et uos uiceritis inimicum, Deo uobis prebente auxilium, tunc et ipse dicet: Eruam eos de inferno, et redimam eos de morte. Ubi est, mors, contentio tua? ubi est, mors, stimulus tuus ? Si uero mortem deuorabimus, superabimus eam, et dicetur nobis: Mors ei nequaquam dominabitur  : quoniam mors, qua peccato mortui semel sumus, in nobis mortua est, et uita, qua in Christo uiuimus, semper uiuimus . Qui enim in carne moritur, iustificabitur a peccato. Nequaquam ultra uiuamus in desideriis hominum, sed reliquam uitam in uoluntate Dei expleamus. Qui timetis Dominum armate uos castitate, ut audire mereamini: uos autem non estis in carne, sed in spiritu . Et scitote quod perfectis perfecta tribuantur, et inanibus reddantur inania, iuxta sermonem Euangelicum: Qui habet, dabitur ei, et abundabit; qui autem non habet, et quod uidebatur habere, auferetur ab eo . Imitemur uirgines sapientes, que cum sponso thalamum ingredi meruerunt, que habebant in uasis suis et lampadibus oleum bonorum operum.  Porro stulte uirgines clausam thalami ianuam repererunt, quia ante nuptias parare sibi oleum noluerunt . Hec in figura contingebant illis; scripta sunt enim ad correctionem nostram , ut euitemus uetera, et seruemus precepta sapientis, qui ait: Fili mi, si sapiens fuerit cor tuum, letificabis cor meum, et commemorabunt labia mea sermones tuos , si tamen recti fuerint. Et iterum: Non emuletur cor tuum peccatores, sed in timore Dei esto tota die, et Dei cultum obserua iugiter .

XXI. uigilemus attentius, et sciamus quod magnam nobis Deus prestiterit gratiam per Patrem nostrum Pachomium, ut renuntiaremus seculo; et omnem sollicitudinem mundi, et curas rerum  secularium pro nichilo poneremus. Que nobis occasio relicta est, ut habeamus quidquam proprium a funiculo usque ad corrigendum calceamenti; cum habeamus Prepositos, qui pro nobis cum timore et tremore solliciti sunt tam in cibo, et uestitu, et corpusculi languore, si forte obuenerit, ut in nullo timeamus, et per occasionem carnis anime emolumenta perdamus? Liberi sumus, iugum de ceruicibus nostris mundane seruitutis abiecimus; cur rursum uolumus reuerti ad uomitum nostrum, et aliquid habere unde solliciti simus, et quod perdere metuamus? Ad quos usus superfluum palliolum, aut epule lautiores, aut melior lectus? cum omnia in commune sint preparata, et nichil cruce Christi durius sit, iuxta quam uiuentes Patres nostri edificauerunt  nos super fundamentum apostolorum et prophetarum, et euangeliorum disciplinam, que angulari continetur lapide Domino Iesu Christo : quem sequentes de mortifera altitudine ad uitalem descendimus humilitatem, diuitias paupertate mutantes, et delicias simplici cibo.

XXII. Nolite, obsecro uos, obliuisci semel arrepti propositi, et traditiones Patris nostri scalas putemus ad celorum regna tendentes. Ne desideretis que ante calcastis. Sufficit nobis habere, quod homini satis est, duo leuitonaria, et alium attritum, et palliolum lineum, duos cucullos, zonam lineam, gallicas, pellem, et uirgam. Cui ministerium aliquod et dispensatio est credita monasterii, et si ex ea lucrum  faciat, scelus putetur, et sacrilegium quidquam ex ea contingere et in propriam uertere requiem, quasi despiciens eos qui non habent et felici paupertate sunt diuites: ut non solum ipse perierit, sed et ceteros prouocet ad pereundum. Et illi quidem qui incuruauerunt ceruicem suam, et cum omni humilitate et afflictione lugentes atque plangentes in presentiarum placuerunt Deo, cum de corpusculo isto exierint, ducentur, et accumbent cum sanctis patribus Abraham, Isaac, et Iacob, prophetis, et apostolis, et consolatione digna fruentur, sicut et Lazarus fruitus est in sinu Abraham. Qui autem uixerunt in cenobio, et de communi in suos aliquid auerterunt usus, ue eis cum de corpore exieriat, dicetur illis: Mementote, quia recepistis bona in uita  uestra ; fratribus laborantibus, et ieiuniis et continentia, et incessabili labore sudantibus. Idcirco uidete eos in gaudio atque letitia, qui reliquerunt presentem uitam, ut futuram consequerentur: uos autem in squalore ac tormentis, et miseria constitutos, quia noluistis euangelicum audire sermonem, et Isaie contempsistis uerba dicentis: Ecce qui seruiunt mihi, comedent, uos autem esurietis. Ecce qui seruiunt mihi, bibent, uos autem sitietis. Ecce qui seruiunt mihi, exsultabunt, et uos clamabitis propter dolorem cordis uestri, et ob contritionem spiritus eiulabitis . Audistis omnes beatitudines Scripturarum, et noluistis suscipere disciplinam.

XXIII. Ideo, fratres, equales simus, a minimo  usque ad maximum, tam diues quam pauper, concordia et humilitate perfecti, ut de uobis quoque possit dici: Qui multum, non abundauit; qui parum, non indiguit . Ne quis suis prouideat deliciis, cernens fratrem in paupertate et angustia constitutum, et dicatur ei illud propheticum: Nonne Deus unus creauit uos? Nonne Pater unus omnium uestrum? Quare dereliquistis unusquisque fratrem suum, ut abominabile facerent testamentum patrum uestrorum? Derelictus est Iuda, sed abominatio facta est in Isrel . Quapropter iuxta illud quod Dominus atque Saluator precepit apostolis dicens: Mandatum nouum do uobis, ut diligatis inuicem, sicut et ego dilexi uos: et in hoc scietis, quod uere discipuli mei estis ; nos inuicem amare  debemus, et ostendere, quod uere simus famuli Domini Iesu Christi, et filii Pachomii, et discipuli cenobiorum.

XXIu. Si Prepositus domus aliquem corripuerit ex fratribus qui sibi subiecti sunt, erudiens eum in timore Dei et cupiens ab errore corrigere, et alius uoluerit pro eo loqui, et eum defendere, subuertens cor illius; qui hoc facit, peccat in suam animam, quia subuertit eum qui corrigi poterat, et consurgentem deiicit in terram, atque ad meliora tendentem mala persuasione decepit, errans ipse, et alios errare faciens. Huic illud aptabitur congruenter: ue qui potum dat proximo suo subuersionem turbidam, et inebrians eum . ue qui errare  facit cecum in uia . Qui scandalizat quempiam de his, qui credunt Deo, expedit ei ut appendatur ei mola asinaria super collum eius, et precipitetur in mare . Quia subuertit, ut diximus, subleuantem se, et obedientem transtulit ad superbiam, et eum qui in dulcedine caritatis poterat ambulare, conuertit in amaritudinem; et subiectum legibus monasterii, malis consiliis deprauauit, fecitque odisse eum, et contristari contra illum, qui eum docebat Domini disciplinam, lites ferens inter fratres atque discordias, et non timens illud quod scriptum est: Tu quis es, qui iudicas alienum serrum? Suo domino stat, aut cadit. Stabit autem, potens est autem dominus rursum statuere illum . Considera quid dixerit: Potens est  autem Dominus statuere illum. Non ille potens est, qui uerba Domini preterit.

XXu. Unde, fratres, magnopere deuitemus alicuius mentem subuertere contra doctorem et monitorem suum; et meminerimus Scripture dicentis: Libera cor tuum a malitia, ut salueris . Nec pro obedientia superbiam et contumaciam in cordibus nostris inuicem seminemus. Qui enim timet Dominum suum, si uiderit fratrem suum errare et labi, magis debet monstrare que sancta sunt, et rectum iter ostendere, ut cum omni castitate et tremore Dei incedens, illam Salomonis exsequatur sententiam: Libera eos qui ducuntur ad mortem, et redimere de interfectione non cesses  Nec dicas, Nescio hunc. Scito quoniam Deus corda  omnium nouit. Et Iudas in Epistola loquitur sua: Et hos quidem de igne rapientes, et odio habentes commaculatam tunicam . Caueamus huiuscemodi uestimentum, et induamur potius armaturam Dei, ut possimus resistere contra insidias diaboli. Non est enim nobis pugna contra carnem et sanguinem, sed aduersus potestates et principatus, aduersus rectores tenebrarum harum, aduersus spiritalia nequitie in celestibus .

XXuI. Hoc quoque maxime prouidendum est, ne quis in alteram domum et in alterius cellulam commendet aliquid, et contra monasterii faciat disciplinam. Qui talis est, non est in numero fratrum, sed mercenarius et aduena; nec Pascha Domini inter sanctos debet comedere, quia factus est lapis scandali  in monasterio, et de eo posset dici: Lapides de uia mea proiicite . Si enim leuitonaria nostra, quando lauamus, sicca non fuerint, usque ad uesperam non habemus potestatem apud nos tenere, damusque Preposito cui crediti sumus, uel ei cui creditum est cellarium, ut deferat ad eum locum, ubi uestimenta pariter omnium reseruantur, et mane nobis dantur, ut expandamus illa ad solem, et cum sicca fuerint, non apud nos tenemus, sed damus in commune seruanda, iuxta precepta maiorum; quanto magis ea que proprie uisus es possidere, si alteri commendaueris, aut in tua uolueris esse potestate, peccas in monasterii disciplinam, et non intelligis Paulum tibi loquentem: uos autem in libertatem uocati  estis, tantum ne libertate in occasionem carnis abutamini, sed caritate seruite inuicem . Et iterum: Dominus iuxta est, nolite esse solliciti, sed estote in oratione intenti et deprecationibus . Sciat quoque ille qui ab alio susceperit commendatum, et rem se arbitratur facere piam, ut fratrem refrigeret, quod peccet contra animam suam, subuertens regulam monasterii. O stulte, anima tua commissa est Preposito tuo, et qui animam tuam corpusque custodit, indignus habebitur ut peritura conseruet? Amemus iustitiam, ut iustificemur. Legimus enim: Misericordia occurrit his qui faciunt ueritatem.

XXuII. Hoc quoque obseruandum est, ne quis stulta cogitatione deceptus, imo diaboli laqueis irretitus,  dicat in corde suo: Quando moriar, tunc dono fratribus quod habuero. O stultissime hominum, ubi hoc scriptum inuenisti? Nonne omnes sancti seruientes Deo statim omnem seculi sarcinam deposuerunt? Nonne in Actibus apostolorum, omnia que habebant ad pedes apostolorum deferebant ? Aut quomodo poteris mortuus iustitie induere uestimentum, qui illud uiuus habere non meruisti? Quare oblitus es illud, quod scriptum est: Quod seminauerit homo, hoc et metet ; et, Unusquisque recipiet, iuxta quod egit ; et, Reddet unicuique iuxta opera sua ; et iterum: Ego Dominus scrutans corda et probans renes, ut reddam unicuique iuxta uias suas, et iuxta fructum adinuentionum eius ? Quare nondum  uersaris in uita, et in hoc corpusculo constitutus non audis Dauid loquentem: Thesaurizat, et ignorat cui congregat ea , et sermonem euangelicum, auarum corripientem: Stulte, hac nocte animam expetent a te: que autem preparasti, cuius erunt ? Et iterum: In illa die peribunt omnes cogitationes eorum. Stulte, quare non uis audire Dominum cohortantem: uade, et uende omnia que habes et da pauperibus, et tolle crucem tuam, et ueni, et sequere me ? Quod adolescens audiens conuersus est retro; non enim erat rectum cor ipsius, et ideo non potuit grauem diuitiarum sarcinam deponere. Habebat quidem uoluntatem, et Scriptura testatur, perfecte uite, et splendore uirtutum trahebatur ad laudem; sed retrahebant eum  currentem diuitie, nec poterat Saluatoris audire doctrinam, quia adhuc de mundi deliciis cogitabat. Unde et Saluator loquitur: Difficile est eos, qui habent diuitias, intrare in regna celorum . Et iterum: Nemo potest duobus dominis seruire: aut enim unum odio habebit, et alterum diliget; aut uni est obediens, et contemnet alterum. Non potestis Deo seruire et mammone . Pharisei autem cum essent auari, hec audiebant et irridebant: quorum incredulitatem deuitemus, nec irridemus eos qui nos prouocant. Renuntiemus mundo, ut perfecti perfectum sequamur thesaurum. Quorum animam possidet auaritia, his uidetur pro Christo stulta paupertas. Questus est magnus pietas cum sufficientia.  Nihil enim intulimus in hunc mundum, nec auferre quid possumus: habentes enim uictum et uestitum, his contenti simus. Qui autem uolunt diuites fieri, incidunt in tentationem et laqueum, in concupiscentias multas, que sunt stulte et noxie, et demergunt homines in interitum et perditionem. Radix enim omnium malorum cupiditas .

XXuIII. Usque hodie Elias Isrelem corripit dicens: Quousque claudicatis pede? Deus est, ite et sequimini eum . Et nobis loquitur: Si mandata sunt Dei, que per Patrem nostrum tradidit nobis, et que sequentes possumus peruenire ad regna celorum, toto eadem desiderio compleamus: si autem sequimur cogitationes nostras, et ad aliud tendit animus, cur non errorem simpliciter  confitemur, et ostendimus nos esse quod uideri erubescimus? Ne forte dicatur et nobis: Quare polluistis locum meum sanctum ? Et, Eiiciam eos e domo mea . Siquidem conciliabula monachorum uere Dei domus est, et sanctorum uinea, sicut scriptum legimus: uinea facta est Salomoni in loco, qui uocatur Beelamon, dedit eam custodibus, unusquisque affert pro fructibus eius mille argenteos. uinea mea in conspectu meo est, mille Salomoni, et ducenti his qui custodiunt fructum eius . Nec igitur polluentes eam proiiciamur, sicut in Euangelio legimus eiectos esse de templo, qui uendebant in eo oues et boues; nummularios quoque ingrediens Dominus atque Saluator, et faciens sibi flagellum de funiculis, eiecit e templo,  et fundens era mensasque uendentium, et his qui uendebant columbas ait: Auferte hec omnia, et nolite facere domum Patris mei domum negotiatonis. Scriptum est enim: Domus mea domus orationis uocabitur cunctis gentibus; uos autem fecistis eam speluncam latronum . Et alibi: Propter uos nomen meum blasphematur in gentibus .

XXIX. Obsecro uos, fratres, ne de nobis quoque dicatur: Alius quidem esurit, alius autem ebrius est: an domos non habet, ut bibatis et comedatis? Nisi forte Ecclesiam Dei contemnitis, et confunditis eos qui non habent; ad quos dicitur: Si quis esurit, domi comedat, ut non in iudicium conueniatis . Non sit domus nostra uocis aliene, ne illud  nobis congruenter aptetur: Opera Aegypti non abstulerunt a se. Et iterum: In preceptis meis non ambulauerunt, et sabbata mea contaminauerunt; propterea cum clamauerint ad me, ego non exaudiam eos . Non permaneamus in cordis duritia, et ad iracundiam prouocemus Deum, et fiat inimicus noster, et dicat: Ego autem dabo eis precepta non bona, et iustificationes in quibus non uiuant ; quia comederunt fructum mendacii, et adorauerunt opera manuum suarum, et repleta est terra eorum a principio augurio, ut terra alienigenarum.

XXX. Ne postquam renuntiauerimus seculo, et ceperimus uexillum crucis sequi, iterum ad posteriora conuersi, queramus refrigerium temporale, imitantes Ephraim dicentem: Diues factus sum, et  inueni refrigerium mihi ; ne audiamus illud, quod et ille meruit audire: Omnes labores illius non inueniuntur pre iniquitatibus, in quibus peccauit. Et ne illud impleatur in nobis: Cepistis spiritu, et nunc carne consummamini: tanta passi estis sine causa ? Et ille contra nos sermo dicatur: Lex periit a sacerdote, et consilium a senioribus; et manus populi dissolute sunt, senes de porta quieuerunt, electi a psalmis suis cessauerunt . Rursumque dicatur: Propter uos nomen meum blasphematur in gentibus : et contemptis institutionibus Patris nostri subrepat obliuio, mediatoremque Dei atque sanctorum nostro uitio negligamus.


XXXI. Quis enim fructus, aut quod signum preceptorum Dei inueniatur in nobis, aut in quo professionem impleamus arreptam? Nonne omnia dimisimus, et auaritie subiacemus, et dicitur nobis: Unde bella, et pugne ? Nonne ex auaritia? Nam quia unusquisque querit utilitatem suam, non proximi, usque hodie uiuens Ezechiel prophetali sermone nos corripit dicens: Negationes erant in te. Filius inhonorat patrem, et Pater exprobrat filio . Quid in die iudicii respondebimus, aut quid in nouissimo tempore pro defensione nostra poterimus obtendere? Hec omnia facta sunt nobis, quia Sacerdotes plauserunt manibus, et populus dilexit similiter. Quia sicut populus, sic sacerdos . Propterea reddam ei, inquit, secundum uias suas, et  cogitationes illius restituam ei .

XXXII. Non de omnibus uobis hec loquor, sed de his qui maiorum precepta contemnunt; multoque melius erat illis ignorare uiam iustitie, quam scientes reuerti ab eo quod traditum est illis sancto mandato . De huiuscemodi hominibus merens Ieremias scribit: Defecerunt in lacrymis oculi mei, conturbatus est uenter meus, effusa est in terra gloria mea, super contritione filie populi mei; quia defecit paruulus et lactens in plateis ciuitatis. Matribus suis dixerunt: Ubi est triticum et uinum? cum deficerent quasi uulnerati in plateis urbis, cum funderent animas suas in sinu matrum suarum . Scimus quod non in fortitudine equi uelit Deus, neque in femoribus uiri sibi complaceat .


XXXIII. Et idcirco reuertamur ad Dominum Deum nostrum, ut quando orauerimus, exaudiat nos qui quotidie hortatur ut uacemus et cognoscamus eum. Et alibi loquitur: Reuertimini ad me, et ego reuertar ad uos. Et iterum: Reuertimini ad me, filii recedentes, et ego dominabor uestri . Ezechiel similiter contestatur ac dicit: Quare moriemini, domus Isrel? Nolo mortem peccatoris, sed tantum ut reuertatur de uia mala sua, et uiuat . Et clementissimus ac totius honitatis caput clamat in Euangelio ad nos Dominus atque testatur: uenite ad me, omnes qui laboratis et onerati estis, et ego reficiam uos. Tollite iugum meum super uos, et discite a me, quia mitis sum et humilis corde, et inuenietis  requiem animabus uestris . Consideremus quod bonitas Dei ad penitentiam nos prouocet, et sancti uiri cohortantur ad salutem. Non induremus corda nostra, neque thesaurizemus iram nobis in die ire et reuelationis iusti iudicii Dei, qui reddet unicuique iuxta opera sua ; sed ex toto corde reuertamur ad Dominum, et secundum Moysi uerba memorantis: Si reuertaris ad Dominum ex toto corde tuo, mundabit cor tuum, et cor seminis tui .

XXXIu. Laboremus sicut boni milites Christi, et obseruemus illud quod scriptum est: Nemo militans Deo implicat se negotiis secularibus, ut ei cui militat placeat . Si autem quis et in agone  contendat, non coronatur nisi legitime certauerit. Laborantem agricolam oportet primum de fructibus eius participare. Scriptum est: Omnes populi ibunt unusquisque in uiam suam. Nos autem in nomine Domini Dei nostri magnificabimur; ipsi impediti sunt et ceciderunt, nos autem surreximus et erecti sumus .

XXXu. Qui ambulat in die, non impingit; qui autem in nocte graditur, impingit, quia lumen non est in eo . Nos autem, sicut dixit Apostolus, non sumus filii preuaricationis in perditionem, sed fidei in acquisitionem anime . Et alibi: Omnes, inquit, filii lucis estis, et filii Dei . Non sumus filii noctis, neque tenebrarum. Si ergo sumus filii lucis, debemus scire que lucis sunt, et  facere fructus luminis in omni opere bono: quod enim manifestatur, lux est. Si in toto corde reuertamur ad Dominum, et in preceptis sanctorum illius et Patris nostri simplici corde conuersamur, abundabimus in omni opere bono. Quod si superemur carnis uoluptatibus, in die quasi in media nocte parietem palpabimus: et non inueniemus uiam ciuitatis et habitaculi nostri, de quo dicitur: Esurientium et sitientium anima deficit ; quia contempserunt legem sibi a Deo traditam, et uocem prophetarum non audierunt: et idcirco non potuerunt ad promissam requiem peruenire.

XXXuI. uigilemus et attenti simus: si enim naturalibus non pepercit, nec nobis parcet. Non de cunctis, sed de negligentibus loquor, quibus iure  aptabitur illa deploratio: ue eis qui recesserunt a me. Manifesti sunt, quia impie egerunt in me, quia dereliquerunt me fontem aque uiue, et foderunt sibi contritos lacus, qui non possunt aquam continere . Et quia non audierunt iudices eius, audiant dicentem Deum: Constitui super uos speculatores. Audite uocem tube. Et dixerunt: Non audiemus . Unde ista incredulitas? Nonne ex eo quia alienos cognouerunt, et non aduersati sunt? Loquitur et alibi Spiritus sanctus per prophetam: Ego enim sum Deus Dominus tuus, qui formaui celum, et creaui terram; cuius manus condiderunt omnem celi militiam, et non ostendit ea tibi, ut ambulares post illam . Quod quidem et per Moysem precepit, dicens: Non cum suspexeris celum, et uideris solem  et lunam ac stellas, et omne ornamentum celi, errore celi deceptus adores ea . Ego sum Deus, qui eduxi te de terra Aegypti, et Deum extra me nescis, et qui saluos posset facere, non est preter me. Ego sum, qui te paui in solitudine, in terra inhabili, et impleti sunt saturitate, et eleuata sunt corda eorum . Idcirco obliti sunt mei, et ego tradam eos dispersioni in gentibus cunctis .

XXXuII. Que audientes quasi de somno expergiscamur, et prebeamus nos dignos Domini seruituti, ut misereatur et dicat nobis: Inuocate me, et ego exaudiam uos. Ipse enim ait: Qui dispersit Isrel, congregauit eum. Et alibi: Non faciam, inquit, iuxta iram furoris mei, nec sic relinquam, ut  deleam Ephraim. Et iterum: Non in eternum puniam uos, nec semper irascar uobis. Spiritus enim a me egreditur, et omne quod spirat ego feci. Et in eodem loco iungit ac dicit: Dedi eis consolationem ueram, pacem super pacem his qui erant prope et longe: dixitque Dominus: Sanabo eos . Cuius ut plene misericordiam cognoscamus, Ieremie sermone docet, dicens: Si eleuatum fuerit celum in sublime, et si humiliatum pauimentum terre deorsum, ego non replebo gentem Isrel pro omnibus que fecerunt .

XXXuIII. Cumque tanta clementia sit Saluatoris Domini, et nos prouocet ad salutem, conuertamus corda nostra ad eum: Quia iam hora est, ut de somno euigilemus; nox precessit, dies autem appropinquauit;  deponamus ergo opera tenebrarum, et in duamur arma lucis . Filioli mei, primum ex toto corde diligamus Deum, deinde nosmetipsos amemus mutuo, memores preceptorum Dei Saluatoris, in quibus ait: Pacem meam do uobis, pacem meam relinquo uobis: non sicut mundus dat pacem, ego do uobis. In his enim duobus mandatis tota lex pendet, et prophete.

XXXIX. Si quis in domo monasterii sub Preposito manens, nulla re indigens quam in monasterio habere permissum est, et habet patrem fratremque et amicum carissimum, nichil ab eis penitus accipiat, non tunicam, non palliolum, non aliam quamlibet rem. Si autem comprobatum fuerit quod minus habeat de his que precepta sunt, culpa omnis  atque correctio ad Prepositum conuertetur.

XL. uos igitur qui estis principes monasteriorum, si quos aliqua re uideritis indigere, et esse in angustia constitutos, nolite eos negligere, scientes uos reddituros rationem pro omni grege, super quem uos Spiritus sanctus constituit inspicere, et pascere Ecclesiam Dei, quam acquisiuit proprio sanguine . Propterea nos, qui fortiores sumus, debemus infirmitates inualidorum portare, et non nobismetipsis placere, sed proximo in bono ad edificationem. Nam et Christus non sibi placuit, sed sicut scriptum est. Opprobria exprobrantium tibi ceciderunt super me . Et iterum: Non quero, inquit, quod mihi expedit, sed quod omnibus, ut salui fiant 


XLI. Si autem Dominus ac Saluator noster ita precipit, et sancti ita conuersati sunt, patres quoque nostri ita nos docuerunt, consurgamus a somno, et que sunt nobis precepta faciamus. Quecunque scripta sunt, ad nostram eruditionem scripta sunt, ut per patientiam et consolationem Scripturarum spem habeamus , et nullus nostrum causa sit erroris alieni, nec emulemur eos qui prospere agunt in uita sua. Cum enim omnia necessaria carni fuerint consecuti, morientes nichil secum asportabunt. Filii seculi huius habent in hoc seculo fiduciam, quoniam de mundo sunt, et mundus amat quod suum est. Qui autem filii Dei sunt, illius sermonis euangelici recordantur: Si mundus uos odit, scitote  quod me primum oderit . Et iterum: Qui uoluerit esse amicus huius mundi, inimicus fiet Deo. Et rursum: Tribulationem habebitis: sed confidite, ego uici mundum. Et iterum: Beati qui lugent, quoniam ipsi consolabuntur. Beati qui esuriunt et sitiunt iustitiam, quoniam ipsi saturabuntur. Beati qui persecutionem patiuntur propter iustitiam, quoniam ipsorum est regnum celorum . De filiis autem noctis quid e contrario dicitur? Nonne illud? ue uobis, diuites, quoniam recepistis consolationem uestram. ue uobis qui saturati estis nunc, quia esurietis. ue uobis qui nunc ridetis, quia lugebitis ac flebitis .

XLII. Quamobrem mundi amicitias deuitemus, ut illud mereamur audire: Ad uesperam demorabitur  fletus, et ad matutinum letitia. Audiuit Dominus, et misertus est mei. Scidisti saccum meum, et accinxisti me letitia. Quis enim sanctorum non in luctu ac tristitia per mundi huius transiuit uiam? Ieremias: Non sedi, inquit, cum consilio ludentium, sed tremebam a facie manus tue. Solus sedebam, quoniam amaritudine repletus sum . Dauid quoque scribit: Quasi lugens ac merens sic humiliabar . Quorum nos uestigiis insistentes intelligimus quod salus nostra in tempore tribulationis sit, et prophete pollicitatio impleatur dicentis: Non relinguuntur, qui in angustia sunt usque ad tempus. Si ergo habet tempus tribulatio et angustia, et non erit sempiterna, seminemus in lacrymis, et metamus in gaudio, non deficientes; quod nouerimus Dominum  de tentatione liberare cultores suos.

XLIII. Dominus pater noster est; Dominus iudex noster est; Dominus princeps, Dominus rex noster; Dominus ipse nos saluabit; cuius precepta si neglexerimus, permanebimus in angustia. Ipse enim dicit: Qui sequuntur me, possidebunt terram, et hereditabunt montem sanctum meum : quem et nos possidebimus, si impleamus legem eius, et audiamus illud quod dicitur: Mundas facite in conspectu eius uias uestras. Et iterum: Tollite offendicula de uia populi mei. Et alibi: Eiicite de consilio pestilentem, et egredietur cum eo contentio . Qui iustum dicit iniustum, et iniustum iudicat iustum, uterque in conspectu Dei immundus est. Caueamus ne dicatur et de nobis: Filii alienati sunt ei  . Et illud: Filie Sion eleuate sunt, et ambulauerunt in excelso collo, et in superbia oculorum, trahentes pedibus tunicas, et pedibus simul ludentes , et in correptione nostra rursum prophetalis sermo concordet, dicens: Quomodo facta est meretrix ciuitas fidelis Sion, plena iudicio, in qua iustitia dormit? Nunc autem latrones . Et: Populus intelligens commiscebatur meretrici. Tu ergo, Isrel, ne ignoraberis . Si uero diuina meditemur, poterimus illud dicere, quod et Dauid: Exsultabo super eloquia tua, sicut qui inuenit spolia multa . Et: Quam dulcia gutturi meo eloquia tua, super mel et fauum ori meo. Cantabiles mihi erant iustificationes tue in loco peregrinationis mee  . Et in alio loco: Non proposui ante oculos meos rem iniquam: facientes iniquitatem odio habui. Et non adhesit mihi cor prauum, declinantes a me malignos non agnoscebam; detrahentem in absconso proximo suo, hunc persequebar, superbo oculo et insatiabili corde cum hoc simul non edebam. Oculi mei super fideles terre, ut facerem eos sedere mecum.

XLIu. Quorum omnium nos imitemur opera, ut sit in diebus nostris pax et iustitia, et non nobis illud eueniat, quod alibi legimus: Super terra populi mei spine et fenum consurgent . Sed magis innouemus nobis noualia, et non seminemus super spinas. Cumque custodierimus que mandata sunt nobis, manifesti erimus quod diligamus Deum,  sicut testatur et in alio loco Scriptura diuina: Qui audit mandata mea et seruat ea, ille est qui diligit me. Qui autem diliget me, diligetur a Patre meo, et ego diligam eum, et ueniemus ego et Pater meus, et mansionem apud eum faciemus, et ostendam ei meipsum . Et, uos amici mei estis, si feceritis que precipio uobis . Tollamus nobiscum multos sermones, et conuertamur ad Dominum Deum nostrum, et dicamus ei: Potes dimittere peccata, ut accipiamus bona, et reddamus ei fructum labiorum nostrorum , et delectetur in nobis anima nostra.

XLu. Atque utinam peniteat nos erroris et negligentie, et conuersi ad priora dicamus: Assur non saluabit nos; super equos non ascendemus; nec  iam dicemus: Dii nostri opera manuum nostrarum. Deus qui in te est miserebitur pupilli, sanabo habitacula eorum . Rursumque dicet de nobis: Diligam eos manifeste, et auertam iram meam ab eis. Ero quasi ros; Isrel florebit ut lilium, et mittet radices suas quasi Libanus. Ibunt rami eius, et erit quasi oliua fructifera, et odor eius ut thuris. Reuertentur et sedebunt unusquisque in tabernaculis suis, et uiuent, et confirmabuntur frumento: florebit sicut uinea memoria eorum, sicut odor thuris Ephraim. Quid ei et idolis? Ego humiliabo eum, et confortabo eum. Ego ut iuniperus condensa; ex me fructus eius inuentus est. Quis sapiens, et intelligit hec; aut intelligens, et cognoscit ista ? Atque utinam et nos ex eo fructum afferre ualeamus, sine quo nichil  boni operis fieri potest.

XLuI. Reuertamur ad Dominum, ut de nobis quoque possit dicere: Peccatorum et iniquitatis eorum memor amplius non ero . Non relinquamus legem Dei, quam Pater noster ab eo accipiens nobis tradidit, neque parui eius mandata pendamus; ne et super nos planctus ille dicatur: Quomodo obscuratum est aurum, et immutatum argentum bonum: effusi sunt lapides sancti in omni uiarum principio ? Nec post plurimos labores Patris nostri, quos pro salute nostra suscepit, seipsum exemplum uirtutis tribuens, glorians de nobis, et apud sanctos loquens. Isti filii mei sunt, et populus meus filii mei, et non denegabunt; et post huiuscemodi testimonium  non perdamus fiduciam bone conscientie, spoliati uestibus quibus nos induit; et introducti ab eo in stadium, ut legitime certemus, non superemur ab inimicis nostris. Et postquam uenerimus ad illud tempus quo egrediamur de corpore, ne inimici efficiamur Patris nostri thesauris seruientes: ut qui ieiuniis et afflictione corporis debuimus acquirere anime libertatem, carni et deliciis, et pulchrioribus uestimentis, stratisque mollioribus nos dedicemus, non solum ipsi pereuntes, sed et alios qui proficere potuerunt exemplo nostro ducentes ad ruinam, de quibus scriptum est: Non accepistis spiritum seruitutis timorem , sed fortitudinis, et caritatis, et pudicitie. Et: Cibus nos non commendat Deo. Neque enim si comederimus, abundabimus: nec si  non comederimus, indigebimus. Non est enim regnum Dei cibus et potus, sed iustitia, gaudium, et pax in Spiritu sancto . Qui in hoc seruit Christo, placet Deo, probatus est omnibus. Isaias quoque dicit: Qui exspectant Lominum, immutabunt uirtutem, assument pennas ut aquile; current, et laborabunt; gradientur, et non esurient . Idcirco eleuabit signum in gentes, et congregabit profugos Isrel. Cito uelociter uenient: non esurient, neque dormitabunt. Non dormient, nec soluent zonas de lumbis suis, neque rumpentur in calceamentis eorum corrigie. Quorum iacula acuta sunt, et intenti arcus; pedes equorum, ut petra fortissima: rote curruum quasi tempestas; impetum facient ut leones, et aderant ut catuli leonum .


XLuII. Et nos igitur sanctorum imitatores simus, nec obliuiscamur institutionis, qua nos erudiuit Pater noster, dum adhuc esset in corpore. Ne exstinguamus lucernam ardentem, quam posuit super capita nostra. Ad cuius lumen huius seculi incedentes, meminerimus, quod per studium illius Deus nos in propriam familiam receperit, peregrenis hospitium tribuens, in maris turbinibus constitutis portum ostendens, panem in fame, umbram in estu, uestimentum in nuditate; imperitos preceptis spiritalibus erudiuit; uitiis seruientes castitate circumdedit; procul positos sibi iunxit. Ne post illius dormitionem obliuiscamur tante bonitatis et beneficiorum immortalium, uertentes furorem in iudicium, et fructum iustitie in amaritudinem, et loquatur contra  nos: Iudicate inter me et uineam meam. Exspectaui ut faceret fructum, et fecit iniquitatem, et non iustitiam, sed clamorem ; et ueniat super nos illa maledictio, quam prophetalis sermo ille prosequitur, et quam omni studio fugere ac uitare debemus, sequentes conuersationem eorum qui nos in Domino precesserunt Patrum pariter ac fratrum: qui renuntiantes seculo, et inoffenso ad Dominum pergentes gradu, nunc eius hereditate potiuntur: quam uereor ne perdamus nostra desidia, et illud nobis propheticum aptetur, quod dictum est in Ephraim: Oleum in Aegyptum mercatur . Mixti sunt in gentibus, et didicerunt opera eorum . Ne postquam uocati sumus in libertatem,  sicut scriptum est: Tollam uos unum de populo, et duos de familia, et inducam uos in Sion, et dabo uobis pastores secundum cor meum, qui pascant uos cum disciplina ; resoluantur uincula caritatis, et dicatur de nobis: Filius glorificat patrem, et seruus dominum suum. Si pater ego sum, ubi est gloria mea? Si Dominus, ubi est timor meus ?

XLuIII. Idcirco unusquisque nostrum clamat ad Dominum: Muri Sion deducant sicut torrentes iacrymas die ac nocte. Ne des requiem tibi, neque taceat pupilla oculi tui. Surge, et lauda in nocte, in principio uigiliarum tuarum: effunde sicut aquam cor tuum in conspectu Domini. Leua ad illum manus tuas pro animabus paruulorum tuorum, qui defecerunt in capite  uniuersorum gressuum . Ne illud contra nos dicatur: Luxit et corruptus est orbis. Luxerunt excelsi terre, et terra impie egit propter habitatores suos: dereliquerunt enim legem, et immutauerunt precepta mea testamentum eternum. Idcirco maledictio deuorabit terram, quia peccauerunt habitatores eius, et dereliquerunt homines pauci . Ne et nostrum uinum lugeat et uinea, et ingemiscant, qui prius toto animo letabantur, dicaturque de nobis: In domo insaniam confinxerunt, corrupti sunt sicut dies collis. Aut illud: Captio ex uobis est. Et, Dixistis enim, fecimus testamentum cum inferno, et cum morte pactum . Que uerba uitantes, credimus magis, quod in tempore suo Orietur stella ex Iacob, et exsurget homo de  Isrel, qui percutiet principes Moab, et filios Seth . Ut non sit in domo Isrel stimulus furoris, et spina doloris . Quia facta est Domino pars eius Iacob, funiculus hereditatis eius Isrel . Et alibi loquitur Ieremias: Si cessauerit in conspectu meo lex ista, gens etiam Isrel cessare poterit . Et rursum: Dabo laborem eorum iustis, et tastamentum eternum ponam cum ipsis, et scietur in gentibus semen eorum, ac nepotes. Omnis, qui uiderit eos, cognoscet, quia isti sunt semen a Domino benedictum, et gaudia perfruentur Domini .

XLIX. Et nos ergo scrutemur uias nostras, et gressus diiudicemus, et sequamur odorem scientie: abscondentes semper uerba eius in cordibus nostris,  ut simus immaculati in uia, et in lege Domini ambulemus. Non nos terreat fragilitas corporis, et longi temporis labor. Patres uestri ubi sunt, et Prophete, ut scriptum est, nunquid eternum uiuent? uerba autem mea et legitima mea suscipite, que ego precipio in Spiritu meo seruis meis prophetis, qui fuerunt cum patribus uestris . Sentiamus ineffabilem clementiam Dei nostri, qui usque hodie ad penitentiam nos hortatur, dicens: Nunquid qui cadet non resurget? aut qui auersatur, non reuertetur? Quare auersatus est populus meus auersione impudenti, et obtinuerunt in uoluptatibus suis, et noluerunt reuerti ? Si reuersi fuerimus ad eum, edificabit nos Spiritu suo, iuxta illud quod scriptum est: Aedificans  Hierusalem Dominus, dispersiones Isrelis congregabit .

L. Quod autem nostri cetus et communio ex Deo sit, qua nos inuicem copulamur, Apostolus nos docuit dicens: Bonorum operum communionis obliuisci nolite, talibus enim uictimis placatur Deus . In Actibus apostolorum quoque idem legimus: Multitudinis autem credentium erat cor unum et anima una, et nullus suum quid dicebat, sed erant eis uniuersa communia. Et uirtute magna dabant apostoli testimonium resurrectionis Domini Iesu . Et Psalmista in eadem uerba consensit, dicens: Ecce quam bonum, et quam iucundum, habitare fratres in unum . Et nos in cenobiis commorantes, et nobis mutua caritate sociati, demus studium,  ut quomodo sanctorum Patrum in hac uita meruimus consortium, ita in futuro quoque participes eorum simus: scientes quod crux uite nostre doctrineque principium sit, et oporteat nos cum Christo pati, et nosse, quod absque tribulationibus et angustiis nullus uictoriam consequatur. Beatus uir qui suffert tentationem, quia cum probatus fuerit, coronam uite accipiet . Et iterum: Laborauit in seculum, et uiuet in eternum. Si tamen compatimur, ut et glorificemur. Aestimo, inquit, quod non sunt condigne passiones huius temporis ad futuram gloriam, que reuelabitur in nobis . Et alibi scriptum est: Existimaui, ut cognoscerem hoc, labor est in conspectu meo . Et iterum: Ego laboraui sequens te, et diem hominum non consideraui  . Et alio loco: Multe tribulationes iustorum, et ex omnibus his liberabit eos Dominus . Et Dominus noster loquitur in Euangelio: Qui perseuerauerit usque in finem, hic saluus erit . Et alibi: Hic est liber mandatorum, et lex scripta in sempiternum. Omnes qui obseruauerint eam, uiuent; qui autem dereliquerint, morientur. Reuertere, Iacob, et apprehende eum; ambula in splendore luminis eius, et non des alteri gloriam tuam, et ea que conducunt tibi, genti aliene. Beati sumus, Isrel, quia placita Deo nostro nota sunt nobis. Confide, popule meus, memoriabilis Isrel . Et iterum Isaias loquitur: Letare, Isrel, et festum agite diem, omnes qui diligitis eum. Gaudete, qui confiditis in eo, ut fugatis, et impleamini ex uberibus consolationis  eius .

LI. Habeamus curam legendarum et discendarum Scripturarum, et in earum semper meditatione uersemur, scientes scriptum: Ex fructu oris sui uir saturabitur, et merces labiorum eius reddetur . Hec sunt que nos ducunt ad eternam uitam que nobis tradidit Pater noster et iugiter meditanda precepit; ut impleatur illud in nobis, quod scriptum est: Erunt hec uerba, que ego precipio tibi hodie, in corde tuo et in anima tua; docebis ea filios tuos, et loqueris in eis sedens in domo, et ambulans in uia, et accubans, atque consurgens. Scribe ea pro signo in manu tua, et erunt immobilia ante oculos tuos. Scribes quoque ea in postibus domuum tuarum,  et in liminibus, ut discatis timere Dominum cunctis diebus quibus uiuitis . Salomon quoque ipsum significans dicit: Scribe ea in latitudine cordis tui .

LII. Considerate quantis testimoniis ad meditationem sacrarum Scripturarum nos sermo Domini cohortetur, ut que ore uoluimus, corde possideamus. Bonum est homini, cum leuauerit iugum ab adolescentia sua. Sedebit solitarius et tacebit, quoniam leuabit super se iugum, dabit percutienti se maxillam, saturabitur opprobriis, quoniam non semper abiiciet Dominus . Et alibi scriptum est: Recordatus sum misericordie infantie tue. Et iterum: Letare, iuuenis, in adolescentia tua, et exsultet cor tuum in diebus iuuentutis tue, et ambula in uiis cordis tui  absque macula, et in conspectu oculorum tuorum, et scito quoniam in omnibus his adducat te Dominus in iudicio. Aufer furorem a corde tuo, et malitiam a carne tua, quoniam adolescentia et stultitia uanitas est . Et, Memento creatoris tui in diebus adolescentie tue, donec ueniant dies pessimi, et occupent anni, in quibus dices: Non est mihi in eis uoluntas; donec obtenebrescat sol, et lux, et luna, et stelle, et conuertantur nubes post pluuiam. In die qua mouebuntur custodes domus, et subuertentur uiri uirtutis, et cessent molentes, quia pauce facte sunt; et obscurabuntur, que uident in foraminibus, et claudent uias in foro in infirmitate uocis molentis. Et exsurgent ad uocem passeris, et humiliabuntur omnes filii cantici. Et quidem ab alto aspicient, et pauores in uia, et floreat  amygdalum, et ingrassetur locusta, et scindatur capparis. Quoniam abiit homo in domum seculi sui, et gyrauerunt in foro qui plangunt, quoadusque euertatur funiculus argenti, et conteratur monile auri, et confringatur hydria ad fontem, et impediatur rota super lacum, et conuertatur puluis in terram, sicut fuit, et spiritus reuertatur ad Dominum, qui dedit eum . In Euangelio quoque scriptum est: Pueri, nunquid habetis pulmentum? Mittite in dexteram partem nauis, et inuenietis . Et iterum: Omnis puer ac iuuenculus, qui nescit hodie bonum ac malum, ipsi intrabunt in terram bonam. Ac rursum: Omne masculinum quod aperit uuluam, sanctum uocabitur . Et in Euangelio: Puer autem ibat, et crescebat, et proficiebat apud Deum et apud  homines . iehsu quoque minister Moysi iuuenis erat, et non egrediebatur de tabernaculo Dei. Et de Dauid scriptum legimus: Puer flaui coloris, elegantibus oculis . Timotheus quoque adhuc puer et adolescens sacris litteris eruditus est, ut ad fidem Domini Saluatoris illarum semita perueniret. Et de Daniele, quia eruditus erat, scriptum legimus, quod uir desideriorum appellatus sit . Ioseph quoque erat dilectissimus patri suo, quoniam eius imperiis seruiebat, et decem ac septem adhuc natus annos precepta illius legem uite sue arbitrabatur.

LIII. Et hec cuncta replicaui, ut sanctorum uitas considerantes, non circumferamur omni uento doctrine  , sed laboremus, et eorum conuersationem nostre uite propositum habeamus exemplum, ut simus populus Dei peculiaris. Nec contristemus Spiritum sanctum, in quo signati sumus in die redemptionis; ne illum exstinguamus in nobis: et prophetias non contemnamus; ne forsitan uolenti Spiritui sancto habitare in nobis non demus locum. Nullum alium timeamus, preter Deum, qui ultor et iudex est operum singulorum, et cum sancto sanctus est, et cum uiro innocente innocens ; et dicit: Ego amantes me diligo, et qui me querent inuenient gaudium . Et alibi loquitur: Si ambulaueritis contra me peruersi, ego ambulabo contra uos peruersus .

LIu. Non irascamur inuicem : etiamsi  ira nos uicerit, non peccemus irati, solis occubitum penitentia preoccupantes . Meminerimus esse preceptum, quoties peccanti in nos ignoscere debemus, et munus nostrum relinquere ante altare: quod nequaquam suscipitur, si non fuerit reconciliatione placabile : ut possimus dicere: Dimitte nobis debita nostra, sicut et nos dimittimus debitoribus nostris . Et Apostolus precepit: Si quis habet aduersus aliquem querimoniam, sicut et Christus donauit nobis, sic facite . Simus discipuli mansuetudinis sanctorum omnium, et precipue Dauid, de quo scriptum est: Memento, Domine, Dauid, et omnis mansuetudinis eius . Et Moysi, de quo legitur, quod fuerit mansuetus super omnem terram . Et Dominus  in Euangelio de mansuetis ac mitibus loquitur: Beati mansueti et mites corde, quoniam ipsi possidebunt terram . Magne sapientie est, mansuetudinem possidere, et audire: Sapiens esto, fili, ut letetur cor meum . Et iterum: Imitatores estote Dei, filii karissimi . Et, Estote perfecti, sicut et Pater uester, qui in celis est, perfectus est . Et alibi: Sancti estote, quoniam ego sanctus sum, dicit Dominus .


Lu. Que legentes testimonia, seminemus nobis iustitiam, ut metamus fructum uite. Illuminemus lucem scientie, quia tempus est ut cognoscamus Deum, donec ueniat fructus iustitie nobis. Ecce nunc tempus acceptabile, et dies salutis . Et uere, secundum quod scriptum est, Plenitudo legis est dilectio . Ioanne in hec eadem concinente: Hoc preceptum accepimus a Patre, ut diligatis inuicem . Et, Qui diligit Deum, diligat et fratrem suum . Et, Non sicut Cain, qui ex maligno erat, occidit fratrem suum. Et quare occidit? quia opera eius maligna erant; fratris autem eius bona. Non admiremur, fratres, si oderit nos mundus: nos scimus, quia transiuimus de morte ad uitam, eo quod diligamus fratres . Ergo  diligamus nos mutuo.

LuI. Loquar aliud ad uos audentius, filii karissimi. Ex quo credidit mihi Deus conuersationis uestre et sancte conuersationis gregem, non cessaui lacrymis monere, et docere singulos, ut placeatis Deo; nec subtraxi aliquid, quod uobis utile sentiebam, ut dicerem: Et nunc commendo uos Deo, et uerbo gratie eius, qui potest uos edificare, et dare uobis hereditatem cum sanctis . uigilate, omni studio curaque contendite, ne obliuiscamini propositi uestri, sed implete quod uos scitis esse pollicitos. Ego enim iam delibor, et tempus resolutionis mee adest: qui certamen bonum ex parte certaui, cursum consummaui, fidem seruaui. De cetero reposita est mihi corona iustitie, quam reddet mihi  Dominus in illa die iustus iudex: non solum mihi, sed et omnibus qui dilexerunt iustitiam eius , et omnia Patris mandata fecerunt. Finis uerbi: omnia audi, Deum time, et mandata eius custodi; quoniam omnis homo: uniuersum opus Deus adducet in iudicium, siue bonum, siue malum sit .

Explicit doctrina sancti Orsiesii.



REGULA ORIENTALIS ORIENTALIUM REGULIS COLLECTA A uIGILIO DIACONO.





DE REGULA ORIENTALI uETERUM TESTIMONIA.


Gennadius Massil. Script. Eccl., cap. 51.

uigilius diaconus composuit ex traditione Patrum, monachorum regulam, que in cenobio ad profectum fratrum in conuentu legitur, breuiato et aperto sermone, totius monastice professionis in se tenentem disciplinam.

Sanctus Benedictus Aniane abbas Concordie Regularum multa Orientalis, siue Orientalium regule capita inserit.

Smaragdus quoque abbas in expositione Regule sancti Benedicti, cap. 28, Regulam Orientalem, capite autem 31, Regulam Patrum Orientalium appellat.

Annales Treuirenses in Apologia monasterii sancti Maximini part. II, cap. 1. Et apud Christoph. Brouerum lib. uII Annal. Treuir.

Erecta fuit ibidem religio Christiana monastica sub Regula Orientalium Monachorum.





OBSERuATIO CRITICA IN REGULAM SEQUENTEM.

Hucusque octo Regule Orientalium Patrum exhibite sunt in hoc Luce Holstenii Codice, ex quibus uigilius diaconus hanc monachorum Regulam composuit, que proin merito et Orientalis dici potest, quamuis in Occidente scripta uideatur. Laudat quidem hane Regulam Gennadius, asseritque illam breuiato et aperto sermone totius monastice professionis disciplinam continere, ex qua proin sanctus Benedictus, Aniane abbas, sue Regularum Concordie multa inseruit; quemadmodum et Smaragdus, Sancti Michelis in Lotharingia abbas, in sua Regule Benedictine Expositione. Constat autem hec Regula XLuII capitibus, quibus includitur quidquid ad bonum cuiusque monasterii regimen pertinet, et que ex Regula sancti Pachomii plerumque desumitur; cum persepe ibidem proprie sancti Pachomii sententie reperiantur. uixit quidem uigilius diaconus seculo quinto, sed ignoratur cuius ecclesie fuerit diaconus, quamuis apud Gallos floruisse supponi possit, cum nonnulli contendant hanc Regulam Orientalem, ab ipso compositam, in monasterio Sancti Maximini Treuirensis eodem seculo fuisse obseruatam.





INCIPIT REGULA ORIENTALIS. 


I. Ut neque seniores in regendis fratribus inaniter laborent, neque disciplina iuniorum uacillet, que abbatis conuersatione stabilita firma sit, oportet abbatem irreprehensibilem esse, seuerum, patientem, ieiunum, pium, humilem: ut doctoris et Patris locum impleat seipsum formam prebens bonorum operum. Ad cuius ordinationem omnes fratres respiciant; nichil sine consilio et auctoritate ipsius facientes. Qui sustinens monasterii necessitates de omnibus que in monasterio sunt libere iudicabit; nullius personam accipiens, nec ulli gratiam prestans, seu unumquemque secundum merita quotidiane conuersationis in ueritate iudicans, admoneat, hortetur, castiget, condemnet, uel suscipiat, si ita utile uidetur, uenientes ad monasterium; uel eiiciat, si ita necessitas fuerit,  male habitantes.

II. In monasterio seniores sint duo, ad quos uel presente abbate uel absente omnium fratrum disciplina et omnis cura monasterii pertineat: dantes sibi uices per dies, et diuidentes inter se pondus ac necessitatem monasterii; ex quibus unus tempore suo presens in monasterio semper erit, ad prestandum abbati solatium, uel obsequium aduenientibus fratribus; et ad procedendum, ubi necessitas communis exegerit, atque diligentiam circa omnia que ad quotidianam custodiam et conuersationem monasterii pertinent adhibendam: ut quecunque ad obsequium usumque monasterii facienda sunt, sine negligentia et querela faciant. Alius cum fratribus erit, tempore suo exiturus cum ipsis ad omnia  opera et omnem necessitatem, prouidens ne quid contra disciplinam faciant. Qui considerans omnes actus singulorum, si que contra rationem facta uiderit, sed per se emendet, uel abbati indicet.

III. Ille uero, qui secundum ordinem discipline ordinatione abbatis ex consilio et uoluntate omnium fratrum fratribus prepositus est, omnem ad se curam de disciplina fratrum et diligentiam monasterii reuocabit; habens potestatem abbate absente faciendi omnia que abbas presens facit. Ille autem patientiam, mansuetudinem, humilitatem, caritatem, equitatem, sine personarum acceptione seruabit; ita agens, ut nec abbati tedium generet, nec fratres intemperantia illius laborent. Hec obseruabit senior  monasterii qui fratribus prepositus est, referens ad abbatem omnia, uel precipue illa que per se non uoluerit explicare.

Iu. Commendatum aliquod etiam a germano fratre nullus accipiat: nichil in cella sua absque Prepositi iussione quispiam habeat, nec poma quidem uilissima, et cetera huiuscemodi.

u. Operantes uero fratres nichil loquantur seculare: sed aut meditentur ea, que sancta sunt, aut certe silebunt.

uI. Qui autem coquinat, antequam fratres reficiant, non gustabit quidquam.

uII. Nemo in cella aut in domo sua habeat quidquam preter ea, que in communi monasterii lege precepta sunt.


uIII. Cumque ad dormiendum se collocauerint, alter alteri non loquatur. Cellam alterius, nisi prius ad ostium percutiat, introire non audeat.

IX. Mutare de his que a Preposito acceperit cum altero non audebit. Nec accipiet melius et dabit deterius, aut e contrario dans melius et deterius accipiens. Nemo ab altero accipiat quidpiam, nisi Prepositus iusserit.

X. Clausa cella nullus dormiat, nec habeat cubiculum quod claudi possit, nisi forte etati alicuius uel infirmitati Pater monasterii concesserit.

XI. Nemo a terra soluat funiculum absque iussione Patris. Qui in monasterio fratrum inuenerit quidpiam, suspendat ut tollat qui cognouerit.

XII. Ad collectam et ad psallendum nullus sibi  occasiones inueniat, quibus se dicat occupatum, quasi ire non possit. Et si in monasterio, uel in agro, aut in itinere, aut in quolibet ministerio fuerit, orandi et psallendi tempus non pretermittat.

XIII. Qui minister est, habeat studium ne quid operis pereat in monasterio. In qualicunque omnino arte, que exercetur a fratribus, si quid perierit, et per negligentiam fuerit dissipatum, increpetur a Patre minister operum; et ipse iterum increpet alium qui opus perdiderit, duntaxat iuxta uoluntatem et prescientiam principis, absque quo nullus increpandi fratrem habebit potestatem.

XIu. Si inuentus fuerit unus a fratribus aliquid  per contentionem agens, uel contradicens maioris imperio, increpabit iuxta mensuram peccati sui.

Xu. Qui mentitur, aut odio quemquam habere fuerit deprehensus, aut inobediens, aut plus ioco quam honestum est deditus, aut otiosus, aut dure respondens, aut habens consuetudinem fratribus detrahendi uel his qui foris sunt, et omnino quidquid contra Regulam Scripturarum est et monasterii disciplinam, et audierit Pater monasterii, uindicabit iuxta mensuram opusque peccati.

XuI. Si omnes fratres uiderint Prepositum nimium negligentem, aut dure increpantem fratres, et mensuram monasterii excedentem, referant hoc Patri, et ab eo increpetur. Ipse autem Prepositus nichil faciat, nisi quod Pater iusserit: maxime in re noua.  Que ex more descendit, seruabit Regulam monasterii.

XuII. Prepositus uero non inebrietur, nec sedeat in humilioribus locis. Ne rumpat uincula que Deus in celo coadidit ut obseruentur in terris. Ne lugeat in die festo Domini Saluatoris; dominetur carni sue iuxta mensuram Sanctorum. Non inueniatur in excelsis cubilibus, imitans morem gentilium. Non sit duplicis fidei. Non sequatur cordis sui cogitationes, sed legem Dei. Non resistat sublimioribus tumenti animo potestatibus. Ne fremat, nec hirriat iratus super humiliores; nec transferat terminos Regule. Non sit fraudulentus, neque in cogitationibus uerset dolos; nec negligat peccatum anime sue; nec uincatur  carnis luxuria. Non ambulet negligenter. Non loquatur uerbum otiosum. Non ponat scandalum ante pedes ceci. Non doceat uoluntatem animam suam. Non resoluatur risu stultorum ac ioco. Non capiatur cor eius ab his qui inepta loquuntur et dulcia. Non uincatur muneribus; non paruulorum sermone ducatur. Non deficiat in tribulatione. Non mortem timeat, sed Deum; non preuaricator sit propter imminentem timorem. Non relinquat uerum lumen propter modicos cibos. Non nutet ac fluctuet in operibus suis. Non mutet sententiam, sed firmus sit solidique decreti; iustus, cuncta considerans; iudicans in ueritate absque appetitu glorie; manifestus Deo et hominibus, et a fraude procul. Ne ignoret conuersationem suorum, nec ad eorum scientiam  cecus existat. Nulli noceat per superbiam; nec sequatur concupiscentias oculorum. ueritatem nunquam pretereat: oderit iniustitiam. Secundum personam nunquam iudicet pro muneribus, nec condemnet animam innocentem per superbiam. Non rideat inter pueros: non deserat ueritatem timore superatus. Non despiciat eos, qui indigent misericordia. Non deserat iustitiam propter lassitudinem; ne perdat animam suam propter uerecundiam: ne respiciat dapes lautioris mense: nec pulchra uestimenta desideret; nec se negligat, sed semper diiudicet cogitationes suas. Non inebrietur uino, sed humilitati iunctam habeat ueritatem. Quando iudicat, sequatur precepta maiorum et legem Dei, que in toto orbe predicata est.


XuIII. Si deprehensus fuerit aliquis e fratribus libenter cum pueris ridere et ludere, et habere amicitias etatis infirme, tertio commoneatur, ut recedat ab eorum necessitudine, et memor sit honestatis, et timoris Dei: si non cessauerit, corripiatur, ut dignus est correptione seuerissima.

XIX. Qui contemnunt precepta maiorum, et Regulas monasterii, que Dei precepto constitute sunt, et paruipendunt seniorum consilia, corripiantur iuxta ordinem constitutum, donec corrigantur.

XX. Maiores, qui cum fratribus mittuntur foras, quandiu ibi fuerint, habebunt ius Prepositorum, et eorum regentur arbitrio. Docebunt fratres per constitutos dies; et si forte inter eos ortum fuerit aliquid simultatis, audient ipsi maiores, et diiudicabunt  causam, et dignum culpa increpabunt; uel ad imperium eorum statim pacem pleno corde consocient.

XXI. Si quis frater contra Prepositum suum habuerit tristitiam, aut ipse Prepositus contra fratrem aliquam querimoniam, probate fratres conuersationis et fidei eos audire debent, et diiudicabunt inter eos. Si tamen absens est Pater monasterii, uel alicubi profectus, primum quidem exspectabunt eum: sin autem diutius uident foris demorari, tunc audient inter Prepositum et fratrem; ne diu suspenso iudicio tristitia maior oriatur, ut et ille qui Prepositus est, et ille qui subiectus est, et illi qui audiunt, iuxta timorem Dei cuncta faciant, et non dent in ullo occasionem discordie.


XX. Nullus mittatur foras ad aliquod negotium solus. Missi uero non singuli, sed bini uel terni ambulent: ut dum se inuicem custodiunt et consolantur, et seniores eorum de honesta eorum conuersatione securi sint, et illi non periclitentur. Obseruantes tamen hoc, ut non se inuicem fabulis inanibus destruant, neque negligentie dent locum destructionis; sed unusquisque in actu suo attentus sit, prout tempus fuerit.

XXIII. Quando autem reuersi fuerint in monasterium, si ante ostium uiderint aliquem querentem suorum affinium, de his qui in monasterio commorantur, non ualebunt ire ad eum, et nuntiare, uel euocare. Et omnino quidquid foris gesserint, in  monasterio narrare non presumant.

XXIu. Omnibus erit potestas legendi usque ad horam tertiam: si tamen nulla causa exstiterit, qua necesse sit etiam aliquid fieri. Post horam uero tertiam si que statuta sunt, sicut scriptum est, per superbiam, uel negligentiam, uel desidiam intercedentem non custodierit, sciat se cum in hoc errore deprehensus fuerit, culpabilem iudicandum; quia per suum errorem et alios in uitium mittit.

XXu. Cellarii uero cura sit, ut abstinentiam et sobrietatem studens illata in monasterio ad sumptus fratrum diligenter et fideliter seruet: nichil suscipiens, nec quidquam tradens sine auctoritate uel seniorum consilio. Qui etiam omnia utensilia, que in monasterio sunt, id est, uestem, uas, ferramentum, et  quidquid usibus quotidianis necessarium est, custodiat; et unamquamque rem proferens, cum fuerit necessarium, ab eo iterum ad reponendum, cui utendo consignauerit, recepturus. Ad uictum uero fratrum proferat ac tradat septimanariis, ad condiendos cibos det necessaria secundum quotidiane expense consuetudinem, neque profuse, neque auare; ne uitio ipsius uel monasterii substantia grauetur, uel fratres patiantur iniuriam. Sed et necessitatem infirmorum fratrum ac laborem considerans, nichil egrotantium desideriis neget ex his, que habuerit, quantum illis necesse fuerit. Aduenientibus diuersis fratribus escas parabit. Hec erit cura custodis cellarii, recurrens semper ad seniorum consilium, et requirens de omnibus, uel precipue de his que proprio suo intellectu  non potuerit adimplere.

XXuI. Ostiarii cura sit, ut omnes aduenientes intra ianuas recipiat; dans eis responsum honestum cum humilitate et reuerentia, ac statim nuntians uel abbati, uel senioribus, quis uenerit, et quid petierit. Nec ullus extraneorum patiatur iniuriam; neque habeat cum aliquo de fratribus necessitatem ac facultatem loquendi, absque scientia abbatis uel seniorum presentia. Si quid uero cuicunque de fratribus missum mandatumque fuerit, nichil ad ipsum perueniat priusquam abbati uel senioribus indicetur. Ante omnia ostiarius monasterii hec obseruabit, ne quemquam de fratribus foris ianuam exire permittat.

XXuII. Si quis accesserit ad ostium uolens seculo renuntiare, et fratrum aggregari numero, non  habeat libertatem intrandi; sed prius nuntietur Patri monasterii, et manebit paucis diebus foris ante ianuam, ac docebitur orationem Dominicam, et psalmos quantos potuerit discere; et diligenter sui experimentum dabit, ne forte mali quidpiam fecerit, ut turbatus ad horam timore discesserit, aut sub aliqua potestate sit; et utrum possit renuntiare parentibus suis, et propriam contemnere facultatem. Si eum uiderint aptum ad omnia, tunc docebitur et reliquas monasterii disciplinas; que facere debeat, quibusque seruire, siue in collecta omnium fratrum, siue in domo cui tradendus est, siue uescendi ordine: ut instructus atque perfectus in omni opere bono fratribus copuletur. Hec obseruabit custos ianue, referens  omnia, sicut superius scriptum est, et annuntians senioribus.

XXuIII. Septimanarii ad cibos parandos, uel ad luminaria concinnanda, uel ad nitores faciendos, et que ad obsequium ususque monasterii pertinent, semper parati sint. Hos nulla alia necessitas occupet, sed in hoc studium impendant, ut rem susceptam utiliter et diligenter impleant. Et si quid forte nesciunt, de his que agere debent, sine dissimulatione seniores suos semper interrogent.

XXIX. Hi itaque quibus disciplina, uel utilitas, uel opinio, uel obsequium monasterii creditur, officia sibi iniuncta fideliter custodiant et impleant. Hos enim errare non decet, qui ad omnes errores emendandos prepositi sunt. Qui si uel superbia, uel  negligentia, uel desidia aliqua ex his pretermiserint, que in Regula continentur; per ipsosque destructio esse ceperit, per quos debet edificatio crescere, omnibus condemnationibus, quas Regala continet, subiacebunt.

XXX. Inter omnes fratres hoc obseruabitur, uel obedientes senioribus suis, et deferentes sibi inuicem, habeant patientiam, moderationem, humilitatem, caritatem, pacem sine figmento et mendacio, et maledictione, et uerbositate, et iurandi consuetudine, ita ut nemo suum quidquam uindicet, neque ullus aliquid peculiariter usurpet; sed habeant omnia communia.

XXXI. Sine seniorum uerbo et auctoritate nullus fratrum quidquam agat: neque accipiat aliquid, neque  det; neque usquam prorsus procedat.

XXXII. Cum uero inuenta fuerit culpa, ille qui culpabilis inuenitur, corripiatur ab abbate secretius. Quod si non sufficit ad emendationem, corripiatur a paucis senioribus. Quod si nec sic emendauerit, excommunicetur, et non manducet quidquam. Cui si nec hoc quidem profuerit, in quolibet loco fuerit, postremus inter omnes in psallendi ordine ponatur. Quod si in prauitate perseuerat, etiam psallendi ei facultas auferatur. Quem si uel hec confusio non commouerit, abstineatur a conuentu fratrum; ita ut nec mense, nec Misse intersit, neque cum eo ullus frater de iunioripus colloquatur. Abstinebitur autem tamdiu, quandiu uel qualitas culpe poposcerit, secundum abbatis ac seniorum arbitrium; uel se ex corde pro culpa  penitens humiliauerit, et ueniam erroris sui omnibus presentibus petierit. Quod si in fratrem peccauit, etiam ab eo fratre ueniam petat, cui iniuriam fecit.

XXXIII. Si quis errori eius consenserit, et secundum duritiam illius magis consilium dederit, ut se tardius humiliet, sciat se, cum in hoc errore fuerit deprehensus, simili modo culpabilem iudicandum.

XXXIu. Hoc etiam addendum fuit, ut frater, qui pro qualibet culpa arguitur uel increpatur, patientiam habeat, et non respondeat arguenti se: sed humiliet se in omnibus et emendet.

XXXu. Si uero fuerit aliquis tam durus, et tam alienus a timore Domini, ut tot castigationibus et tot remissionibus non emendet, proiiciatur de monasterio, et uelut extraneus habeatur: ne uitio ipsius  alii periclitentur.

XXXuI. Quod si aliquis locutus fuerit, uel riserit in uescendo, increpetur, et agat penitentiam.

XXXuII. Si quis ad manducandum tardius uenerit absque maioris imperio, similiter agat penitentiam, aut ad cellam suam ieiunus reuertatur.

XXXuIII. Si aliquid necessarium fuerit in mensa, nemo audebit loqui, sed ministrantibus signum soni dabit. Ministri uero absque his que in commune fratribus preparata sunt, nichil aliud comedant, nec mutatos cibos sibi audeant preparare.

XXXIX. Nemo plus alteri dabit quam alter accepit; quod si obtenditur infirmitas, Prepositus domus  perget ad ministros egrotantium, ab his que necessaria sunt accipiet.

XL. Quando ad ostium monasterii aliqui uenerint, si clerici fuerint aut monachi, maiori honore suscipientur: lauabuntque pedes eorum, iuxta Euangelii preceptum, et prebebunt eis omnia que apta sunt usui monachorum.

XLI. Si quis ad ostium monasterii uenerit, dicens uelle se uidere fratrem suum uel propinquum, ianitor nuntiabit abbati, et permittente eo accipiet comitem, cuius fides probata est; et sic mittetur ad fratrem uidendum uel proximum.

XLII. Si propinquus alicuius mortuus fuerit, prosequendi funus non habebit licentiam, nisi Pater  monasterii preceperit.


XLIII. Nullus de horto tollat olera, nisi ab hortulano acceperit.

XLIu. Nemo alteri loquatur in tenebris; nullus in psiatho cum altero dormiat; manum alterius nemo teneat; sed siue steterit, siue ambulauerit, siue sederit, uno cubito distet ab altero.

XLu. Si quis tulerit rem non suam, ponetur super humeros eius; et sic agat penitentiam publice in collecta.

XLuI. Si Prepositus iniuste iudicauerit, iniustitie ab aliis condemnabitur.

XLuII. Qui consentit peccatis, et defendit alium delinquentem, maledictus erit apud Deum et homines, corripietur increpatione seuerissima.


Explicit Regula Orientalis.



SANCTI BASILII CAESAREAE CAPPADOCIAE EPISCOPI REGULA AD MONACHOS.





DE S. BASILIO EIUSQUE REGULA uETERUM TESTIMONIA.


S. Gregorius Nazianz., orat. 20, in S. Basilium.

Quis magis quam ille aut uirginitatem coluit, aut carni leges imposuit; idque non suo tantum exemplo, sed etiam opera aliis impensa? Cuius sunt uirginum cenobia, et scripto comprehensa Regularum statuta; quibus et sensus omnes castigabat, et membra omnia componebat, et ueram uirginitatem seruare admonebat.


Gregorius presb., orat. de S. Greg. Naz.

Hic porro commorantes  et mutua exstimulatione uirtutem augebant, et uite monastice leges piis Deoque deuotis hominibus atque a mundi societate disiunctis ferebant, Lycurgi legibus placidiores, Solonis grauiores, Minois equiores. Imo uero ut de his uirissublimius aliquid dicam, Moysem imitantur, nubeque obtecti, atque ut a tumultuaria et turbulenta hac uita procul se remouerent, in montem secedentes, legislatoris officio fungebantur.


S. Hieronymus, Script. Eccl., cap. 116.

Basilius Cesaree Cappadocie, que prius Mazaca uocabatur, episcopus, egregios contra Eunomium elaborauit libros, et de Spiritu sancto uolumen, et asceticum, et breues uariosque tractatus.


Rufinus, Hist. eccl., lib. II, cap. 9.

Basilius Ponti urbes et rura circumiens, desides gentis illius animos, et parum de spe futura sollicitos stimulare uerbis, et predicatione succendere, callumque ab his longe negligentie cepit abolere, subegitque, abiectis inanium rerum et secularium curis, suimet notitiam recipere, in unum coire, monasteria construere, psalmis et hymnis et orationibus docuit uacare; pauperum curam gerere, eisque habitacula honesta, et que ad uictum necessaria sunt prebere, uirgines instituere, pudicam castamque uitam omnibus pene desiderabilem facere. Ita breui permutata est totius prouincie facies, ut in arido et squalenti campo uideretur seges fecunda ac leta uinea surrexisse.

Et mox: Exstant quoque utriusque ingenii monumenta magnifica tractatuum, quos ex tempore in Ecclesiis declamabant: ex quibus non denas ferme singulorum oratiunculas transfudimus in Latinum; Basilii preterea Instituta monachorum: optantes, si poterimus, et Dei fauor adiuuerit, eorum plura transferre.


Sozomenus, Hist. Eccl., lib. III, cap. 13.

Apud Armenios, Paphlagones et Ponti incolas Eustachius Ecclesie Sebastie in Armenia antistes primus uitam monasticam eiusque exercitium accuratum cepisse dicitur, ita ut librum de Institutis monachorum, qui Basilii Cappadocis nomine inscribitur, ab hoc conscriptum nonnulli affirment.

Ita et Nicephorus Callist., lib. IX, cap. 16, et lib. XIII, cap. 29.


Photius P. CP. Biblioth. cod. 191.

Legi sancti Basilii episcopi Cesaree Cappadocie Ascetica, ut uocant, duobus libris comprehensa. Utile sane opus si quod aliud cuiuis pietatis studioso et eterna bona consectanti; maxime uero his qui in cenobio religiose uite exercitio incumbunt. Continet autem uariarum questionum ex sacris litteris, que ad mores componendos faciant, succinctas cum explanatione solutiones.


Idem, cod. 144.

Legi eiusdem sancti Basilii Ascetica, hoc est, monastice uite preceptiones; ex quarum prescripto qui uixerit, regno celesti potietur.


Theodorus Studita, Orat. in sanctum Platonem.

Primum dedit operam ut studiose magni et diuini Basilii Constitutiones legeret, ex quibus sui temporis consuetudinem a monastica constitutione alienam esse didicit.


Sanctus Benedictus, Regule, cap. 73.

Collationes Patrum, et instituta et uite eorum; sed et regula sancti Patris nostri Basilii, quid aliud sunt nisi bene uiuentium et obedientium monachorum exempla, et instrumenta uirtutum?


Gregorius Turon., Hist. Franc., lib. X, cap. 29.

Aredius ex familia propria tonsuratos instituit monachos, cenobiumque fundauit, in quo non modo Cassiani, uerum etiam Basilii et reliquorum abbatum qui monasterialem uitam instituerunt celebrantur Regule.


uita sancti Eugendi abbatis, cap. 14.

Prout memorie, Christo inspirante, suggeritur, abrenuntiantium exordia primitus intimamus. Sic namque quod non omnino illa que sanctus ac precipuus Basilius, Cappadocie urbis antistes, uel ea que sanctorum Lirinensium Patres, sanctus quoque Pachomius Syrorum priscus abbas, siue illa que recentior uenerabilis edidit Cassianus, fastidiosa presumptione calcemus: sed ea quotidie lectitantes, etc.


uita sancti Philiberti abbatis.

Legebat studiose Basilii preclaras constitutiones, Macarii Regulam, Benedicti decreta, Columbani instituta sanctissima.

Iustinianus quoque imp. epistola ad Menam P. CP. contra Origenem, locum affert sancti Basilii, , siue ex libro eius Regularum: quo etiam frequentissime utuntur sanctus Benedictus Anianensis et Smaragdus, uetusti Regule Benedictine expositores.





OBSERuATIO CRITICA IN REGULAM SEQUENTEM.

Testimonia sanctorum Patrum allata, atque uaria edita eruditissima scripta satis denotant doctrinam et pietatem sancti Basilii Magni, iam dudum fastis sanctorum ascripti, et inter primos utriusque Ecclesie doctores numerati. Ille enim Cesariensis archiepiscopus uitam monasticam apprime excoluit, et inter erudita eius Opera tribus uoluminibus contenta, a Iuliano Garnerio Benedictino edita Parisiis anno 1722, reperiuntur uaria Ascetica in duas partes, quasi Regulas distinctas monasticas, diuisa, que proin Regule sancti Basilii appellantur, et quas ex Greco in Latinum transtulit, atque eruditam prefationem premisit Rufinus Presbyter Aquileiensis. Et quidem prima pars appellatur Regula fusius tractata, quemadmodum et secunda dicitur Regula breuius tractata; quas tamen Rufinus in unum coniunxit, atque ex illis hanc presentem Regulam sub nomine sancti Basilii obseruandam monachis proposuit. Tota autem hec Regula constat 203 questionibus cum earum responsionibus, ex sancta Scriptura desumptis, quibus continentur omnia que ad perfectionem Christianam pertinent, uel ad essentialia monachorum munia speciatim spectant. Etsi enim sanctus Basilius non tangat exteriores ceremonias et obseruationes, ab aliis monastice uite legislatoribus precriptas circa diuini officii ordinem, susceptionem hospitum, laborem manuum, formam uestimentorum, correctionem culparum potus et cibi, etc.; attamen ad reformandum interiorem hominem salutaria precepta tradit, maxime attendens ad morum constitutionem et cordis directionem. Hinc sanctissimus monachorum Occidentalium patriarcha Benedictus ad calcem sue Regule inter alias sanctorum Patrum doctrinas summopere laudat hanc Regulam, sanctumque Basilium nominat suum Patrem spiritualem. Atque etiamnum hodie monachi Orientales pro norma uite hanc Regulam amplectuntur, obseruantes tamen pro externis ritibus et ceremoniis aliarum Regularum diuersa statuta; nec sane solum in Oriente, sed etiam in Occidente reperiuntur monachi Basiliani, presertim in Polonia, Italia et Hispania. Natus est autem sanctus Basilius anno 329; atque anno 355 seculum reliquit, quamuis Ascetica sua, siue hanc presentem Regulam, ante annum 355 non conscripserit, anno 379 defunctus.





INCIPIT PRAEFATIO RUFINI PRESBYTERI AQUILEIENSIS IN REGULAM S. BASILII AD URSEIUM ABBATEM. 


Satis libenter, carissime frater Ursei, aduentantes de partibus Orientis, et desiderantes iam fratrum consueta consortia, monasterium tuum ingressi sumus; quod superpositum angusto arenosi tramitis dorso hinc atque hinc passiui et incerti maris unda circumluit: rara tantummodo latentes locos eminus arguit pinus, ex qua et Pineti clarum nomen seculo dedit. Eo tamen maxime delectati sumus, quod non, ut aliquis mos est, uel de locis, uel de opibus Orientis sollicite percontatus es; sed quenam ibi seruorum Dei haberetur oberuatio, que animi uirtus, que instituta seruarentur in monasteriis, requisisti. Ad hec ego ne quid tibi minus digne, non dico quam geritur, sed quam geri debet, exponerem,  sancti Basilii Cappadocie episcopi, uiri fide et operibus, et omni sanctitate satis clari instituta monachorum; que interrogantibus se monachis uelut sancti cuiusdam iuris responsa statuit, protuli. Cuius  cum definitiones ac sententias mirareris, magnopere poposcisti ut hoc opus in Latinum uerterem, pollicens mihi quod per uniuersa Occidue partis monasteria, si hec sancti et spiritualis uiri sancta et spiritualia innotescerent instituta, omnis ille seruorum Dei profectus, qui ex huiuscemodi institutionibus nasceretur, mihi quoque ex eorum uel meritis, uel orationibus, aliquid gratie uel mercedis afferret. Exhibui ergo, ut potui, ministerium meum: imple et tu, et omnes qui legitis et obseruatis gratiam, ut et agentes et orantes sic, quemadmodum instituta hec continent, mei quoque memores sitis. Tui sane sit officii etiam aliis monasteriis exemplaria prebere: ut secundum instar Cappadocie,  omnia monasteria eisdem, et non diuersis uel institutis uel obseruationibus uiuant.

Explicit prefatio Rufini.





INCIPIT REGULA SANCTI BASILII EPISCOPI CAPPADOCIAEAD MONACHOS.



Humanum genus diligens Deus, et docens hominem scientiam , his quidem quibus docendi contulit gratiam, precepit per Apostolum , permanere in doctrina: his uero qui edificari diuinis institutionibus indigent, per Moysem protestatur, dicens: Interroga patrem tuum, et annuntiabit tibi; presbyteros tuos, et dicent tibi . Propter quod necesse est, nos quidem quibus ministerium uerbi creditum est, in omni tempore paratos esse et promptos ad instructionem perfectionemque animarum: et quedam quidem in communi Ecclesie auditorio simul omnibus de preceptis Domini contestari; quedam uero secretius perfectioribus quibusque disserere, et inquirentibus manifestare, atque interrogare  uolentibus de fide et ueritate Euangelii Domini nostri Iesu Christi, et de conuersatione perfecta, copiam nostri sermonis facultatemque prebere, qua possit ex his perfectus effici et consummatus homo Dei. uobis autem conuenit nullum tempus uacuum preterire, quo minus ad ea que communiter cum omni Ecclesia discitis, etiam secretius de eminentioribus et perfectioribus inquiratis: ut omne euum uite uestre in inquirendo de melioribus et percontando de utilioribus transigatis. Quoniam ergo et in hoc nos congregauit Deus, ut paululum quid a molestiis segregati turbarum silentii agamus et quietis; neque in aliud opus animum demus, neque residuum temporis somno rursus et remissioni corporee mancipemus; sed in inquisitione  et sollicitudine medium noctis hoc, quod superest spatium, exigamus, adimplentes illud quod dictum est per beatum Dauid: Beatus qui in lege Domini meditabitur die ac nocte . Si quid ergo unusquisque uestrum deesse sibi ad scientiam putat, ad communem id proferat inquisitionem. Facilius enim pluribus simul conferentibus, si quid difficile uel obtectum uidetur esse, clarescet, Deo sine dubio inueniendi gratiam querentibus largiente. Sicut ergo nobis necessitas imminet, et secundum illud Apostoli, ue mihi erit, si non euangelizem ; ita etiam uobis, si ab interrogatione et inquisitione cessetis, uel si remissiores ac resolutiores ad ea implenda que recta inuenta fuerint, simile discrimen  impendit. Propterea enim et Dominus dixit: quia sermo quem locutus sum uobis, ille iudicabit uos in nouissimo die . Et iterum: Seruus qui ignorauit uoluntatem domini sui, et non fecit digna, plagis uapulabit paucis: qui autem cognouerit, et fecerit contra uoluntatem domini, uapulabit plurimis . Oremus ergo misericordiam Domini, ut et nobis uerbi inculpabile tribuat ministerium, et uobis fructuosum doctrine concedat euentum. Tanquam ergo scientes quia stabunt ante faciem uestram  uerba hec ante tribunal Christi; Arguam enim te, inquit, et statuam ea ante faciem tuam ; ita et intendite animum uigilanter ad hec que dicuntur, et ad opus dignum que audistis, festinanter adducite: Quia nescimus qua die, uel qua hora Dominus noster ueniet .




[INTERROGATIONES.]



PRIMA INTERROGATIO FRATRUM.

Quoniam dedit nobis sermo tuus potestatem ut interrogemus, primo omnium doceri quesumus si ordo aliquis est et consequentia in mandatis Dei; ut aliud quidem sit primum, et aliud secundum, et sic per ordinem cetera: an omnia mandata ita sibi inuicem cohereant, et sint equalia, ut unde uoluerit quis possit initium sumere, tanquam in modum circuli uel corone.

RESPONSIO. Interrogatio uestra antiqua est, et  olim proposita in Euangelio, in eo cum accedens ad Dominum quidam legis doctor ait: Magister, quod est mandatum primum in lege? Et Dominus respondit: Diliges Dominum Deum tuum ex toto corde tuo, et ex tota anima tua, et ex totis uiribus tuis; hoc est primum et maximum mandatum. Secundum uero simile huic: Diliges proximum tuum sicut teipsum . Ipse ergo Dominus ordinem mandatis imposuit: primum dicens et magnum esse mandatum, Deum ex toto corde et ex tota mente diligere; secundum uero ordine et consequentia, et quod illi esset simile per uirtutem, imo quod illud expleret et quod penderet ex primo, diligere proximum sicut seipsum. Sed et de aliis similiter in sanctis Scripturis inuenies; et seruatur,  ut ego arbitror, in omnibus mandatis ordo quidam et consequentia preceptorum.



INTERROGATIO II.

Quoniam igitur de caritate Dei primum ais esse mandatum, inde nobis primum omnium dissere. Nam quia oportet diligere audiuimus, quomodo tamen hoc possit impleri desideramus addiscere.

RESPONSIO. Optimum sumpsistis sermonis exordium, et proposito nostro ualde conueniens. Deo itaque iuuante, nos quod dicitis, faciemus. Sciendum ante omnia est quod mandatum istud unum quidem uidetur esse; sed omnium in se mandatorum uirtutem complectitur et constringit, ipso Domino dicente: Quia in his duobus mandatis uniuersa lex pendet et prophete . Ne tamen nos per  singula discutere aggrediamur ordinem mandatorum; alioquin uidebimur totum opus introducere in partes: sed quantum ad propositum sufficit, et presens ratio postulat, inquiremus: illud ante omnia designantes, quod omnium mandatorum que a Deo accepimus uirtutes in nobismetipsis insitas gerimus. Quo scilicet neque difficultas in nobis sit, tanquam nouum aliquid et alienum a nobis expetatur: neque rursum elationis dari nobis aliqua uideatur occasio, si putemus nos plus aliquid offerre Deo,  quam ab ipso in natura nostre creationis accepimus. Quoniam quidem ea que nobis a Deo insita sunt, si recte et competenter moueamus in opus, hoc est secundum uirtutem uiuere. Si uero nature beneficia corrumpamus, hoc est in malitiam uergere. Est ergo mali ista definitio, non recte uti motibus animi a Deo nobis insitis. Et rursum uirtutis ista definitio, recte uti, id est secundum mandatum Dei, et secundum conscientiam, animi motibus a Deo insitis. Cum ergo hec ita se habeant, idem hoc inueniemus etiam de caritate constare. Mandatum accepimus diligere Deum. Dilectionis uirtutem in ipsa statim prima conditione a Deo anima sibi insitam gerit: in quo nequaquam extrinsecus testimonio indigemus: unusquisque enim in semetipso  et ex semetipso horum que dicimus sumit indicia. Omnis homo desiderat omne quod bonum est, et affectu quodam naturali constringimur ad omne quod bonum putamus. Sed et erga consanguineos et carnis proximos, nullo docente, in amore constringimur: his quoque quorum affectum et beneficia accepimus, omni affectu et officiis copulamur. Et quid aliud tam bonum habetur quam Deus? Imo quid aliud bonum, nisi solus Deus? Qui decor? qui splendor? que pulchritudo, quam naturaliter diligere prouocamur, usquam talis qualis in Deo est et esse credenda est? Que usquam talis gratia? que amoris flamma, que et anime secreta et interiora succendat, sicut amor Dei inflammare debet mentis arcana? precipue si sit ab omni pollutione purgata; si sit munda anima, et  que uero affectu dicat: Quoniam uulnerata caritate ego sum . Ineffabilem prorsus ego sentio amorem Dei, et qui sentiri magis quam dici possit. Inenarrabilis quedam lux est: etiam si fulgura, si coruscum adhibeat, uel comparet sermo, non patietur, non recipiet auditus. Si luciferi fulgores, si Lune splendores, si ipsum solis lumen assumas, ad comparationem glorie illius obscura sunt omnia, et multo tetriora, quam si ceca nox et obscuritate profunde caliginis mersa limpidissimo meridiani solis lumini comparetur. Decor iste corporeis oculis non uidetur, anima sola et mente conspicitur. Qui decor si cuius forte sanctorum mentem animamque perstrinxerit, flagrantissimum in eis amoris sui stimulum defigit. Propterea denique uelut amoris cuiusdam ignibus  tabescens, et presentem uitam perhorrescens, dicebat aliquis ex eis: Quando ueniam, et apparebo ante faciem Dei ? Et iterum dicebat istius ardoris ignibus flagrans: Sitiuit anima mea ad Deum uiuum . Et insatiabiliter ardens eius desiderio orabat, ut uideret uoluntatem Domini, et protegeretur in templo sancto eius  Ita ergo naturaliter et concupiscimus que bona sunt et amamus. Nihil autem, ut diximus, tam summum bonum est quam Deus: et ideo debito quodam exsoluimus hanc quam ab eo accepimus caritatem. Que utique si denegetur, et non exsoluatur, ire nos inexcusabiliter obnoxios facit. Et quid dico ire obnoxios? Que enim poterit esse maior ira, que ultio grauior, quam hoc  ipsum si accidat nobis, alienos effici nos a caritate Dei? Quod si parentibus inest naturalis affectus erga eos quos genuerunt; et non solum hoc in hominibus, uerum etiam in mutis animalibus inuenitur: uidete ne inueniamur uel pecudibus hebetiores, uel belluis feris immaniores, si nullo erga Genitorem constringamur affectu. Quem etiamsi quantus et qualis sit scire non possumus, ex hoc tamen solo quod ex ipso sumus, uenerari et diligere parentis debemus affectu, atque indesinenter erga eius memoriam pendere, sicut erga genitrices suas faciunt paruuli. Sed multo amplius multoque promptius; quanto et immensorum nos beneficiorum eius obnoxios scimus. Quod ipsum nobis commune esse puto etiam cum ceteris animalibus: meminerunt namque etiam  illa, si quid eis quis contulerit bonum. Si mihi non creditis, audite Prophetam dicentem: Cognouit bos possessorem suum, et asinus presepium domini sui . Absit autem de nobis dici ea que sequuntur: Quia Isrel me non cognouit, et populus meus me non intellexit . Quod si etiam eos qui beneficii aliquid nobis contulerunt, nullo docente diligimus, et omni studio, quantum fieri potest, referre gratias nitimur; quomodo sufficiemus gratiam referre beneficiis Dei, que tanta sunt, ut effugiant numerum; et talia, ut sufficiat unum aliquod ex omnibus per totam uitam nostram efficere nos obnoxios largitori? Nam omitto cetera omnia, que quidem et ipsa magna sunt et preclara, uerum a maioribus et melioribus, uelut stelle quedam splendidioribus  solis radiis obteguntur; quoniam quidem nec tempus nobis est amplius dilatare sermonem, ut possimus etiam de minimis diuina erga nos enumerare beneficia. Sileamus igitur quotidianos solis ortus, et unius lampadis fulgore illuminatum uniuersum mundum. Silcamus lune circuitus, eris permutationes uicissitudinesque; imbres ex nubibus, flumina fontesque de terra; latitudines atque altitudines maris: uniuersitatem terre, ac natiuitates eorum animantium que in aquis gignuntur, et que coalescunt uel oriuntur in terris, nostris ministeriis uel usibus deputata. Hec ergo omnia et cetera innumerabilia pretermitto: hoc solum, quod ne uolenti quidem preterire possibile est, silere non possumus: et quamuis reticere gratiam non sit possibile, multo  tamen impossibilius est ut dignum est et ut competit proloqui: hoc, inquam, quantum est, quod scientiam sui donauit homini Deus, et rationabile animal esse fecit in terris, et ineffabilis paradisi abuti uoluptate ac decore concessit? quemque serpentis arte deceptum, et in peccatum lapsum, ac per peccatum in mortem deuolutum, nequaquam despexit; sed legem in adiutorium dedit, prefecit angelos, destinauit prophetas; conatus malitie comminationum seueritate compescuit; bonorum desideria munificentissimis repromissionibus prouocauit, et finem utriusque uie nostre in multis imaginibus presignauit. uerum cum post hec omnia in malis nostris incredulitatibus duraremus, non est auersus, nec dereliquit nos pii Domini  bonitas; neque cum beneficiis eius essemus ingrati, auertere potuimus et excludere misericordiam eius a nobis: sed reuocamur a morte, et iterum uiuificamur per Dominum nostrum Iesum Christum, Qui cum in forma Dei esset, non rapinam arbitratus est esse se equalem Deo: sed semetipsum exinaniuit, formam serui accipiens . Infirmitates nostras accepit, et egritudines nostras portauit, et pro nobis uulneratus est, ut liuore illius sanaremur . Et a maledicto nos redemit, factus pro nobis maledictum . Et morte turpissima condemnatus est, ut nos reuocaret ad uitam. Nec sufficit ei uiuificare nos mortuos, sed et diuinitatis sue participium tribuit, et munus eternitatis indulget; et supra omne quod uel petere uel intelligere possumus,  credentibus uel diligentibus se preparat, quod oculus non uidit, nec auris audiuit, nec in cor hominis ascendit . Quid ergo retribuemus Domino pro omnibus que retribuit nobis? uerum ille tam benignus et clemens est, ut ne retributionem quidem reposcat; sed sufficit ei ut pro his omnibus que largitus est diligatur. Quis ergo ita irremediabiliter ingratus est, ut propter tanta et talia beneficia non diligat largitorem?

Et de caritate quidem Dei ista sufficiant: propositum namque est, ut superius diximus, non omnia dicere, impossibile enim est; sed breuiter et succincte commemorare ea que amorem Dei inserere anime et suscitare sufficiant. Consequens iam nunc est, etiam de eo mandato, quod ordine et uirtute secundum  diximus, explicare. Et quidem quoniam lex eas uirtutes que anime a Creatore insite sunt, elimet et excolat, iam superius diximus. Quia ergo precipimur diligere proximos sicut nos ipsos, uideamus etiam si inest nobis uirtus et facultas ad huius quoque mandati expletionem. Et quis ignorat quoniam humanum animal et communicabile homo est, et non agreste aliquod ac ferum? Nihil enim tam proprium est nature nostre, quam alterum alterius indigere, et requirere inuicem, ac diligere quod requiritur. Quia ergo Dominus harum in nobis uirtutum semina seminauit, sine dubio horum etiam fructum requiret, et testimonium nostre erga se dilectionis dilectionem accipiet proximorum. In hoc  enim, inquit, scient omnes, quia mei discipuli estis, si inuicem diligatis . Et ita in omnibus ista mandata coniungit, ut etiam misericordie opera que in proximo fiunt, transferat in semetipsum. Esuriui enim, inquit, et dedistis manducare mihi . Et reliqua que in proximo gesta sunt, se dicit esse perpessum, cum adiecit: Quandiu fecistis uni ex minimis istis fratribus meis, mihi fecistis . Ergo per primum completur et secundum; per secundum uero ascenditur et reditur ad primum: ut qui diligit Dominum, sine dubio diligat et proximum. Ait enim Dominus: Qui diligit me, mandata mea custodit. Hoc est autem mandatum meum, inquit, ut inuicem diligatis . Ita et qui diligit proximum, explet in Deo caritatem; quia ipse in se recipit  quidquid confertur in proximum. Et quidem in his qui initia hahent ad timorem Domini, et ad primos aditus religionis accedunt, prima institutio est utilior per timorem, secundum sententiam sapientissimi Salomonis, dicentis: Initium sapientie timor Domini . Idipsum etiam in psalmis legitur . uos uero fratres, qui iam paruuli in Christo esse desiistis, nec ultra lacte indigetis, cibos solidos ex dogmatum firmitate perquirite, ad nutriendum et pascendum interiorem hominem ; quo per eminentiora queque mandata perueniat ad perfectum, et in omni, que in Christo est ueritate, confirmetur. Obseruandum sane est ne forte copiosioris gratie pondus causa nobis grauioris condemnationis existat, si ingrati inueniamur in muneribus largitoris.  Illud autem ante omnia considerandum est, quia neque aliud ullum mandatum, neque hoc quod de caritate Dei et proximi precipitur, implere quis poterit, si per uarias et diuersas occupationes animus aberret. Sed neque artificium ullum, uel ullius industrie disciplinam possibile est adipisci eos qui frequenter ex aliis ad alia transferuntur. Omni ergo custodia oportet nos seruare cor nostrum, ne forte desiderium Dei mala desideria et sordide cogitationes depellant nostris animis ac detrudant ; sed e contrario assidua recordatione et memoria Dei, formam quodammodo ac figuram eius anime nostre signaculis singuli infigamus, que nullis queat perturbationibus aboleri. Sic enim et desiderium in nobis diuine caritatis accenditur, dum frequens eius  memoria mentem atque animum illustrat; et ad opus mandatorum Dei erigimur ac suscitamur. Et ex ipsis rursum caritatis operibus uel conseruatur Dei in nobis caritas, uel augetur. Et hoc puto ostendere uolentem Dominum dicere, aliquando quidem: Si diligitis me, mandata mea seruate ; aliquando autem: Si facitis que ego dico uobis, permanetis in caritate mea; sicut et ego seruaui mandata Patris mei, et maneo in caritate eius . Ex quibus edocet nos, prospectum operis nostri debere ex sua uoluntate pendere; ut tanquam speculum quoddam ipsum habentes, et semper ad ipsum respicientes, opus nostrum fixo ad ipsum cordis oculo dirigamus. Sicut enim artificia que in hac uita sunt,  prospectum quemdam animi gerunt, et ita secundum hoc quod animo conceperint, etiam in opere utuntur manuum ministerio; sic et in hoc nostro opere unus manet nobis iste prospectus, atque unus terminus fixus est, quo Deo placere debeamus. Secundum hunc ergo prospectum opus dirigamus mandatorum. Impossibile namque est aliter constare posse operis nostri formam, nisi uoluntas eius qui iniunxit opus semper in memoria habeatur: ut eius uoluntate seruata, et labore operis ac diligentia competenter expleta, semper iungamur Deo, dum semper eius memores sumus. Sicut enim, uerbi causa, faber securem faciens aut falcem, meminit semper eius qui opus iniunxit, et retinet in corde suo cuius magnitudinis, uel qualitatis, uel forme iniunxerit fieri securem;  et in illud semper intendens quod sibi meminit a domino operis iniunctum, ad hoc dirigit manuum ministerium, ut forma operis cum eius qui iniunxit animo ac uoluntate conueniat: si autem obliuiscatur quid uel quale sit quod sibi fuerat imperatum, sine dubio aliud aliquid quam iniunctum fuerat, faciet; ita etiam Christianus omnem conatum et omne studium in actibus suis adhibere debet, ut secundum uoluntatem Dei, qui opus iniunxit, suum quoque dirigat opus; ut actus sui ornentur, et possit eius qui precepit uoluntatem implere. Tunc etiam illud complere potest quod scriptum est: Siue manducetis, siue bibatis, siue aliud quid faciatis, omnia ad gloriam Dei facite . Si uero declinet quis a regula, et corrumpat obseruantiam mandati, ex hoc  ipso arguitur, si quis sit immemor Dei. Plurimum autem prodest ad conseruandam memoriam Dei, etiam secretius et remotius habitare. Nam permixtim uiuere cum his qui negligentius agunt circa timorem Dei, et contemptum habent mandatorum eius, plurimum nocet; sicut et Salomonis sermo testatur, dicens: Cum homine iracundo ne habitaueritis, ne forte discatis uias eius, et accipiatis laqueum anime uestre . Et iterum quod dicit: Exite de medio eorum, et separabimini ab eis, dicit Dominus , ad hoc ipsum respicit. Igitur neque per oculos, neque per aures recipiamus illecebras ad peccandum, et paulatim longo usu inhereamus consuetudini pessime. Et rursum ut possimus orationi uacare, oportet primo secretius habitare. Hoc enim  modo et precedentes consuetudines excidemus, in quibus contra mandatum Dei agebamus. Non enim paruus labor est, ut se aliquis a priore non bona consuetudine reflectat ac reuocet; quoniam quidem mos longo tempore confirmatus uim quodammodo nature obtinet. Oportet ergo nos primo omnium abnegare nos ipsos, et tollere crucem Christi, et sic eum sequi . Abnegamus autem nos hoc modo si, per omnia preterite consuetudinis obliti, uoluntates proprias abnegemus; et ita non solum ab hominibus non recte agentibus, uerum etiam a nostris ipsis inordinatis et incompositis moribus secedamus. Alioqui ut in eadem quis consuetudine atque in priore conuersatione permanens, emendare se possit et corrigere, difficillimum est; imo, ut uerius  dicam, penitus impossibile. Sed ad hoc ipsum, ut tollat quis crucem suam et sequatur Christum, plurimum impedit societas et permixtio eorum qui uitam dissimilem ducunt. Nam paratum esse ad mortem pro Christo, et mortificare membra que sunt super terram , et pro nomine Christi libenter ferre omne discrimen, hoc est tollere crucem suam. Ad quod grande uidemus impedimentum posse nobis oboriri ab his qui dissimiles sunt uel uita uel moribus. Et ad cetera alia que multa sunt, accedit etiam hoc, ut respiciens anima ad multitudinem nequiter uiuentium, primo quidem occupetur et impediatur, ne suorum malorum capiat intellectum, et possit uel purgare per penitentiam que deliquit, uel  causas culpe resecare emendatione uitiorum. In comparatione etenim pessimorum aliquid se iam magni perfecisse estimat. Tum deinde impedimentis et perturbationibus atque occupationibus, quas communis hominum uita habere solet, pretermissis, illud quod maius est et pretiosius omnium, memoriam Dei non potest custodire: qua depulsa ab animis et exclusa, non solum omni letitia et gaudio caret diuino, et delectationis Domini sustinet detrimenta, sed et dulcedinem non sentit diuini eloquii, ut dicat: Quam dulcia faucibus meis eloquia tua, Domine! super mel et fauum ori meo ; sed et in neglectum et obliuionem peruenit iudiciorum Dei, et in contemptus consuetudinem decidit: quo maius malum et perniciosius pati nichil potest.



INTERROGATIO III.

Quia ostendit nobis sermo tuus periculosum esse cum his qui mandata contemnunt uitam ducere, nunc discere cupimus si oporteat eum qui ab huiuscemodi consortiis discesserit, remotum esse et solum, an uero cum fratribus eiusdem propositi et eiusdem animi uitam suam sociare.

RESP. In multis utile esse uideo uitam communem ducere cum his qui eiusdem uoluntatis sunt atque propositi. Primo, quia etiam ad usus corporales uictusque ministerium unusquisque nostrum solus sibi non sufficit: et uero ideo pro his que ad ministerium uite nostre necessaria sunt, inuicem opera nostra egemus. Sicut enim pes hominis in alio quidem suis uiribus utitur, in alio uero indiget alienis, et sine adiumento ceterorum membrorum nec explere  suum opus, nec sufficere suis uiribus potest ; ita etiam uita solitaria mihi pati uidetur cum neque quod ei inest, utile esse, neque quod deest ab aliquo possit acquiri. Preter hoc autem nec ratio quidem caritatis unumquemque permittit quod suum est querere, dicente Apostolo: Charitas non querit que sua sunt . Deinde, sed nec culpas quidem suas unusquisque ac uitia facile dignoscit, cum qui arguat nemo est: et facile huiusmodi homini accidere potest illud quod scriptum est: ue soli, quia si ceciderit, nemo est alius qui erigat eum . Sed et mandata a pluribus quidem facilius adimplentur; ab uno uero dum unum uidetur impleri, aliud impeditur. Ut puta,  quomodo quis solus uisitabit infirmum? aut quomodo suscipiet peregrinum? Si uero omnes corpus sumus Christi, singuli autem alterutrum membra, per consonantiam uelut in unius corporis compagem in Spiritu sancto aptari et coniungi debemus adinuicem . Quod si unusquisque nostrum solitariam eligat uitam, scilicet non tali aliqua causa uel ratione que Deo sit placita, uel quod ad communem ceterorum pertineat dispensationem, sed proprie uoluntati et passioni satisfaciens; quomodo possumus discissi et diuisi adimplere, et integram assignare membrorum ad se inuicem consonantiam? Iste enim talis neque cum gaudentibus gaudet, neque cum flentibus flet ; quoniam quidem separatus ac diuisus a ceteris nec cognoscere quidem  necessitates poterit proximorum. Tum deinde nec sufficere potest unus ad suscipienda omnia dona Spiritus sancti, quia secundum uniuscuiusque mensuram fidei et donorum spiritualium distributio celebratur: ut id quod per partes unicuique distributum est, rursum tanquam membra ad edificationem unius corporis ceat et conspiret. Alii enim datur sermo sapientie, alii sermo scientie, alii fides, alii prophetia, alii gratia sanitatum , et cetera; que singula utique non tam pro se unusquisque quam pro aliis suscipit a Spiritu sancto. Et ideo necesse est uniuscuiusque gratiam, quam susceperit a Spiritu Dei, et in commune prodesse. Accidit ergo ut is qui remotus uiuit et separatus, unamquamcunque suscipiet gratiam, et hanc ipsam inutilem faciat, dum  nichil per eam operatur, sed defodit eam in semetipso . Quod cuius et quanti sit periculi, nostis omnes qui legitis Euangelium. Si autem ceteris communicat gratiam, et ipse perfruitur proprie ea ipsa quam suscepit; et multiplicatur in eo, dum communicatur et ceteris; et ipse nichilominus fruitur gratia reliquorum. Habet autem et alia quamplurima bona communis uita ista sanctorum, que non est nunc possibile omnia dinumerare. Interim, ut diximus, ad conseruanda sancti Spiritus dona commodior est multorum societas, quam si degamus in solitudine. Sed et aduersus insidias inimici, que extrinsecus inferuntur, multo cautior est et utilior societas plurimorum: ut facilius suscitetur e somno, si quis forte obdormierit somnum illum qui ducit ad  mortem . Sed et delinquenti delictum suum facilius apparebit, cum a pluribus uel arguitur, uel notatur: secundum quod et Apostolus dicit: Sufficit ei qui eiusmodi est, obiurgatio hec que fit a pluribus . Sed et in oratione non paruum emolumentum a pluribus nascitur, cum consensu et uniuersitate orantibus; ut ex multorum personis, per gratiam que in nobis est, Deo gratie referantur. Sed interdum et periculo proxima est uita solitaria. Primo quidem illi periculo subiacet, quod certe grauissimum est, in quo ipse sibi placet, et neminem habens qui possit opus ipsius probare, uidebitur sibi ad summam perfectionem uenisse. Tum deinde sine ullo exercitio degens, neque quid sibi uitii abundet, neque quid uirtutis desit, agnoscit. Neque discretionem  habere poterit in operum qualitate, pro eo quod operandi materia omnis exclusa sit. In quo enim humilitatem suam probabit, neminem habens cui humilem se prebere debeat? In quo misericordiam demonstrabit totius consortii et societatis alienus? Ad patientiam uero quomodo seipsum exercebit, nullum habens qui uideatur eius uoluntatibus obuiare? Si quis autem dicat sufficere sibi doctrinam Scripture et apostolica precepta ad emendationem morum uitamque formandam, simile mihi aliquid facere uidetur his qui semper fabrile artificium discunt, nunquam tamen fabrifaciunt opus, uel his qui in structorum arte semper docentur, nunquam tamen edificande domus operam dabunt. Ecce enim et Dominus  non estimauit sufficere sibi solam uerbi doctrinam, sed et opere ipso uoluit nobis tradere humilitatis exempla, cum precinctus linteo lauit pedes discipulorum suorum . Tu ergo cuius pedes lauabis? quem curabis officiis? cuius inferior aut ultimus eris, cum solus uiuas? Sed et aliud quod dicitur: Bonum et iucundum habitare fratres in unum , quod unguento pontificali in barbam de capite descendenti sanctus Spiritus comparauit, quomodo in solitaria habitatione complebitur? Stadium namque est quoddam, ex apostolico precepto, ad emendationem morum uitamque formandam, in quo per uirtutis exercitium proficitur; in quo meditatio diuinorum mandatorum effulget amplius et clarescit, hec communis inter se unanimorum fratrum  habitatio: habens in se illam similitudinem et exemplum, quod in Actibus apostolorum refert de sanctis Scriptura diuina, dicens: Quia omnes credentes erant in unum, et habebant omnia communia .



INTERROGATIO Iu.

Oportet primum renuntiare omnibus, et ita uenire ad hanc uitam uel conuersationem que secundum Deum est?

RESP. Domino et Saluatore nostro Iesu Christo dicente: Si quis uenit ad me, abneget semetipsum, et tollat crucem suam, et sequatur me ; et iterum: Qui non renuntiauerit omnibus que possidet, non potest meus esse discipulus . Qui ad hoc uenit ut Dominum sequatur, etiam seipsum  neget, et tollat crucem suam. Certum est autem quia iam et ante diabolo renuntiauit et operibus eius. Quod tamen non ab his qui in profectu sunt uite, uei qui iam ad perfectionem tendunt, sed ab his qui a prima statim confessione initiantur, fieri solet. In hoc autem renuntiat, sicut superius diximus, etiam ipse sibi homo, id est, si priori consuetudini sue uel uite renuntiet, aut etiam moribus suis, uel delectationibus seculi huius, sed et consanguinitati corporali; illi maxime que impedire eius propositum potest: et parentes quidem eos qui se in Christo Iesu per Euangelium genuerunt, magis putabit; fratres autem eos qui eumdem adoptionis spiritum susceperunt: possessiones uero omnes simul a se ducit alienas. Et ut breuiter dicam, hic  cui pro Christo mundus omnis crucifixus est, et ipse mundo, quomodo potest seruus effici cogitationum et sollicitudinum mundi; cum Dominus iubeat etiam animam ipsam abnegandam esse pro se? Perfecta itaque est abnegatio in eo, ut passionibus penitus careat, dum adhuc in corpore est. Sed hec incipit agere ab his primo que extrinsecus sunt, id est, a passionibus, uel inani gloria, et si que sunt alia similia, ut ab his primum efficiatur alienus. Et hoc est quod nos docuerunt apostoli Iacobus et Ioannes, qui reliquerunt patrem suum Zebedeum, et nauem ipsam in qua erant . Sed et Mattheus relinquens uectigal, et surgens, ac sequens Dominum ; qui non solum lucra reliquerat  uectiganum, sed et periculum contempserat; quod utique poterat euenire a principibus seculi, pro eo quod uectigalium rationes imperfectas atque incompositas reliquisset. Ita autem cupiditate sequendi Dominum ductus est, ut nullum prorsus huius uite respectum uel cogitationem sibimet seruauerit. Quod autem neque ad affectus parentum, si aduersantur Dominicis preceptis, neque ad ullam aliquam humanam delectationem oporteat aliquem respicere, et per hoc ab eo quod proposuit impediri, Dominus edocet, dicens: Si quis ergo uenerit ad me, et non odit patrem suum et matrem suam, et uxorem et filios, et fratres et sorores, insuper et animam suam, non potest meus esse discipulus . Quod est simile illi quod dixit, ut  deneget quis seipsum.



INTERROGATIO u.

Si oportet eum qui seruis Dei sociari uult, relinquere indifferenter propinquis suis portionem facultatum suarum?

RESP. Domino dicente: uende omnia bona tua, et da pauperibus, et habebis thesaurum in celis, et ueni, sequere me ; et iterum: uendite omnia que habetis, et date eleemosynam ; arbitror quidem quod is qui accedit ad Dei seruitium, non debeat contemnere et ut libet relinquere ea que sibi competunt; sed tentet omnia, si fieri potest, cum summa diligentia assumpta, tanquam ea que iam Domino sacrata sunt, quantum fieri potest rationabiliter dispensare: sciens  quia non est absque periculo in opere Dei agere negligenter . Si uero propinqui eius uel parentes contra fidem ueniant, debet rursum meminisse Domini dicentis: Quia non est qui reliquerit domum, aut fratres, aut patrem, aut matrem, aut uxorem, aut filios, aut agros propter me, et propter Euangelium, qui non accipiat centuplum in presenti tempore, et in futuro seculo uitam eternam . uerumtamen oportet eum his qui sibi que sua sunt denegant et resistunt, et desidem faciunt, protestari et denuntiare quia sacrilegii crimen incurrunt, secundum mandatum Domini dicentis: Quod si peccat in te frater tuus, et argue eum, et reliqua . Iudicio uero experiri de his apud iudices seculi, abnuit religionis auctoritas,  per id quod dixit Apostolus: Audet aliquis uestrum, negotium habens aduersus alium, iudicari apud iniustos, et non apud sanctos ? Et rursum: Quia iam quidem omnino delictum est in uobis, quia iudicia habetis inter uos .



INTERROGATIO uI.

Si oportet omnes qui inueniunt ad nos suscipere; aut cum probatione? et qualis ista debet esse probatio?

RESP. Cum Dei clementia omnes uocet, per illam predicationem qua dicit: uenite ad me, omnes qui laboratis et onerati estis, et ego reficiam uos , non est absque discrimine abiicere quempiam uenientem ad nos. uerumtamen neque immundis, ut aiunt, pedibus indulgendum est introire quempiam  in sanctam doctrinam; sed sicut Dominus noster iehsu Christus iuuenem illum qui ad se uenerat interrogauit de priore uita sua, et cum audisset quia recte transacta esset, quod deerat ei precepit adimplere, et ita demum iussit eum sequi se: ita etiam non oportet inquirere de preterita uita et conuersatione, ne forte simulata quis mente et fallaci animo accedat ad nos. Quod ita demum dignoscitur, si facile omnem laborem corporis qui iniungitur ferat, et ad castigationem uite pronus inclinatur; uel si etiam delictum aliquod suum, cum interrogatus fuerit, nequaquam pronuntiare confunditur, et medelam delicti que adhibita fuerit gratanter assumit: et si ad omnem humilitatem absque ulla uerecundia inclinatur, ac uilioribus et abiectioribus  artificiis, si ita ratio poposcerit, tradi se non accipiat aspernanter. Cum ergo ex his singulis documentis fuerit comprobatus quia firma mente, et stabili consilio, ac prompto animo sit, tunc suscipi eum decet. Prius autem quam corpori fraternitatis inseratur, oportet ei iniungi quedam laboriosa opera, et que uideantur opprobrio haberi a secularibus; et obseruari oportet si libenter hec et libere ac fideliter expleat, nec confusionem eorum grauiter ferat: uel etiam si in labore impiger inueniatur et promptus.



INTERROGATIO uII.

Ex qua etate oportet nosmetipsos offerre Deo: uel uirginitatis professionem quando oportet firmam ac stabilem iudicari?


RESP. Dicente Domino: Sinite infantes uenire ad me ; et apostolo Paulo collaudante eum qui ab infantia sacras litteras didicisset, et rursum precipiente educari filios in doctrina et correptione Domini; omne tempus a prima etate opportunum quidem esse ducimus ad suscipiendum timorem et eruditionem Domini: firma tamen tunc erit professio uirginitatis, ex quo adulta iam etas esse ceperit, et ea que solet nuptiis apta deputari ac perfecta. Oportet tamen infantes, uoluntate et consensu parentum, imo ab ipsis parentibus oblatos, sub testimonio plurimorum suscipi; ut omnis occasio maledicti gratia excludatur hominum pessimorum. Adhiberi autem eis oportet summam diligentiam. quo possint ad omne uirtutis exercitium probabiliter  institui, tam in uerbo quam in intellectu et opere. Quidquid in tenero quis et paruo inseruerit, firmius et tenacius imposterum conseruabit. Iniungenda est ergo infantium cura his qui ante omnia in uirtute patientie documenta sui probabiliter prebuerunt: qui possint pro merito delicti et etatis singulis quibusque etiam correptionis adhibere mensuram: et qui seruent eos proximo omnium a sermonibus otiosis, et ab iracundia, atque ab incitamentis gule, et a cunctis indecentibus atque inordinatis moribus. Si uero cum etatis augmento nullus in eis deprehenditur profectus industrie, sed uaga mens et animus cassus ac tumens etiam post instituta probabilia infructuosus permanserit, huiuscemodi  abiici oportet, et maxime cum uuenilis feruor rudem lacessit etatem. Eorum uero qui etate iam robusta accedunt ad seruitium Dei, oportet inquirere, ut diximus, qualitatem uite preterite, et sufficere etiam hoc ipsum, si satis instanter hoc expetunt, et si uerum et ardens desiderium est eorum erga opus Dei. Huiuscemodi uero fieri documenta ab his oportet, qui ualde prudenter de his discutere potuerint et probare. Cum autem fuerint suscepti, si forte propositum suum transgressi fuerint, nec uideri eos oportet amplius, tanquam eos qui in Deum deliquerunt; quo teste confessionis sue pactum transgressi sunt. Etsi peccauerit, inquit, homo in hominem, orabunt pro ipso ad Dominum: si autem in Deum peccauerit, quis orabit pro eo ?



INTERROGATIO uIII.

Si oportet eum qui se pie ac religiose uite dederit, etiam continentiam obseruare?

RESP. Quia in omnibus necessaria sit continentia, manifestum est, primo omnium ex eo quod Paulus inter fructus Spiritus sancti etiam continentiam nominat . Tum deinde etiam immaculatum ministerium per hanc seruari posse designat, cum dicit: In laboribus, in uigiliis, in ieiuniis, in castitate . Et iterum alibi: In labore et fatigatione, in uigiliis multis, in fame et siti, in ieiuniis frequenter . Et iterum: Omnis qui in agone contendit, ab omnibus continens est . Et rursum: Macero corpus meum, et seruituti  subiicio ; quod utique non aliter quam per continentiam uidetur impleri. Et iuuentutis tumor, ac feruor etatis uelut freno quodam restringi et reprimi per solam continentiam potest. Non enim expediunt stulto delicie, secundum Salomonem . Et carnis, inquit Apostolus, curam ne feceritis in concupiscentiis . Et iterum: uidua que in deliciis est, uiuens mortua est . Sed exemplum illud diuitis in deliciis uiuentis necessariam nobis ostendit esse continentiam, ne forte et nos audiamus quod audiuit et diues: Quia consecutus es bona in uita tua . Quomodo autem incontinentia periculosa sit, etiam Apostolus docet, cum eam proprie illis ascribit quos recedere a Domino dicit; ait enim: In nouissimis diebus instabunt  tempora periculosa: erunt enim homines seipsos amantes , et cum plura malitie genera enumerasset, ad ultimum posuit: Comessores, incontinentes, immites. Sed et Esau malorum suorum quasi fomitem quemdam habuit incontinentiam, qui pro uno cibo uendidit primitiua sua . Sed et prima illa preuaricatio non aliunde homini nisi per incontinentiam accidit . Omnis uero sanctorum uita, atque ipsius Domini in carne positi presentia, que nobis alia, nisi continentie proponit exempla? Moyses quidem, dum continuatio quadraginta dierum ieiunio astitisset indefectus, dicitur a Deo meruisse legis auxilium humano generi deferre. Elias quoque uisione Dei  tunc dicitur dignus effectus, cum et ipse simili spatio temporum a cibo se continuisse perscribitur . Sed et Danielis et trium puerorum meritum apud Deum, quo de omnibus inimicis suis et de ipso tyranno triumphum ceperunt , non aliunde nisi per continentiam uenit. Ioannis autem omnis uita continentia fuit . Ab hac etiam Dominus manifestationis sue initia prima patefecit . Continentiam autem dicimus, non quo a cibo penitus abstinendum sit, hoc est enim uitam uiolenter dissoluere, sed eam qua uite usus non superfluus, sed necessarius constat: cum refugimus quod suaue est, explemus ea que sola corporis necessitas poscit. Et, ut breuiter dicam, omnia que per passibilem concupiscentiam requiruntur,  ab his abstinere, uirtus est continentie. Et ideo ergo non solum in esu cibi et in libidine continentie uirtus agnoscitur; sed cum ab omnibus in quibus delectamur quidem carne, sed in anima ledimur, abstinemus. uerus ergo continens nec gloriam humanam desiderat; sed a uitiis se continet, et ab ira, et a tristitia, et ab omnibus que occupatas tenere consueuerunt ineruditas animas et incautas. Pene autem in omnibus mandatis Dei hoc inuenimus, quod unum alteri coheret, et separatum aliud ab alio compteri impossibile est. Id tamen precipue in hac ipsa continentia deprehenditur; quoniam quidem humilis ille iudicatur qui se a superbia continet, et ille renuntiat omnibus facultatibus suis, et secundum Euangelium uendit  omnia sua et pauperibus diuidit, qui sine dubio continet se a pecunie desiderio. Sed et mansuetus ille erit qui iram continet, et cohibet furorem. Quid uero iam uagos oculi uisus, et auris auditus, et lingue intemperantiam aliud quam continentia moderatur et cohibet? Sed et intemperatos risus continentia cercet: sicut incontinentie signum est, inordinatis et incompositis motibus agere in risu: cum utique subridendo tantummodo letitiam mentis oporteat indicari; indecorum autem sit crepitantem cum sonitu eleuare risum: quod certum est per incontinentiam mentis accidere solere etiam inuitis; que res grauitatem et constantiam animi emollire ac resoluere solet. Unde et Salomon: Risum, inquit, dixi amentiam . Et: Sicut  uox spinarum sub olla, ita risus stultorum . Et iterum: Stultus in risu exaltat uocem suam: uir autem sapiens uix tacite ridebit . Ostendit autem et Dominus in semetipso necessarias quidem carnis se habuisse passiones, id est, que uirtuti testimonium ferrent, uelut laborem et fletum ac tristitiam; nusquam autem inuenitur etiam risu usus, quantum ad historiam pertinet Euangelii. Sed et deflere magis inuenitur eos qui rident, dicens: ue uobis qui nunc ridetis, quia flebitis . Nec sane seducere nos debet similitudo nominis risus. Mos namque est Scripture interdum letitiam anime et affectum quemdam letiorem risum nominare. Sicut ibi Sara, Risum, inquit, mihi fecit Deus  . Et iterum: Beati qui flent nunc, quia ridebunt . Et in Iob quoque dictum est: Os autem ueracium replebitur risu . Hec enim omnia nomina pro gaudio anime accipiuntur. Qui ergo liber est ab omni passione, et nichil per incitamenta libidinum gerit, sed continenter et sobrie aduersus omne quod potest ledere, nititur, hic perfecte continens dicitur, qui et sine dubio per hoc alienus inuenitur ab omni genere peccati. Libido namque est totius mali muscipula; et per hanc omnes decipimur ad peccatum. per quam qui non resoluitur, neque inclinatur ab ea, omni ex se peccati pessimum germen excidit.



INTERROGATIO IX.

Que est mensura continentie?


RESP. Quantum spectat ad uitia uel passiones, penitus abstinere, nec unquam superari: quantum autem ad cibos, prout usus deposcit, uel etas, uel labor, uel robur corporis, uel incommoditas eius, ita etiam modus et qualitas temperabitur cibi. Ne que enim possibile est omnes fratres unum ordinem uel modum ac regulam in cibis custodire. Hi uero qui sani sunt possunt omnes eamdem mensuram tenere in abstinentia. Immutari uero oportet per singulos, in quibus causa aliqua diuersitatis existit, prouidentia ac prouisione eorum, quibus dispensandi hec cura commissa est. Neque enim per singula sermonem complecti possumus; sed ea tantummodo comprehendimus que ad communem uel generalem pertinent institutionem. Solatia uero incommodorum  in cibis, uidelicet eorum qui iam fessi sunt ex opere continentie, siue ex aliis quibuslibet laboribus, quos pro religione pertulerunt, ii qui presunt, secundum quod res et ratio deposcit, adhibebunt. Neque ergo tempus reficiendi omnibus idem statui potest, neque modus cibi, neque qualitas; sed prospectus iste sit omnibus unus, ut non usque ad satietatem persistamus in edendo. Repleri enim uentrem, et grauari ex cibo, ualde inutile est etiam corpori ad omne opus. Tum deinde quia et grauatur in somnum, et quia etiam ledi ex his facile potest. Sed nec suauia queque in fine ciborum sectanda sunt; sed sufficit usum explere uiuendi, refutata luxuria. Si enim libidini seruiamus, nichil aliud est quam Deum facere uentrem nostrum. Quoniam quidem  corpus humanum semper exolescit et defluxit, idcirco et repleri indiget et reformari: propter quod et naturale est cibi desiderium, id quod secundum rectam rationem usus ipse ad reparationem deposcit eorum que exinanita fuerint et assumpta, tam aridi, quam etiam humidi alimenti. Si quid ergo illud est quod potest uel breuius uel facilius explere hanc necessitatem corporis in cibis, id potius eligendum est. Sed et Dominus hoc, ut opinor, ostendit, cum esurientes reficit in deserto: quia cum utique posset maiore miraculo copiosiores eis cibos parare, nichil horum fecit, sed simplicem eis exhibuit uictum: et secundum Ioannem , quinque panos hordeaceos, et pisciculos duos apponit; de  potu uero nec mentio quidem ulla fuit. Ex quo illud sine dubio designatur, quod omnibus sufficiens esse possit aque usus et pernecessarius; nisi forte aliquis per infirmitatem corporis ledi ex hoc uideatur: cui sine dubio, secundum consilium apostoli Pauli ad Timotheum scribentis , cauendum est quod est noxium. Sed et quecunque manifestant inferunt noxam corpori deuitanda sunt. Absurdum enim uidetur propter substantiam corporis cibos sumere, et rursum per ipsos cibos corpori inferre perniciem, et illud inutile reddere ad ministerium mandatorum. Oportet tamen omni modo illis uti cibis qui et facilius et uilius comparantur; ut ne occasione abstinentie inueniamus pretiosiora queque et difficiliora sectari, dum suauitate condimentorum  uiles natura cibos in suauem et delicatum saporem extollere conamur. Sed si quid est quod in unaquaque prouincia facilius et uilius comparatur, et quod in usu hominum communiter habetur, hoc ad usus nostros oportet assumi, et ea tantummodo requiri que ad uitam pernecessaria sunt, id est, oleum, et alia huiuscemodi, uel si qua etiam ad infirmantium solamen adhibentur.



INTERROGATIO X.

Quomodo oportet obseruare nos circa cathedras et accubitus, cum tempus poposcerit.

RESP. Quoniam preceptum Domini habemus quod nos in omnibus instruit ad humilitatem, in quo etiam de hoc pronuntiat , ut cum ad conuiuium eamus, discumbendi locum nouissimum requiramus,  et non occupemus locum priorem; illud nos scire oportet, quia ubi omnes eodem prospectu ac proposito conuenimus, maxime si in multis et in maioribus humilitatis nostre documenta iam dedimus, cupere quidem preuenire unumquemque inferiorem locum, secundum mandatum Domini, condecens est. Sed rursum, si res ad contentionem ueniat de hoc, et unus alium detrudere uelut de loco inferiori conetur, ualde est improbabile. Causa enim ex hoc perturbationis et inquietudinis nascitur, si incipiat nemo alteri cedere; et si pro hoc certamina moueantur, simile erit tanquam si de primatibus contendatur. Propter quod oportet etiam in hoc considerantius peruidere, uel quid unicuique nostrum competat; uel certe indulgere ei cui cura  commissa est, et in ceteris, et in recumbendo ordinem custodire, et obtemperare ei, ut impleatur in nobis illud quod dictum est: Omnia uestra honeste et secundum ordinem fiant .



INTERROGATIO XI.

Quis est dignus uel decens habitus Christiani?

RESP. Quoniam sermo in superioribus humilitatem necessariam docuit, ita ut qui uult religiose ac pie uiuere in omnibus et simplicitatem et uilitatem requirat, id est, ea que paruo sumptu acquiruntur; id obseruandum puto in corporalibus usibus per quod occasiones nobis maiorum occupationum minime fiant. Hoc ergo etiam in obseruatione indumen torum custodiendum puto. Si enim studium nobis  habendum est omnium esse minimos et omnium nouissimos; certum est quia et indumentis omnium nos nouissimos deputare debemus. Nam si hi qui gloriam sibi ex indumentorum splendore conquirunt, satis agunt quomodo pretiosis et magnificis uestibus uideantur induti, ita consequens est eum qui de ultimis et nouissimis, id est, per nimiam humilitatem placere studet, eligere debere hoc in quo omnium et ultimus et nouissimus appareat: sicut ille e contrario, id est, de summis et pretiosis uideri clarior et nobilior gestit. Si enim in publica cena arguuntur Corinthii quod per suam abundantiam confundant eos qui non habent , certum est quia et in hoc simplici et communi omnium indumento quod ad communem habitum uel usum pertinet,  si alter altero differat habitus, uel pretiosior inueniatur, ex ipsa comparatione confundimus non habentes. Sufficienter quoque Apostoli huiuscemodi usibus breui sermone regulam posuit, dicens: Habentes autem uictum et uestitum, his contenti simus . Ostendens indumento solo quo contegamur indigere nos, et non uarietate aliqua uestis et ornamento eius ac decore iactari. Que utique postmodum introducta sunt, humane uite artificiis et luxurie ingenio conquisita. Sed et primus ille indumenti usus hec eadem indicat, cum dicitur Deus fecisse primis hominibus pellicias tunicas . Sufficiebat enim ad confusionem contegendam huiuscemodi indumenti usus. uerum quoniam nobis prospectus est indumentis etiam calefieri  et foueri, necessarium uidetur ut ad utrumque usus ipse temperetur, quo et operiri nuditas uideatur, et uel uis frigoris, uel omne quod intrinsecus ledit, arceri. Sed quoniam in his ipsis alia quidem sunt meliora, alia inferiora, consequens est ea eligere que nobis usum exhibeant longiorem: ita tamen ut in nullo ledatur regula uoluntarie paupertatis, id est, ne alia quidem nobis sint uestimenta ad procedendum preparata, et alia ad usum domesticum; et rursum alia in aliud tempus, uel in nocte alia et in die: sed oportet unum illud ipsum tale esse indumentum, quod nobis sufficere possit ad omnia, et ut in die honestum uideatur indumentum, et in nocte expleat necessitatem. Ex hoc enim fiet  ut et habitus noster communis et similis atque unius forme sit omnium, et Christianum etiam uisio ipsa designet. Ea enim que uno prospectu ac proposito geruntur, similia, imo eadem esse omnibus debent. Utile autem est etiam ex ipsa proprietate uestitus et habitus intelligi unumquemque, et professionem eius agnosci in ea uita qua secundum Deum uiuit, ut sciat sibi etiam actus consimiles esse debere; et ad eos qui nos uident secundum habitum nostrum, equales etiam in actibus apparere debere. Non enim similiter turpe est in quolibet alio, si inhoneste quid agat, sicut in his qui uitam sobriam etiam ipso habitu profitentur. Si enim quis uideat de triuio aliquem hominem cedentem alium,  aut uapulantem publice, uel turpiter proclamantem, aut in tabernis aliisque locis uitam cum dedecore agentem, nec obseruabit quidem facile huiuscemodi hominem, uel notabit, sciens eum consequentur hec ad reliquam uitam suam gerere. Si uero eum qui gloriosam uitam profitetur, uideat quis uel parum aliquid contra quam condecet agere, obseruant omnes, et increpant, et ad religionis opprobrium ducunt. Itaque uelut pedagogus quidam est infirmioribus habitus iste religiosior, ut etiam inuitos eos ab opere inhonesto indecentique custodiat. Denique et Apostolus episcopum ordinatum esse designat : que res ad habitum magis reuocatur. Sed et de mulieribus dicit, in habitu ordinatas eas esse debere. Ordinatus autem habitus  Christiani dicitur is, qui secundum propositum ac professionem eius aptus intelligitur. Sicut enim proprium est aliquid militi in habitu uestimenti, et alius est habitus senatoris, ex quo precipue intelligitur, uel iste qui senator est, uel ille qui miles est; ita etiam Christianus habere aliquid proprium etiam ex ordinatione indumenti ipsius debet. Sed et de calceamentis eadem ratio obseruabitur: ut quod simplicius est et paratius, et aptum proposito, et usibus sufficiens, id assumatur. Zone quoque usum ostendunt necessarium esse etiam qui precesserunt nos sancti. Nam Ioannes zona pellicea constringere lumbos suos dicitur , et Elias antea: tanquam enim proprius habitus quidam ipsius designatur, cum dicitur: uir hirsutus, et  zonam pelliceam habens circa lumbos suos . Sed et Petrus zona usus ostenditur, sicut ex uerbis angeli, que ad eum dicta sunt, recognoscimus: Accinge te, inquit, et calcea te caligas tuas . Sed et beatus Paulus zona usus ostenditur per Agabi prophetiam, dicentis: uirum eum cuius est zona hec, ita alligabunt in Hierusalem . Sed et Iob audit a Domino: Accinge sicut uir lumbos tuos . uirtutis namque cuiusdam et prompti ad opera animi signum uidetur esse usus cinguli. Sed et discipulis Domini zone usus fuisse uidetur ex more, quibus prohibebatur ne pecuniam haberent in zonis suis . Reuera enim necessarium uidetur, eum qui manuum opere uti in aliquo debet succinctum esse et in omnibus preparatum ac sine  ullo impedimento inueniri, ad omne boni operis ministerium. Unde et cingulo indiget, ut uel colligata circa corpus sit tunica: ex qua magis confoueri possit, si undique constrictus sit; uel non impediri ad omnem rem quam agere parat. De numero autem indumentorum nichil possumus dicere, cum manifesta definitione prescriptum sit, in quo dicit: Qui habet duas tunicas, det non habenti unam . Ex quo sine dubio plures habere illicitum est. Quibus ergo habere duas tunicas non licet, his quomodo aliquid de diuersitate indumentorum precipi potest?



INTERROGATIO XII.

Si licet alicui ex proprio sensu dicere quod uidetur sibi bonum, absque testimonio Scripturarum?

RESP. Domino nostro Iesu Christo dicente de Spiritu sancto: Non enim loquetur a semetipso, sed quecunque audiet, hec loquetur . De se ipso autem: Non potest filius a se facere quidquam . Et iterum: Ego a me ipso non sum locutus, sed qui me misit Pater, ipse mihi dedit mandatum, quid dicam, aut quid loquar; et scio quia mandatum eius uita eterna est. Que ergo loquor, sicut dixit mihi Pater, ita loquor . Quis potest in tantum temeritatis progredi, ut audeat a se quidquam uel loqui, uel cogitare? Imo uero sciendum est quia omnes duce itineris indigemus Spiritu sancto, ut  ipse nos in uiam dirigat ueritatis, et in cogitatione, et in uerbis, et in actibus. Cecus est enim et in tenebris degit omnis qui est absque sole iustitie, qui est dominus noster iehsu Christus; cuius mandatis, uelut radiis quibusdam, illuminamur. Mandatum enim, inquit, Domini lucidum est, illuminans oculos . Quia ergo in omnibus negotiis que inter nos uersantur, uel uerbis, quedam quidem per mandatum Dei in diuinis Scripturis distinguuntur, quedam uero reticentur; de his quidem que scripta sunt, nulla prorsus licentia permittitur cuiquam, uel admittere quod prohibendum est, uel omittere quod preceptum est: cum ipse Dominus ita preceperit, dicens: Et custodi uerbum hoc, quod ego tibi mando hodie: non adiicies ad illud, neque  auferes ab eo . Sed et terribilis quedam exspectatio est iudicii et ignis zelus, qui consumpturus est aduersarios, et eos qui ausi sunt tale aliquid operari. De his uero que Scriptura reticuit, regulam nobis Apostolus posuit euidenter dicens: Omnia licent, sed non omnia expediunt; omnia licent, sed non omnia edificant. Nemo quod suum est querat, sed quod alterius . Itaque omni modo non que nobis licita sunt, sed que edificant proximos, agere debemus, et non nobis placere, sed proximis ad edificationem. Scriptum est enim: Subiecti inuicem in timore Christi . Sed et rursus Dominus ait: Si quis uult in uobis maior esse, fiat omnium nouissimus, et omnium seruus . Quod utique qui implere uult, sine dubio  proprias sibi amputat uoluntates, secundum imitationem ipsius Domini dicentis: Descendi de celo, non ut faciam uoluntatem meam, sed uoluntatem eius qui me misit, Patris . Et iterum precepit Dominus: Si quis te angariauerit mille passus, uade cum illo alia duo .



INTERROGATIO XIII.

Si oportet omnibus uel quibuscunque obedire?

RESP. Horum quidem qui imperant differentia uel diuersitas non debet impedire obedientium propositum: quia neque Moyses intemperans exstitit cognato suo Iethro, cum utilia moneret et iusta . Commonitionum sane non parua est diuersitas: alie namque contrarie uidentur esse mandatis  Dei, alie uero interrumpere mandatum, uel contaminare illud uidentur, alie uero ad explendam id atque edificandum ueniunt. Necessarium ergo est meminisse apostolici precepti dicentis: Prophetias nolite spernere: omnia probate, quod bonum est retinete; ab omni specie mala abstinete uos . Et iterum: Cogitationes purgantes, uel destruentes omnem altitudinem extollentem se aduersus scientiam Dei, et captiuantes omnem intellectum, ad obediendum Christo . Si quid ergo est quod conueniat cum mandato Dei et anime expediat, et hoc nobis ab aliquo fuerit imperatum, uelut uoluntatem Dei prompte et libenter debemus accipere, et explere quod dictum est: Obtemperantes in caritate Christi . Sin autem contrarium aliquid  mandatis Dei, uel quod ea corrumpere uideatur aut contaminare, facere iubemur ab aliquo, tempus est nos dicere: Obtemperare Deo magis quam hominibus . Et rursum meminisse Domini dicentis de omnibus suis: Alieni autem uocem non sequuntur, sed fugiunt ab eo: quoniam nesciunt alienorum uocem . Sed et sancti Apostoli memores esse debemus, qui ad nostram cautelam ausus est, ne angelis quidem parcere, dicens: Etiamsi angelus de celo euangelizauerit uobis preterquam quod euangelizamus uobis, anathema sit . Ex quo edocemur, ut etiamsi ualde nobis charus sit aliquis, etiamsi magnificus habeatur, et in admiratione sit positus, qui prohibet nos facere, quod a Domino preceptum est, uel rursum imperat, quod Dominus  prohibuit, exsecrabilis debet esse qui eiusmodi est omnibus qui diligunt Dominum.



INTERROGATIO XIu.

Quali affectu debet seruire, qui seruit Deo? et iste ipse affectus quid est?

RESP. Affectum bonum uel animum illum esse arbitror ego, cum desiderium uehemens et inexplebile atque immobile inest nobis placendi Deo. Impletur autem iste affectus per theoriam, id est, scientiam, per quam intueri et perspicere possumus magnificentiam glorie Dei, et per cogitationes pias et puras, et per memoriam bonorum, que nobis a Deo collata sunt; ex quorum recordatione uenit anime dilectio Domini Dei sui, ut eum diligat ex toto corde suo, et ex tota anima sua, et ex tota  mente sua, secundum illum qui dicebat: Sicut ceruus desiderat ad fontes aquarum, ita desiderat anima mea ad te, Deus . Cum tali affectu ergo seruire oportet Domino, adimplentes illud quod ab Apostolo dictum est: Quis nos separabit a caritate Christi? Tribulatio? an angustia? an gladius? et reliqua .



INTERROGATIO Xu.

Quid sentire de se debet is qui preest, in quibus precipit, uel imperat?

RESP. Apud Deum quidem, sicut minister Christi et dispensator mysteriorum Dei ; timens ne preter uoluntatem Dei, uel preter quod in sacris Scripturis euidenter precipitur, uel dicat aliquid,  uel imperet, et inueniatur tanquam falsus testis Dei, aut sacrilegus, uel introducens aliquid alienum a doctrina Domini, uel certe subrelinquens et preteriens aliquid eorum que Deo placita sunt. Ad fratres autem esse debet, tanquam si nutrix foueat paruulos suos: paratus autem, secundum uoluntatem Domini, et secundum quod unicuique expedit, communicare cum eis non solum Euangelium Dei, sed etiam animam suam; memor precepti Dei ac Domini nostri dicentis: Mandatum nouum do uobis, ut diligatis uos inuicem, sicut ego dilexi uos . Maiorem hac caritatem meo habet, quam ut ponat animam suam pro amicis suis .



INTERROGATIO XuI.


Peccantem quomodo corripiemus, uel emendabimus?

RESP. Sicut preceptum est a Domino, dicente: Si peccauerit in te frater tuus, uade, argue eum inter te solum et ipsum. Si audierit te, lucratus es fratrem tuum. Si uero non te audierit, assume tecum alium unum, uel duos: ut in ore duorum uel trium testium stet omne uerbum. Quod si etiam ipsos non audierit, dic Ecclesie: si autem nec Ecclesiam audierit, sit tibi sicut gentilis et publicanus . Si forte increpatio hec, que a pluribus fit, eueniat ei in salutem: et sicut dixit Apostolus: Argue, increpa, consolare in omni patientia et doctrina . Et rursum: Si quis non obaudit uerbo nostro per epistolam, hunc notate, ut non commisceamini cum eo ; sine dubio ad mensam.



INTERROGATIO XuII.

Si quis autem in paruis delictis affligere uoluerit fratres, dicens: quia debetis penitere per singula, ne forte et ipse immisericors uideatur, et dissoluere caritatem?

RESP. Cum affirmauerit Dominus: Quia iota unum, uel apex unus non transiet a lege, usquequo omnia fiant ; et rursum definierit: Quia de omni sermone otioso, quemcunque locuti fuerint homines, reddent pro eo rationem in die iudicii , nichil oportet contemni tanquam paruum. Qui enim spernit minima, paulatim defluit . Sed et quomodo quis audebit breue dicere aut paruum delictum, cum Apostolus dicat, manifesteque definiat: Quia per preuaricationem legis Deus exhonoratur  ? Sed et aculeus mortis peccatum esse dicitur . Et non dixit, tale uel tale peccatum, sed omne peccatum. Magis ergo immisericors est, qui intermittit et negligit, quam ille qui arguit: sicut is qui morsu serpentis permittit delitescere uenenum, quam ille qui educit et attrahit. Sed et caritatem destruit ille, qui, secundum quod scriptum est, parcens baculo, odit filium suum: qui autem diligit, diligenter corripit .



INTERROGATIO XuIII.

Quomodo quis debet penitere in unoquoque delicto?

RESP. Affectum illum in se recipiens, quem gerebat ille, qui dicit: Iniquitatem odio habui; et abominatus sum . Sed et ea que scripta sunt in sexto Psalmo, atque in aliis quamplurimis:  uel ea, que Apostolus dixit ad eos qui secundum Deum contristati sunt: Quantam operatus est uobis, inquit, sollicitudinem? sed excusationem, sed indignationem, sed timorem, sed emulationem, sed uindictam. In omnibus exhibuistis uos castos esse negotio . Sed et ex his ipsis, in quibus delinquit, agens multa contraria, sicut et Zaccheus fecit .



INTERROGATIO XIX.

Qui sunt fructus digni penitentie?

RESP. Opera que contraria sunt peccato, isti sunt fructus iustitie; quos debet afferre ille, qui uult, secundum quod scriptum est, in omni opere bono fructificare .



INTERROGATIO XX.


Qui se uerbo dicit penitere, peccatum autem suum non emendat, quid est?

RESP. De isto scriptum est: Si te rogauerit inimicus tuus magna uoce, non acquiescas ei: septem enim nequitie sunt in anima eius . Et alibi: Sicut canis reuertens ad uomitum suum odibilis fit, ita homo qui per malitiam suam reuertitur ad peccatum suum .



INTERROGATIO XXI.

Qui uult confiteri peccata sua, si omnibus debet confiteri, siue quibuslibet, aut certis quibusque?

RESP. Clementia Dei erga eos qui deliquerunt manifesta est; secundum quod scriptum est: Quia non uult mortem peccatoris, sed magis ut conuertatur, et uiuat . Quia ergo et conuersionis  modus aptus esse, et conuertentis se a peccato fructus dignus ostendi debet per penitentiam, secundum quod scriptum est: Facite fructus dignos penitentie : ne forte secundum comminationem illam eueniat his qui non penitent, quod scriptum est: Omnis arbor, que non facit fructum bonum, excidetur, et in ignem mittetur , necessarium uidetur his, quibus dispensatio mysteriorum Dei commissa est, confitenda esse peccata. Sic enim et hi qui antiquitus penitebant, inueniuntur apud sanctos confessi esse peccata sua. Scriptum est enim in Euangelio, quia Ioanni Baptiste confitebantur peccata sua ; et in Actibus apostolorum, apostolis a quibus baptizabantur .



INTERROGATIO XXII.

Qui penituerunt pro aliquo peccato, et rursum in hoc ipsum peccatum inciderunt, quid faciunt?

RESP. Qui semel delinquit, et iterum in idem peccatum incurrit, indicare de se uidetur hoc primum quod ab illo peccato priori non fuerit expurgatus: ex quo uelut a radice quadam pessima, eadem que antea pullularunt. Sicut enim quis ramos arborum excidens, si radicem relinquat, ubi radix permaneat fixa, uirgulta denuo eiusdem seminis germinabunt, ita etiam peccatum. Quoniam non omnes qui delinquunt, ex ipsis peccatis initium sumunt, sed ex aliis interdum delicti occasio nascitur. Necessarium ergo ei est qui uult omnino se  purgare a peccato, primas ipsas causas culpe succidere. uerbi gratia: si ex contentione, uel ex inuidia fuerit, non a se sumit exordium; sed radicem habet ex arrogantia et cupiditate glorie humane uenientem. Dum enim gloriam querit unusquisque ab hominibus, aut contentionibus studet, aut recte agentibus inuidet: huic scilicet, per quem uidetur ipse minus in laude uel in admiratione haberi. Si quis ergo semel notatus fuerit inuidie uel contentionis uitio, et rursus in hoc ipsum inciderit, sciat se primam illam causam, de qua superius diximus, ex qua inuidia uel contentio nascitur, in interioribus medullis habere reconditam. Oportet ergo eum et per contraria atque aduersa curari; id est, per humilitatis exercitium. Exercitia uero  humilitatis sunt, si se uilioribus officiis subdat, et ministeriis indignioribus tradat. Ita namque arrogantie et humane glorie uitium curari poterit, ut consuetudine humilitatis affectus, ultra iam non incidat in arrogantie et uane glorie delictum. Sed et in singulis huiuscemodi uitiis cura similis adhibeatur.



INTERROGATIO XXIII.

Quali affectu, uel quali sensu oportet increpare eum qui increpat?

RESP. Ad eum quidem tali mente esse debet, qualem indicat beatus Dauid, dicens: uidi non seruantes pactum, et tabescebam; quoniam eloquia tua non custodierunt . Ad eos autem quos increpat, hunc debet affectum seruare, quem pater  et medicus erga egrotantem filium seruat: et tunc maxime, cum qualitas cure tristior uidetur et grauior.



INTERROGATIO XXIu.

Quali affectu debet quis suscipere correptionem?

RESP. Sicut eger filius patris et medici de uita sua solliciti: qui etiamsi aliquid asperum offerat uel amarum ad curandum filium, scit utique filius, quod nec pater in aliquo negligere potest de salute filii, nec medicus falli.



INTERROGATIO XXu.

Qui tristatur aduersus eum qui se increpat, qualis est?

RESP. Neque periculum peccati agnouit iste, maxime ad Deum, neque lucrum penitentie; nec  credidit illi qui dixit: Quia qui diligit, diligenter corripit . Sed et seipsum alienum facit ab illa utilitate dicentis: Corripiet me iustus in misericordia, et increpabit me . Sed et ad lesionem ceterorum iste talis permanet inter fratres: resoluit enim et impedit animos eorum qui possunt proficere.



INTERROGATIO XXuI.

Quale iudicium esse debet de his, qui peccantes defendunt?

RESP. Ut mihi uidetur, grauius ab illo quod dixit Dominus: Quia expedit illi, ut suspendatur mola asinaria ad collum eius, et precipitetur in mare, quam ut scandalizet unum ex minimis istis . Non enim iam correptionem ad emendationem, sed  defensionem ad confirmandum peccatum suum suscipit, qui delinquit, sed et alios ad simile prouocat malum. Ita ut conueniat ei, qui peccantes defendit, illud quod dictum est: Quia si non ostenderitis fructus dignos penitentie, excidemini, et in ignem mittemini . uel rursum quod a Domino dictum est: Quia si oculus tuus dexter scandalizet te, erue eum, et proiice abs te. Expedit enim tibi, ut pereat unum membrorum tuorum, et non omne corpus tuum mittatur in gehennam .



INTERROGATIO XXuII.

Penitentem ex corde quomodo oportet suscipi?

RESP. Sicut Dominus ostendit, cum dicit: Quia conuocauit amicos et uicinos, dicens: Congratulamini mihi, quia inueni ouem meam, quam perdideram.



INTERROGATIO XXuIII.

Erga eum qui pro peccato non penitet, qualiter esse debemus?

RESP. Sicut Dominus precepit, dicens: Sit tibi sicut gentilis et publicanus. Et sicut Apostolus docuit, dicens: Subtrahite uos ab omni fratre inquiete ambulante, et non secundum traditionem, quam tradidimus uobis.



INTERROGATIO XXIX.

Si debet habere aliquid proprium, qui inter fratres est?

RESP. Huic contrarium est illud testimonium quod in Actibus apostolorum de illis qui credebant primitus, scriptum est. Ibi enim ita dicitur: Quia nemo  quidquam ex bonis suis proprium dicebat esse: sed erant illis omnia communia . Si quis uero proprium sibi esse dicit aliquid, sine dubio alienum se facit ab electis Dei et a caritate Domini, qui docuit uerbo, et opere compleuit, et animam suam posuit pro amicis suis . Si ergo ipse animam suam pro amicis dedit, quomodo nos etiam ea que extra animam sunt, propria uindicamus?



INTERROGATIO XXX.

Si quis dicat: Quia neque accipio a fratribus, neque do; sed contentus sum meis propriis: quid de hoc obseruare debemus?

RESP. Si non acquiescat doctrine Domini, dicentis: Diligite inuicem sicut et ego dilexi uos, acquiescat Apostolo dicenti: Auferte malum ex uobis ipsis : ne forte accidat, ut modicum fermentum  totam massam corrumpat.



INTERROGATIO XXXI.

Si debet quis a carnalibus propinquis accipere aliquid?

RESP. Propinquis quidem reddere que sua sunt, his qui ad seruitium Dei accedunt, necessarium est; et nichil subtrahere, ut non crimen sacrilegii incurrant. uerumtamen hec prerogari in conspectu eorum ad quos uisa sunt pertinere, non expedit: ne et illis ipsis occasionem prestet elationis ac superbie; et aliis fratribus eiusdem propositi pauperioribus tristitiam generet. Ita ut accidat illud, in quo Corinthii increpantur ab Apostolo dicente: Quia confunditis non habentes . Et ideo  his qui per loca singula ecclesiis presunt, si sunt fideles et prudentes dispensatores, ipsis offerri debent, secundum imitationem eorum, qui in Actibus apostolorum id fecisse perscribuntur, de quibus dicitur: Quia afferentes pretia prediorum suorum, ponebant ante pedes apostolorum . Certe quoniam non est omnium huiuscemodi dispensationes explere fideliter, illis offerri conuenit, qui apud omnes in hoc officio probati habentur. uerumtamen etiam de his probabit ille qui preest, per quem debeant dispensari.



INTERROGATIO XXXII.

Quomodo uidere debemus eos, qui nobis uel familiares, uel consanguinei fuerunt et proximi?

RESP. Sicut Dominus ostendit, tunc cum ei nuntiauerunt:  Quia mater tua et fratres tui foris stant, uolentes te uidere; ad quos cum increpatione respondit, dicens: Que est mater mea? et qui sunt fratres mei? Qui enim fecerit uoluntatem Patris mei, qui in celis est, iste meus frater, et soror, et mater est .



INTERROGATIO XXXIII.

Quod si deprecantur nos, uolentes ut eamus cum ipsis ad domos eorum, si oporteat nos acquiescere?

RESP. Si quidem pro edificatione fidei aliquis ire potest, si probauerit ille qui preest, mittatur. Si uero propter humanam aliquam gratiam, audiat Dominum dicentem ad illum qui ei dixit: Magister, permitte mihi primum ire, et renuntiare his qui in domo sunt. Quia nemo mittens manum suam in aratrum, et retro respiciens, aptus est regno celorum .  Quod si pro renuntiando hoc dictum est uolenti ire ut renuntiaret, quid dicemus de ceteris?



INTERROGATIO XXXIu.

Unde ergo uagatur mens nostra, et cogitationes diuerse ascendunt in corde nostro? et quomodo possumus hoc emendare?

RESP. uagatur quidem mens interdum etiam otio, cum non occupatur in necessaria sollicitudine; sed in remissione posita et securitate, non credit presentem esse Deum, scrutantem corda et renes. Si enim hoc crederet, faceret quod superius dictum est: Prouidebam Dominum in conspectu meo semper; quia a dextris est mihi, ne commouear . Qui enim hoc agit, uel horum similia, neque uagabitur unquam, neque habebit otium uanis cogitationibus  indulgere; uel aliquid cogitare, quod non ad edificationem fidei pertineat, et ad aliquam anime utilitatem spectet. Quanto magis nichil audebit, quod aduersum sit Deo, et non ei placeat, cogitare?



INTERROGATIO XXXu.

Unde et nocturne phantasie inhoneste et turpes accidunt nobis?

RESP. ueniunt quidem hec maxime ex diurnis anime motibus et actibus, indignis et incongruis. Si enim uacet in iudiciis Dei, et expurgetur anima per meditationem legis diuine, et studium uerbi Der, ibique indesinentem curam gerat, semper requirens et scrutans quid sit quod placeat Deo, talia etiam habebit somnia.



INTERROGATIO XXXuI.

Quali affectu debemus infirmis fratribus ministrare?

RESP. Sicut ipsi Domino offerentes obsequium, qui dixit: Quia cum fecistis uni ex minimis istis fratribus meis, mihi fecistis . Expedit autem ad conseruandum huiuscemodi affectum in obsequiis, ut et hi qui obsequia a nobis suscipiunt, tales sint, quibus merito deferri obsequium debeat. Et ideo oportet eos qui presunt curam gerere, ne hi quibus ministratur tales sint qui carni indulgeant et uentri, sed potius in amore Dei et Christi eius probabiles inueniantur, et per patientiam suam ac uite meritum fratrum mereantur obsequia: ut habeantur ad gloriam Christi, et opprobrium diaboli sicut fuit et sanctus Iob.



INTERROGATIO XXXuII

Cum quali humilitate debet quis suscipere a fratribus obsequium?

RESP. Sicut seruus a domino, et sicut ostenuit Petrus apostolus, cum ei Dominus ministraret . In quo simul etiam periculum eorum, qui nolunt recipere obsequia fratrum, docemur.



INTERROGATIO XXXuIII.

Qualem debemus habere caritatem ad inuicem?

RESP. Qualem Dominus ostendit et docuit, dicens: Diligite inuicem, sicut et ego dilexi uos. Maiorem autem caritatem nemo habet, quam ut quis animam suam ponat pro amicis suis . Si autem et animam poni oportet, quanto magis in aliis uotum et studium debet ostendi? Sine dubio non secundum  humanas uoluntates, sed secundum illum prospectum, in quo est commune omnium propositum placendi Deo.



INTERROGATIO XXXIX.

Quomodo poterit quis implere caritatem circa proximum suum?

RESP. Primo quidem metuens iudicium preuaricantis mandatum Domini; quia ipse dixit: Qui non crediderit Filio, non habebit uitam: sed ira Dei manet super eum . Tum deinde uelut cupiens ad eternam uitam peruenire, quia mandatum eius uita eterna est. Primum autem et magnum mandatum est: Diliges Dominum Deum tuum, ex toto corde tuo, ex tota mente tua, et ex tota anima tua. Secundum uero simile illi: Diliges proximum tuum sicut teipsum . Et si quis desiderat similis effici Domino  dicenti: Mandatum nouum do uobis, ut diligatis inuicem, sicut et ego dilexi uos . Sed et ex communi sensu sentire hoc possumus: quia si beneficium consequamur a fratre, in eo quod diligimur a fratre, debitores ei efficimur, ut eum merito diligamus; quod etiam inter gentiles obseruari solet, sicut Dominus in Euangelio dicit: Si diligitis eos qui uos diligunt, que uobis est gratia? quia et peccatores et gentiles, diligentes se diligunt . Si autem in aliquo uel ledit nos, uel aduersatur quis, hunc non solum propter mandatum, sed et propter hoc ipsum, quia plus nobis prestat in quo ledit, diligere debemus. Siquidem credimus Domino dicenti: Beati estis cum exprobrabunt uos et persequentur,  et dicent omne malum aduersum uos, mentientes propter me: gaudete et exsultate, quoniam merces uestra multa est in celis .



INTERROGATIO XL.

Usque ad que uerba otiosus sermo iudicabitur?

RESP. Generaliter omnis sermo, qui non proficit ad aliquam gratiam fidei Christi, otiosus est: et tantum est periculum huiuscemodi sermonis, ut etiamsi bonum esse uideatur quod dicitur, et ad edificationem fidei tamen non pertineat; non in sermonis bonitate ille qui locutus est, periculum effugiat, sed in eo, quod non proficit ad edificationem sermo prolatus, contristat Spiritum sanctum Dei. Hoc enim manifeste demonstrat Apostolus, dicens: Omnis sermo malus de ore uestro non procedat: sed  si quis bonus ad edificationem fidei, ut det gratiam audientibus. Et super hec adiecit: Nolite contristare Spiritum sanctum Dei, in quo signati estis, in die redemptionis . Quo utique grauius malum nullum esse poterit.



INTERROGATIO XLI.

Quis est maledicus, id est ?

RESP. Omnis sermo, qui ob hoc profertur, ut infamet aliquem, uel deroget, uel male commendet, maledicus est, etiam si uideatur non esse iniuriosus. Et hoc manifestum est ex sententia Euangelii, cum dicit de Iudeis: Quia maledixerunt eum, dicentes: Tu sis discipulus eius .



INTERROGATIO XLII.

Quid est detractio, uel derogatio?


RESP. Duas opinor esse causas, in quibus licet alicui dicere et retractare aliena mala: si quando consilium habere necesse est cum ceteris, qui in hoc ipsum uidentur assumi, quomodo corrigatur is qui peccauit, uel mali aliquid egit; et rursum, si quando necesse est preueniri aliquem et commoneri, ne forte incurrat in consortium alicuius mali, dum eum putat esse bonum. Quia Apostolus dicit: Nolite commisceri cum huiusmodi . Item in Salomone: Noli manere cum homine iracundo; ne forte uias eius discas, et sumas laqueum anime tue . Quod et ipsum Apostolum fecisse inuenimus, per hoc quod scribit ad Timotheum, dicens: Alexander erarius multa mihi ostendit; quem tu quoque deuita. ualde enim restitit nostris sermonibus .  Preter huiuscemodi autem necessitates, quicunque dicit aliquid aduersus alium, ut uel deroget ei, uel obtrectet, istud est detrahere: etiamsi uera esse uideantur que dicit.



INTERROGATIO XLIII.

Qui detrahit fratri, aut audit detrahentem, et patitur, quid dignus est?

RESP. Excommunicari debet. Detrahentem, inquit, occulte aduersus proximum suum, hunc persequebar . Et alibi dictum est: Noli libenter audire detrahentem: ne forte eradiceris .



INTERROGATIO XLIu.

Quod si de eo qui preest quis detraxerit, quomodo eum obseruabimus?

RESP. Et in hoc manifestum est iudicium iracundie  Dei, que facta est super Mariam, cum detraxit de Moyse, et peccatum eius nec ipso quidem Moyse orante inultum esse Deus permisit .



INTERROGATIO XLu.

Si quis acerbiori sermone, uel insolentiori uoce respondeat; et admonitus dicat quia nichil mali habeat in corde, si oportet ei credi?

RESP. Non omnes anime passiones manifeste sunt omnibus, nec ipsis quidem qui patiuntur eas. Sicut enim sapientioribus medicis signa quedam dantur absconsa et occulta ex corporum motibus, que ipsos qui patiuntur effugiunt et latent, ita etiam in anima sunt quedam uitia, etiamsi non sentit ille qui peccat. Sed credere oportet Domino, dicenti: Quia malus homo de malo thesauro cordis sui profert  mala . Et ideo non potest fieri, ut malus de corde malo bonum proferat sermonem, nec bonus de bono corde malum proferat uerbum. Sed interdum quidem potest esse mali cordis bonitas simulata: bonum autem cor, malum non potest simulare. Dicit enim Apostolus: Quia prouidemus bona, non solum coram Deo, sed etiam coram hominibus 



INTERROGATIO XLuI.

Quomodo possit aliquis non irasci?

RESP. Si Deum omnia credat inspicere, et Dominum presentem semper intueatur: quoniam quidem neque is qui iudici suo subiectus est, ausus est in oculis iudicis sui aliquid sue indignationis ostendere, id est, cum non ipse sibi alios putat esse subiectos,  sed se preparat ad alterius obedientiam: hoc est enim omnes ducere superiores sibi. Si enim non ad suos usus uel ad suam utilitatem obedire sibi querit eos qui obediunt, scire debet quoniam sermo Domini unumquemque docet aliis obsequi uel ministrare. Ob quod etiamsi uidet aliquem mandatum Domini preterire, non ira erga eum moueatur, sed miseratione et compassione secundum eum qui dicit: Quis infirmatur, et ego non infirmor ?



INTERROGATIO XLuII.

Quis est mansuetus?

RESP. Qui non transfertur a iudiciis suis, quibus statuit uel studet Deo placere.



INTERROGATIO XLuIII.

Quomodo quis non uincatur in uoluptate, et libidine  ciborum?

RESP. Si statuat expetendum esse, non id quod delectat, sed id quod expedit, et quod usui, non uoluptati, sufficiat.



INTERROGATIO XLIX.

Quomodo excidemus uitium mali desiderii.

RESP. Desiderio meliore: si magis ignimur et accendimur ad amorem Dei, secundum illum qui dicit: Eloquium Domini igniuit eum . Et: Iudicia Domini uera, iustificata in semetipsa, desiderabilia super aurum et lapidem pretiosum nimis multum, et dulciora super mel et fauum . Semper enim desiderium meliorum, si in opere sit et in re, et possideat totos animos nostros, atque eorum que desideramus perfrui contendamus contemnere  nos facit et despicere inferiora, sicut docuerunt nos omnes sancti, quanto magis ea que mala sunt et turpia?



INTERROGATIO L.

Que est tristitia secundum Deum, et que est secundum seculum?

RESP. Secundum Deum est tristitia, cum pro mandati negligentia uel preuaricatione tristamur, secundum quod scriptum est: Tristitia tenuit me pro peccatoribus derelinquentibus legem tuam . Seculi autem tristitia est, cum ob aliquid de rebus humanis, uel que ad seculum pertinent, contristamur.



INTERROGATIO LI.

Que sunt in Domino gaudia, uel quid facientes gaudere debemus?


RESP. Si que secundum mandatum Domini gerimus, uel in gloria Dei agimus, hoc est in Domino gaudium: uel cum pro nomine Domini aliquid patimur et gaudemus, uel aliis recte agentibus congratulamur.



INTERROGATIO LII.

Quod lugere debemus, ut beatitudinem consolationis consequi mereamur?

RESP. Cum illa interrogatione, in qua exposuimus que est secundum Deum tristitia, etiam ista interrogatio continetur: id est, si pro peccatis lugemus, uel si eos deflemus, qui per preuaricationem legis Deum inhonorant: uel propter eos, qui periclitantur in peccato. Quia anima que peccauerit, ipsa morietur : secundum illum qui dixit:  Et lugeam multos ex his qui ante peccauerunt, et non egerunt penitentiam .



INTERROGATIO LIII.

Si ex toto ridere non licet?

RESP. Cum Dominus eos qui nunc rident, condemnet , manifestum est quia nunquam tempus est risus fideli anime: et maxime cum plurimi sint, qui per preuaricationem legis Deum non honorent, et in peccatis suis moriantur: pro quibus tristari indesinenter conuenit et lugere.



INTERROGATIO LIu.

Que est sollicitudo secularis?

RESP. Omnis sollicitudo animi, etiamsi nichil habere uideantur illicitum, tamen si non ad religionem  pertineat et ad uirtutem, secularis est.



INTERROGATIO Lu.

Unde accidit nobis importune dormitare, et quomodo hoc possumus abiicere?

RESP. Euenit quidem importune dormitare, cum languidior est anima erga Deum, et memoriam Dei, et cum iudiciorum eius eam incessit obliuio. Abiicere autem id possumus, cum dignam de eo assumpserimus cogitationem, et ad uoluntatem eius extendimus desideria nostra; secundum illum qui dixit: Si dedero somnum oculis meis, et palpebris meis dormitationem, et requiem temporibus meis, usquequo inueniam locum Domino, et tabernaculum Deo Iacob .



INTERROGATIO LuI.

Quomodo quis ad gloriam Dei facit omnia?

RESP. Cum omnia propter Deum, uel ex mandato Dei facimus, et in nullo sectamur hominum laudes, et in omnibus meminimus Domini dicentis: Luceat lux uestra coram hominibus, ut uideant opera uestra bona, et glorificent Patrem uestrum, qui in celis est .



INTERROGATIO LuII.

Quomodo manducet quis et bibit in gloriam Dei.

RESP. Si in memoria habeat eum, a quo pascitur, Deum: et si non solum anima, uerum etiam corpore per singula contestetur, se ei gratias agere, et non securum manducare; sed quasi operarium Dei ab ipso refici, ad hoc, ut ad laborem, uel expletionem  sufficiat mandatorum.



INTERROGATIO LuIII.

Quomodo faciat dextera, que non cognoscat sinistra?

RESP. Cum intenta mente, et fixo desiderio placendi Deo, agimus opera Dei, et omni sollicitudine constringimur, ne decidamus a uia recta, et ab opere legitimo; tunc nullius prorsus extrinsecus, neque membri nostri alicuius percipimus cogitationem, nisi solius Dei, et eius operis quod explemus. Tanquam si artifex faciens uas aliquod indesinenter et eius meminit qui opus iniunxit; et uas quod uersat in manibus, si recte et fabre ueniat, intuetur.



INTERROGATIO LIX.


Quomodo apparebit eis qui hominibus uult placere?

RESP. Cum presentibus quidem iis qui laudare possunt, agit aliquid operis boni: nullo autem tali presente, uel etiam iis qui uituperare possunt astantibus, segnis et pigrior est in opere. Si enim Domino placere uellet, semper utique et in omni loco idem esset, atque eadem gereret: adimplens illud quod dictum est: Per arma iustitie, a dextris et a sinistris, per gloriam et ignobilitatem; per infamiam et bonam famam; ut seductores et ueraces .



INTERROGATIO LX.

Quomodo quis effugiet uitium hominibus placendi uel captandi laudem ab hominibus?


RESP. Si certus sit de presentia Dei, et fixam habeat sollicitudinem Deo placendi; et multo desiderio teneatur earum beatitudinum que a Domino repromisse sunt. Non enim oportet sub presentia Dei placere conseruis, ad iniuriam Domini, et ad sui perniciem; non Domino, sed conseruorum nutibus intuentem.



INTERROGATIO LXI.

Quomodo intelligitur superbus? uel quomodo curatur?

RESP. Intelligitur quidem ex eo, quoniam ea que eminentiora sunt querit. Curatur autem, si credat sententie eius, qui dixit: Deus superbis resistit . Illud sane sciendum est, quod quomodo  quis timeat damnationem superbie, impossibile est curari hoc uitium, nisi abstrahat se, et secedat ab omnibus occasionibus elationis: sicut impossibile est exstingui lingue alicuius uel gentis loquelam, uel artificium aliquod, nisi quis omni genere se penitus abstrahat, non solum ab agendo, uel loquendo, uel mouendo, sed etiam audiendo eos qui loquuntur, uel uidendo eos qui agunt id quod obliuisci cupit. Et hoc obseruandum est de omnibus uitiis.



INTERROGATIO LXII.

Quid est humilitas; et quomodo eamdem implere possimus?

RESP. Humilitas quidem est hec, ut omnes homines estimemus superiores nobis, secundum definitionem  Apostoli . Implere autem id possumus, si memores fuerimus Domini dicentis: Discite a me quia mansuetus sum et humilis corde : quod in multis sepe et ostendit et docuit. Et credere debemus promittenti: Quia qui se humiliauerit, exaltabitur . Deinde ut indesinenter et absque ulla cessatione in omnibus actibus, et in omni negotio humiliores ceteris inueniri studeamus, et in hoc exercitium nostrum ponamus. uix enim sic poterimus pristine a nobis arrogantie abolere memoriam, et affectum humilitatis assumere, sicut etiam in artificiis fieri solet. Idemque modus erit etiam in ceteris uirtutibus obtinendis, que ex mandato Domini nostri Iesu Christi ueniunt.



INTERROGATIO LXIII.

Si oportet honorem querere?

RESP. Reddere quidem cui honorem honorem edocti sumus ; requirere autem honorem prohibiti, Domino dicente: Quomodo potestis credere, gloriam querentes ab inuicem: et gloriam que est ab uno Deo, non queritis ? Itaque requirere ab hominibus gloriam uel honorem, indicium est infidelitatis, et alienos nos esse a pietate Dei, maxime cum et Apostolus dicat: Si adhuc hominibus placere uellem, Christi seruus non essem . Si ergo hi qui ab hominibus gloriam uel honorem sibi oblatum suscipiunt, ita condemnantur, hi qui nec oblatum quidem requirunt, quali iudicio digni sunt?



INTERROGATIO LXIu.

Quomodo inuicem obaudire debemus?

RESP. Sicut serui dominis, secundum quod precipit Dominus: Quia qui uult in uobis esse magnus, fiat omnium nouissimus, et omnium seruus . Quibus addidit, ut magis nos inclinet ad humilitatem: sicut filius hominis non uenit ministrari, sed ministrare. Sed et aliud quod ab Apostolo dictum est: Per caritatem spiritus seruit inuicem .



INTERROGATIO LXu.

Usque ad quem modum obaudire oportet eum, qui placendi Deo implere regulam cupit?

RESP. Apostolus ostendit, proponens nobis obedientiam Domini: Qui factus est, inquit, obediens  usque ad mortem, mortem autem crucis . Et predixit: Hoc sentite in uobis, quod et in Christo Iesu.



INTERROGATIO LXuI.

Qui piger est erga mandatum, quomodo potest industrius et uigilans effici?

RESP. Si certus sit presentiam Domini Dei ubique esse, et omnia intueri ; et comminationem illam que aduersus pigrum prolata est, ante oculos habeat, et spem multe retributionis Dei, qui repromisit per Paulum apostolum dicens: Quia unusquisque propriam mercedem accipiet secundum suum laborem : et si qua similia in Scripturis sanctis inueniuntur, que de labore patientie et operum sollicitudine ad Dei gloriam referuntur.



INTERROGATIO LXuII.

Si quis non contentus est quotidie sibi aliquid iniungi de his que pro mandato Dei incidunt, sed artificium uult discere; quali uitio egrotat? aut si oportet ei acquiescere?

RESP. Iste talis et presumptor est, et sibi placens, et infidelis, qui non timet sententiam Domini dicentis: Estote parati; quia hora qua non putatis, filius hominis ueniet . Si enim quotidie exspectat quis dominum, sollicitus est et trepidus, quomodo presentem diem non transeat otiosus, et nichil amplius querit. Si autem imperatur ei artificium discere, obedientie sue habeat lucrum, et in hoc placeat Deo; et non in eo, quod sibi placet, assumat iudicium.



INTERROGATIO LXuIII.

Si quis industrius sit, et promptus ad implenda mandata, agat autem, non quod ei iniungitur, sed quod ipse uult: quam mercedem habebit?

RESP. Merces eius illa ipsa est, quod sibi placet. Cum autem Apostolus dicat: Unusquisque uestrum proximo suo placeat in bono ad edificationem . Et ut amplius inclinaret et constringeret audientes, addidit dicens: Quia ipse Christus non sibi placuit, scire debet unusquisque periculum suum esse in eo, quod uult sibi placere: simul enim inobediens inuenitur.



INTERROGATIO LXIX.

Si licet alicui excusare opus quod ei iniungitur et  aliud querere?

RESP. Cum definitum sit mensuram obedientie usque ad mortem esse, qui deuitat hoc quod ei iniungitur, et aliud querit, primo omnium inobedientie reus est, et manifeste ostenditur qui nondum negauit semetipsum. Deinde multorum malorum causa efficitur tam sibi quam etiam ceteris, quia aditum contradictionis pluribus aperit, et seipsum ad contradicendum insuescit; et cum non possint singuli discernere quod melius est et eligere, potest fieri, si talis est licentia, ut aliquid quod deterius est eligat. Tum deinde etiam suspicionem dabit fratribus, quod passione aliqua, uel ad opus illud quod eligit, astringatur, uel certe erga eos cum quibus necesse est operari. Itaque omni modo non obedire,  multorum malorum causa est et radix. Si autem ratio est aliqua qua sibi recte excusare uideatur opus illud, quod excusat, exponat hanc ipsam causam huic qui preest, et relinquat eius iudicio, ut ipse probet si excusatione dignum est quod allegat.



INTERROGATIO LXX

Si iniunctum fuerit aliquid fratri, et contradixerit, postea autem sua sponte obedierit, quid est?

RESP. In eo quod contradixit, quasi non obtemperans iudicandus est, et uelut ceteros ad simile concitans malum. In quo sciat se illi sententie obnoxium, que dixit: Contradictiones suscitat omnis malus: Dominus autem angelum immisericordem immittet ei . Cum autem certus sit quia  non homini obtemperat, sed Domino dicenti: Quia qui audit uos, me audit, et qui spernit uos, me spernit : si compunctus est recordatione mandati, prius satisfaciat; et ita, si permittitur, quod iniunctum est impleat.



INTERROGATIO LXXI.

Si autem obediens quis murmuret?

RESP. Apostolo dicente: Omnia facite sine murmuratione et hesitationibus ; alienus sit a fratrum unitate qui murmurat, et opus eius abiiciatur. Manifestum enim est iste qui talis est, quia infidelitate egrotat, et certum future spei fiduciam non gerit.



INTERROGATIO LXXII.

Si frater fratrem contristauerit, quomodo debet emendari?


RESP. Si quidem contristauerit, sicut Apostolus dicit: Contristati enim estis, ut in nullo detrimentum pateremini ex nobis ; non ille qui contristauit emendari debet, sed ille qui contristatus est; et indicia eius tristitie, que secundum Deum est, debet ostendere. Si uero indifferenter contristauit, id est, non secundum Deum, memor sit is qui contristauit Apostoli dicentis: Si autem propter escam frater tuus contristatur, iam non secundum caritatem ambulas . Et cum cognouerit tale delictum esse suum, impleat illud quod a Domino dictum est: Si offers munus tuum ad altare, et recordatus fueris ibi quia frater tuus habet aliquid aduersus te, relinque ibi munus tuum ante altare, et  uade prius reconciliari fratri tuo; et tunc ueniens offeres munus tuum .



INTERROGATIO LXXIII.

Quid si non acquiescat ut satisfaciat, quid agendum est?

RESP. Implere debemus in eo illud, quod a Domino dictum est de eo qui peccauit, et non egit penitentiam, cum dixit: Si autem Ecclesiam non audierit, sit tibi sicut gentilis et publicanus .



INTERROGATIO LXXIu.

Quid si, satisfaciente eo qui contristauerit, noluerit reconciliari is qui contristatus est?

RESP. Manifesta est de hoc Domini sententia, que refertur in illa parabola de seruo qui rogatus  est a conseruo suo, et noluit patienter agere: Et uidentes, inquit, conserui renuntiauerunt domino suo . Iratus autem dominus reuocauit omnem gratiam quam concesserat debiti, et tradidit eum tortoribus usquequo redderet omne debitum.



INTERROGATIO LXXu.

Quomodo quis debet habere eum, qui ad orationem suscitat fratres?

RESP. Si quis cognoscit damnum quod de somno patitur, cum neque sui ipsius sensum habet; et intelligit quantum sit lucrum uigiliarum, et precipue cum uigilatur ad glorificandum Deum in orationibus; ita debet habere eum qui ad hoc se inuitat et suscitat dormientem, tanquam eum per quem diuina  lucra et celestia dona consequitur; siue is ad orationem, siue ad aliud quodcunque mandatum Dei inuitat et prouocat.



INTERROGATIO LXXuI.

Quod si contristatur ille qui excitatur, aut etiam si irascetur, quid dignus est?

RESP. Interim excommunicari debet et non manducare; si forte compunctus agnoscat quantis et qualibus bonis semetipsum insipienter defraudet, et ita conuersus recipiat gratiam; eius in se affectum sumens, qui dixit: Memor fui Dei, et delectatus sum . Quod si permanserit in stultitia, non intelligens gratiam, abscindatur tanquam putrefactum membrum a corpore. Scriptum est enim: Quia expedit ut pereat unum membrorum tuorum,  et non omne corpus tuum mittatur in gehennam .



INTERROGATIO LXXuII.

Quid est, Nolite iudicare, ut non iudicemini; nolite condemnare, ut non condemnemini?

RESP. Cum Dominus aliquando dicat: Nolite iudicare, ut non iudicemini ; aliquando uero: iustum iudicium iudicate ; non utique omni modo prohibet iudicandi facultatem; sed differentiam iudicii nosse nos docet, ut sciamus in quibus oporteat non iudicare et in quibus non. De hoc autem manifeste nobis Apostolus tradidit, dicens de his causis que uniuscuiusque arbitrio esse debent: Tu autem quare iudicas fratrem tuum ? Et iterum: Non ergo inuicem iudicemus .  In his uero actibus qui aperte Deo non placent, notat eos qui non iudicant, et ipse suam sententiam prodit per hec que dicit: Ego quidem sicut absens corpore, presens autem spiritu, iam iudicaui tanquam presens eum, qui hec operatus est, in nomine Domini nostri Iesu Christi, congregatis uobis et meo spiritu, cum uirtute Domini nostri Iesu Christi; tradere huiuscemodi hominem Satane in interitum carnis, ut spiritus saluus fiat in die Domini nostri Iesu Christi . Si quid itaque in nostra potestate uel arbitrio positum et insertum est, non oportet de his iudicare fratrem, secundum hoc quod Apostolus dicit, tanquam de his que ignorantur: Itaque nolite ante tempus quid iudicare, usquequo ueniat Dominus,  qui illustrabit occulta tenebrarum, et manifestabit consilia cordium . Dei autem iudicia uindicare omni modo necessarium est; ne forte et nos simili ira absorbeamur, si quid sciamus erga peccantes et sileamus. Nisi forte quis eadem faciens, fiduciam non habeat arguendi, neque auctoritatem iudicandi fratrem, Domino dicente: Eiice primum trabem de oculo tuo, et tunc uidebis eiicere festucam de oculo fratris tui .



INTERROGATIO LXXuIII.

Quomodo intelligitur quis, si zelo Dei moueatur aduersus peccantem fratrem, aut a propria iracundia?

RESP. Si ad omne peccatum fratris patitur illud, quod scriptum est: Consumpsit me zelus domus tue,  quoniam obliti sunt uerborum tuorum inimici mei . Manifestus est enim et in hoc Dei zelus. uerumtamen etiam in his oportet prudenter omnia dispensari. Si ergo hunc affectum etiam antea non habuit in animo suo, motus suos sciat magis ex passione quam ex Deo descendere, et in nullo posse officium pietatis implere.



INTERROGATIO LXXIX.

Dicunt quidam quia impossibile est non irasci hominem?

RESP. Sicut nec possibile est militi in conspectu sui regis irasci. Sed nec sic quidem habebit rationem hoc quod dicitur. Humanus enim uultus eiusdem forme hominis ad hominem propter unitatem nature,  ubi cum sola sit dignitatis eminentia, tamen prohibet passionem; quanto magis Deus, quem certi sumus etiam cordi nostro presentem et omnes motus nostros inspicere? Cuius manifestum est quanta sit eminentia, etiam hoc ipso quod scrutatur corda et renes, et uidet motus anime.



INTERROGATIO LXXX.

Si oportet ire quocunque, non commonito eo qui preest?

RESP. Cum Dominus dicat: Non enim ueni ut a me faciam quidquam, sed ab illo qui me misit ; quanto magis unusquisque nostrum sibi permittere nichil debet? Qui enim sua auctoritate aliquid agit, manifestissime superbie morbo detinetur: et  subiectus est illi sententie que dicit: Quod in hominibus superbum est, abominatio est in conspectu Dei . Sed in omnibus sua sponte uel auctoritate aliquid agere, culpabile est?



INTERROGATIO LXXXI.

Si omnino uolenti litteras discere, uel lectioni uacare, indulgendum est

RESP. Apostolo dicente: Ut non que uultis, ea faciatis ; in omni negotio sua uoluntate permittere unumquemque agere, perniciosum est; sed oportet illud suscipere quod ab his qui presunt iniungitur, etiamsi contra uoluntatem sit eius cui iniungitur; secundum Domini exemplum, dicentis: Pater, non mea uoluntas, sed tua fiat .



INTERROGATIO LXXXII.

Si licet unicuique uitare opus quod grauius uidetur.

RESP. Qui fideliter et pure Deum diligit, et certus est de retributione Domini, ne sufficere sibi putat ea que iniunguntur; sed semper augmenta operis querit, et maiora quam iniunguntur, desiderat et exoptat, etiamsi supra uires uideatur esse quod facit. Nec aliquando securus est, tanquam opere expleto; sed e contrario sollicitus est et anxius, tanquam qui nichil dignum preceptis euangelicis egerit: memor illius Dominici sermonis dicentis: Cum autem feceritis omnia quecunque precipio uobis, tunc dicetis: serui inutiles sumus; quod debuimus facere, fecimus . Sed et imitabimur Apostolum:  cui cum mundus esset crucifixus, et ipse mundo, erubescit dicere: Quia ego meipsum nondum estimo apprehendere: unum autem, ea quidem que retro sunt obliuiscens, ad ea autem, que ante me sunt, me extendens, secundum propositum sequor ad palmam superne uocationis Dei in Christo Iesu . Et qui cum haberet potestatem, ut Euangelium annuntians de Euangelio uiueret: Magis in labore et fatigatione, inquit, nocte ac die operans uixi. Non quia non habemus potestatem; sed ut nos formam daremus uobis, ad imitandum nos . Que cum ita sint, quis ita stultus est uel infidelis, ut putet se maioribus quam debet oneribus pregrauari, cum in hoc quod mensura poscit nondum possit implere?



INTERROGATIO LXXXIII.

Quomodo quis promptus fiat etiam ad pericula propter mandatum Domini?

RESP. Primo quidem, ut consideret quia et ipse Dominus obediuit Patri pro nobis usque ad mortem: et certus sit quia mandatum Domini in uita eterna est, sicut scriptum est. Tunc deinde etiam, ut credat Domino dicenti: Quia quicunque uoluerit animam suam saluam facere, perdet eam: qui autem perdiderit animam suam propter me, et propter Euangelium, saluam faciet eam .



INTERROGATIO LXXXIu.

Cum quali affectu obedire oportet ei qui nos ad opus mandati cohortatur?


RESP. Eo affectu quo esuriens paruulus nutrici obedit ad ubera inuitanti; uel quo affectu omnis homo suscipit ab aliquo ea que ad uitam pertinent, imo et si quid amplius; pro eo quod multo est pretiosior futura uita quam presens, sicut et Dominus dixit: Quia mandata mea uita eterna sunt . Sicut ergo presens uita constat in cibo panis, ita eterna uita constat in opere mandati, sicut ipse Dominus iterum dicit: Meus cibus est, ut faciam uoluntatem eius, qui me misit, Patris .



INTERROGATIO LXXXu.

Quali animo debet esse quis pro hoc ipso quod dignus habitus est in opere Dei inueniri?

RESP. Eo quo erat ille qui dicebat: Quis ego sum, Domine? aut que est domus patris mei? quoniam  dilexisti me?  Explens per singula id quod scriptum est: Gratias agentes Deo Patri, qui idoneos nos fecit in partem sortis sanctorum in lumine: qui et liberauit nos de potestate tenebrarum, et transtulit in regnum Filii claritatis sue 



INTERROGATIO LXXXuI

Quomodo debent hi qui processerunt in labore operis Dei, instruere uel instituere eos qui nuper accedunt?

RESP. Si quidem corpore adhuc uegeti sunt per hoc quod impigre ad cuncta habilitatis officia semetipsos paratos exhibent, edificant eos, et formam eis utilem ad omnem profectum prestant. Si uero infirmiores sunt corpore, per hoc quod ostendunt  eis se in omnibus uel actibus, uel motibus, uel etiam ipso uultu, Dei semper habere et cogitare presentiam, sed et in his que ab Apostolo enumerata sunt, specialibus caritatis affectibus, quibus ait: Charitas patiens est, et benigna est: non zelatur, non agit perperam, non inflatur, non dehonestatur, non querit que sua sunt, non irritatur, non cogitat malum, non gaudet super iniquitate, congaudet autem ueritati: omnia suffert, omnia sperat, omnia patitur: caritas numquam excidit . Hec enim omnia etiam in infirmo corpore impleri possibile est.



INTERROGATIO LXXXuII.

Si dicat quis: uolo apud uos parum aliquid temporis facere, ut proficiam ex uobis; si oportet eum suscipi?


RESP. Domino pronuntiante: Quia uenientem ad me non eiiciam foras ; et Apostolo nichilominus dicente: Propter subintroductos autem falsos fratres, qui subintroierunt explorare libertatem nostram, quam habemus in Christo Iesu: quibus nec ad horam cessimus subiectioni; ut ueritas Euangelii permaneat apud uos ; concedi quidem ei conuenit ingressum, propter incertos exitus rerum. Interdum enim potest fieri ut per tempus proficiat, et delectetur sanctitate uite, et permaneat in ceptis, sicut et frequenter factum scimus. Sed et ut manifesta fiat ueritas institutionum nostrarum, de quibus fortassis homines aliter opinantur. Oportet tamen circa eum cautius agi et diligentius; ut siue in ueritate permaneat uel proficiat, siue institutionum nostrarum  libertas exploretur, probabilis inueniatur et pura. Ita namque et nos Deo placebimus; et ille, aut proficiet, si uerax est; aut si simulator est, erubescet.



INTERROGATIO LXXXuIII.

Si quis supra uires uult abstinere, ita etiam, ut in opere mandatorum impediatur per nimietatem abstinentie; si oportet ei concedi?

RESP. Interrogatio uestra non mihi uidetur competenter adhibita. Non enim continentiam in cibis solum esse diximus: nam hec ab apostolo Paulo etiam culpabilis inuenitur, si non cum fide et ratione fiat, cum dicit: Abstinentes se a cibis quos Deus creauit . Sed illam diximus esse perfectam continentiam,  qua se quis a prioribus suis uoluptatibus continet. Quantum autem habeat periculi, qui uoluntatem propriam uult facere, et non Domini, certum est ex his que Apostolus dicit: Facientes uoluntatem carnis et cogitationum, eramus natura filii ire sicut et ceteri .



INTERROGATIO LXXXIX.

Qui satis ieiunat, et in refectione non potest communem cibum cum omnibus sumere; quid magis eligere debet, ieiunare cum fratribus et cum ipsis reficere, aut propter maiora ieiunia alios cibos requirere?

RESP. Ieiunii mensura non debet ex uniuscuiusque uoluntate pendere, sed ex iussu et institutione eorum qui communiter Deo seruiunt: sicut et illorum in omnibus unanimitas et consonantia refertur,  qui in Actibus apostolorum cor et animam unam habuisse signantur . Si quis ergo rationabiliter et fideliter ieiunat, etiam uirtutem, ut sustinere possit, a Domino consequitur: Fidelis enim est, qui repromisit 



INTERROGATIO XC.

Quomodo oportet ieiunare, cum necessarium ieiunium iniungitur; si aliquando aliquid quod religio deposcit, explendum est, tanquam ex necessitate, an uoluntarie?

RESP. Domino dicente: Beati qui esuriunt et sitiunt iustitiam , omne quod ad religionem pertinet, nisi ex proposito et deuotione fiat, periculum generat. Debet ergo ieiunio sociari deuotio. Quia autem necessarium sit ieiunium in talibus quibusque  causis, et maxime cum desideramus aliquid impetrare a Domino, etiam sanctus Apostolus docet, qui inter ceteras suas uirtutes addidit etiam hoc: Quia in ieiuniis frequenter .



INTERROGATIO XCI.

Qui non uult ipsis cibis uesci ex quibus fratres reficiuntur, sed alios requirit, si recte facit?

RESP. Specialiter hoc ipsum, querere cibum, est contra mandatum Domini, dicentis: Nolite querere quid manducetis, uel quid bibatis . Et ut nos magis attentos faceret ad ea que dicebat addidit: Hec enim gentes inquirunt. Sane debet sollicitudo eius esse qui preest, ut impleat illud quod scriptum est: Diuidebatur autem unicuique secundum id quod opus erat .



INTERROGATIO XCII.


Qui dicit, quia ledit me hoc, et contristatur si ei alius cibus non fuerit datus, qualis est?

RESP. Apparet quia hic non est fixus in spe illa quam Eleazarus habuit ; nec de caritate eius qui preest, et sollicitudinem tam sui quam omnium gerit, certus est. uerumtamen absolute neque de his que ledunt, neque de his que prosunt, permittitur unicuique iudicio suo uel uoluntate aliquid agere; sed eius qui preest iudicio committendum est, ut unicuique, prout res uel necessitas expetit, consulat: primo omnium in his que anime prosunt; tunc deinde secundo loco etiam ut in corporalibus usibus secundum Dei uoluntatem moderetur.



INTERROGATIO XCIII.

Si uero etiam quis murmuret propter escam, que erga eum sententia seruabitur?

RESP. Ea que circa illos qui murmurauerunt in deserto. Dicit enim Apostolus: Ne murmuraueritis, sicut quidam eorum murmurauerunt, et perierunt ab exterminatore .



INTERROGATIO XCIu.

Si oportet eum qui plus laborat, requirere plus aliquid a consuetudine?

RESP. Si propter retributionem Dei laborem suscipit, non hic requirere debet laboris sui mercedem uel requiem, sed pro his ad promissa Domini festinare: sciens quia sicut pro laboribus mercedes parauit Dominus, ita etiam pro angustiis consolationes. uerumtamen hi qui presunt, obseruabunt regulam,  que dicit: Diuidebatur unicuique prout opus erat . Debent enim unumquemque preuenire, ut secundum laborem etiam solatia refectionis inueniat.



INTERROGATIO XCu.

Quali affectu oportet accipere uel uestimentum, uel calceamentum, qualecunque fuerit?

RESP. Siquidem breue aut grande est, ad mensuram stature sue hoc iudicare debet, sed cum omni uerecundia et mansuetudine. Si uero pro abiectiori et uiliori mouetur, aut quia non est nouum, meminerit mandati Domini, dicentis: Quia dignus est, non quicunque, sed operarius mercede sua . Discutiat seipsum, si digne operatus est opera  Dei, et adimpleuerit omnia, quecunque precepta sunt; et tunc non aliud requiret, sed de eo ipso quod ei datur adhuc erit sollicitus, quia super suum meritum accipit. Hoc enim quod esca dictum est, etiam de omni re que ad usus corporis pertinet eadem forma seruari potest.



INTERROGATIO XCuI.

Si quis iratus fuerit, nolens accipere aliquid eorum que ad usum prebentur?

RESP. Iste talis dignus est etiam ut si querat non accipiat, usquequo probet is qui preest: et cum uiderit uitium animi curatum, tunc etiam quod corporis usibus necessarium fuerit, prebebit.



INTERROGATIO XCuII.

Si necesse est omnes conuenire ad horam prandii, eum qui remanet et post uenit, quomodo transigimus?

RESP. Siquidem necessitate uel loci uel operis remansit a communi ordine, qui preest probabit et ignoscet. Si uero cum posset, non satis egit occurrere, fateatur culpam negligentie sue, et maneat sine cibo usque ad illam horam qua conuenitur ad cibum in posterum diem.



INTERROGATIO XCuIII.

Pauperes uenientes ad ostium et petentes, quomodo dimittimus? Et si debet unusquisque porrigere panem, uel quodcunque aliud; aut oportet hoc ad eum qui preest pertinere?

RESP. Cum Dominus dixerit: Non est bonum tollere panem filiorum, et mittere canibus: sed et canes manducare de micis, que cadunt de mensa puerorum,  libenter accipiunt ; is cui dispensatio iniuncta est, cum consideratione debet hoc facere. Si quis autem preter illius uoluntatem facere hoc presumit, tanquam inquietus et indisciplinatus confundatur, usquequo discat loci sui ordinem custodire; secundum quod Apostolus dixit: unusquisque in quo uocatus est, in eo permaneat .



INTERROGATIO XCIX.

Si licet unicuique ueterem suam tunicam aut calceamentum dare cui uoluerit, misericordie causa propter mandatum?

RESP. Dare aliquid mandati gratia, non est omnium, sed eorum quibus istud officium creditum est. Sic ergo ad quem pertinet dispensatio, siue nouum, siue uetus uestimentum ipse det cui dari debet et ipse suscipiat a quo suscipi debet.



INTERROGATIO C.

Si frater iunior fuerit iussus docere aliquem seniorem secundum etatem, quomodo debet agere cum illo?

RESP. Tanquam ministerium exhibens ad implendum mandatum Domini, cum omni reuerentia; timens illam sententiam que dicit: Maledictus qui facit opera Dei negligenter : obseruet autem, ne elatus in iudicium incidat diaboli.



INTERROGATIO CI.

Si debent peregrini intrare usque ad illa loca ubi fratres operantur: uel etiam si alii de eodem monasterio debent relictis suis locis intrare ad alios?

RESP. Preter illum cui creditum est requirere operantes; id est, ad quem opus pertinet et dispensatio,  si quis inuentus fuerit hoc faciens, tanquam interturbans disciplinam et ordinem fratrum, a communi conuentu excludatur, et omnino etiam a licitis progressibus inhibeatur; et sedens in uno loco, in quo iudicauerit is qui preest, apto ad correptionem et uindictam, nusquam prorsus permittatur abscedere, sed urgeatur in opus, multo plus quam consuetudo est; et quotidie exigatur, usquequo discat implere hoc quod Apostolus dixit: Unusquisque in qua uocatione uocatus est, in ea permaneat .



INTERROGATIO CII.

Si oportet eos qui nouerunt artificia suscipere ab aliquo opus absque scientia uel iussione eius qui preest et operum sollicitudinem gerit?

RESP. Furti reus erit eiusmodi, uel similis eis qui  furibus concurrunt.



INTERROGATIO CIII.

Quomodo debent hi qui operantur, curam gerere ferramentorum, uel utensilium eorum de quibus operatur?

RESP. Primum quidem sicut uasis Dei, uel his que iam Deo consecrata sunt, uti debent. Deinde tanquam qui non possint sine ipsis deuotionis et studii sui emolumenta consequi.



INTERROGATIO CIu.

Quid si per negligentiam pereat aliquid ex his, aut per contemptum dissipetur?

RESP. Is quidem qui contemnit, uelut sacrilegus iudicandus est; et qui perdidit per negligentiam, et ipse simile crimen incurrit: pro eo quod omnia  que ad usus seruorum Dei deputata sunt, Deo sine dubio consecrata sunt.



INTERROGATIO Cu.

Quid si a seipso commodare uoluerit alicui, aut accipere ab alio?

RESP. Tanquam insolens et temerarius habendus est. Hec enim eorum qui presunt, et curam dispensationis gerunt, officia propria sunt.



INTERROGATIO CuI.

Quid si necessitas poscat ut is qui preest requirat ab aliquo eorum uas uel ferramentum, et contradixerit?

RESP. Qui seipsum et membra sua tradidit in alterius potestatem propter mandatum Domini, quomodo licebit ei de utensilibus contradicere, huic precipue cui cura commissa est.



INTERROGATIO CuII.

Si is qui circa cellarium, uel coquinam, uel alia huiuscemodi opera occupatus est, non occurrat adesse ordini psallentium uel ad orationem, nichil damni patitur in anima.

RESP. Unusquisque in opere suo obseruare debet propriam regulam, sicut membrum in corpore; et damnum habebit, si neglexerit in eo quod iniunctum est ei, et de communi fratrum utilitate negligens amplius periclitabitur. Et ideo tota mente et deuotione complere debet id quod scriptum est: Cantantes et psallentes in cordibus uestris Domino . Si enim corporaliter non occurrat adesse cum ceteris ad orationis locum, in quocunque loco inuentus fuerit, quod deuotionis est expleat. Oportet  tamen obseruare, ne forte possit quis implere in tempore suo quod complendum est et occurrere: sed dum loqui uult, occasiones nectit tanquam in ministerii opere occupatus. Quod si facit, et offendiculum ceteris prestat, et ipse negligentis crimen incurrit.



INTERROGATIO CuIII.

Quomodo obtinebit quis ut in oratione sensus eius non uagetur?

RESP. Si certus sit assistere se ante oculos Dei. Si enim quis iudicem suum uidens uel principem, et loquens cum eo, non sibi credit licitum esse uagari oculis, et aliorsum aspicere, dum ipse loquitur; quanto magis qui accedit ad Dominum, nusquam debet mouere oculum cordis, sed intentus esse in eum, qui scrutatur renes et corda ? ut  impleat illud quod scriptum est: Leuantes sanctas manus sine ira et disceptatione .



INTERROGATIO CIX.

Si possibile est obtinere hominem, ut in omni tempore et loco non uagetur mens sua; uel quomodo id fieri potest?

RESP. Quia possibile est ostendit ille qui dixit: Oculi mei semper ad Dominum . Et iterum: Prouidebam Dominum in conspectu meo semper; quia a dextris est mihi, ut non commouear . Quomodo autem possibile sit, prediximus; id est, si non demus anime nostre otium, sed in omni tempore de Deo et de operibus ac de beneficiis eius, et de donis cogitemus, et hec cum confessione et  gratiarum actione semper uoluamus in mente, sicut scriptum est: Psallite sapienter .



INTERROGATIO CX.

Et quid est, psallite sapienter?

RESP. Quod est in omnibus cibis gustu unumquemque dignoscere cuius saporis sit, hoc est et in uerbis sancte Scripture prudentie sensus. Fauces enim, inquit, escas gustabunt, sensus autem uerba discernit . Si quis ergo ita animam suam intendat in singula uerba psalmorum, sicut gustus intentus est ad discretionem saporis ciborum, iste est qui compleat hoc quod dicitur: Psallite sapienter.



INTERROGATIO CXI.

Qua mensura debet temperare potestatem dispensationis sue is cui cellarii cura commissa est?

RESP. Erga eum quidem qui ei credidit huiuscemodi  dispensationem, meminisse debet Domini dicentis: Non possum ego a me ipso facere quidquam . Ad ceteros uero sollicite scire debet quid unusquisque opus habeat, ut compleat illud quod scriptum est: Diuidebatur autem unicuique prout opus erat . Eadem autem ratio obseruari debet ab omnibus quibuscunque aliqua ministerii uel dispensationis sollicitudo commissa est.



INTERROGATIO CXII.

Qua sententia obseruabitur erga dispensantem, si aliquid secundum persone acceptionem, uel per contentionem faciat?

RESP. Apostolo precipiente, aliquando quidem: Ne quid facias secundum fauorem, uel in alteram partem declinando ; aliquando autem dicente:  Quia si quis uidetur contentiosus esse, nos talem consuetudinem non habemus, neque Ecclesia . Si quis hoc facit, notetur, usquequo corrigatur. uerumtamen oportet cum summa diligentia et probatione discutere et considerare ad quam partem unusquisque aptus sit uel opportunus, et ei iniungi quodcunque illud operis est uel officii: ut neque illi qui iniungunt ex hoc ipso condemnentur quod non aptum alicui officium iniunxerint, et inueniantur mali dispensatores esse siue animarum, siue mandatorum Dei; neque illi ipsi quibus iniungitur, occasionem peccati ex hoc habere uideantur.



INTERROGATIO CXIII.

Si autem neglexerit dare fratri quod opus est?

RESP. Manifesta est de hoc sententia ex ipsius  Domini uerbis, dicentis: Discedite a me, maledicti, in ignem eternum, qui preparatus est diabolo et angelis eius. Esuriui enim, et non dedistis mihi manducare; sitiui et non dedistis mihi bibere, et ea que sequuntur . Quia maledictus omnis qui facit opera Domini negligenter .



INTERROGATIO CXIu.

In profectibus mandatorum Dei una est mensura omnium? An alius amplius, alius minus debet aliquid?

RESP. Quia non sit una mensura in omnibus, sed quia alii plus creditur et alii minus, manifestum est hec ipsius Domini uerbis, nunc quidem dicentis: Aliud semen cecidit super terram bonam: et hic est  qui audit uerba mea et intelligit, et fructum affert, aliud centesimum, aliud sexagesimum, aliud uero trigesimum . Hoc idem autem etiam in his, qui dispensandam pecuniam susceperunt, inuenitur; cum dicitur, alii quidem data esse quinque talenta, alii duo, alii unum .



INTERROGATIO CXu.

Si oportet equaliter haberi eos qui plus proficiunt et eos qui minus?

RESP. Illud obseruandum est in hoc quod de remissione peccatorum Dominus statuit, dicens: Remissa sunt ei peccata multa, quoniam dilexit multum . Cui autem parum remittitur, parum diligit. Et iterum, quod de presbyteris Apostolus  statuit, dicens: Qui bene presunt presbyteri, duplici honore honorentur, maxime qui laborant in uerbo et doctrina . Hoc in omnibus huiuscemodi causis obseruandum puto.



INTERROGATIO CXuI

Quid si contristatur is qui minus honoratur, cum preferri sibi uiderit eum qui in timore Domini precedit, quomodo eum habebimus?

RESP. Is qui talis est, certum est quia malignitatis uitio non caret, secundum Euangelii parabolam, in qua dicit Dominus ad eos qui contristati sunt, quia equaliter cum ipsis honorati sunt alii: An, inquit, oculus tuus malus est, quia bonus sum?  Et manifesta est Domini sententia de his talibus, que dicit per Prophetam: Ad nichilum deductus  est in conspectu eius malignus; timentes autem Dominum magnificat .



INTERROGATIO CXuII.

Anima post multa peccata et multas uite miserias, cum quali timore et qualibus lacrymis debet recedere a peccatis? et cum quali spe et affectu accedere ad Dominum debet?

RESP. Primo quidem odisse debet illa priorem suam uitam notabilem, et ipsam memoriam eius perhorrescere atque execrari. Scriptum est enim: Iniquitatem odio habui et abominatus sum; legem autem tuam dilexi . Deinde ut maiorem timorem habeat maximo utatur ignis eterni metu et pene perpetue. Sed et lacrymarum tempus agnoscat per penitentiam, sicut Dauid docuit in sexto  psalmo purgationem peccatorum fieri posse ubertate lacrymarum in sanguine Christi, per potentiam misericordie eius, et per multitudinem miserationum Dei, qui dixit: Quia si fuerint peccata uestra sicut phenicium, ut niuem dealbabo: si autem fuerint sicut coccus, ut lanum candidam efficiam . Et post hec recepta uirtute et facultate placendi Deo, dicit: Conuertisti planctum meum in gaudium; conscidisti saccum meum, et precinxisti me letitia, ut psallam te gloria mea . Et ita accedens ad Dominum psallat et dicat: Exaltabo te, Domine, quoniam suscepisti me; et non delectasti inimicos meos super me .



INTERROGATIO CXuIII.

Quoniam scriptum est: Redemptio anime uiri proprie diuitie eius: nobis quibus non accidit dispergere pro anime redemptione diuitias, quid faciemus

RESP. Siquidem uolumus, et non potuimus: memores simus responsionis Domini ad Petrum, qui cum de hac re esset sollicitus, et diceret: Ecce nos dimisimus omnia, et secuti sumus te; quid ergo erit nobis ? Respondit ei dicens: Omnis qui reliquerit domum, aut fratres, aut sorores, aut patrem, aut matrem, aut uxorem, aut filios, aut agros propter me, et propter Euangelium, centuplum accipiet, et uitam eternam consequetur . Quod si per negligentiam accidit cuiquam omisisse diuitias, uel nunc adhibeat propensius studium, ut ex  opere manuum largiens, neglectum resarciat pensum. Quod si ne nunc quidem uel tempus nobis superest, uel uirtus ad huiuscemodi ministerium, consolatur nos Apostolus dicens: Non quero que uestra sunt, sed uos .



INTERROGATIO CXIX.

Si quis audiens sermonem Domini, dicentis : Quia seruus qui cognouit uoluntatem domini sui, et non fecit secundum uoluntatem eius, uapulabit multum: qui uero non cognouit, et non fecit digna, plagis uapulabit paucis; negligat et dissimulet scire uoluntatem Domini, si habet aliquid excusationis?

RESP. Manifestus est, qui huiuscemodi est, quia simulat ignorantiam, nec ullo genere effugiet peccati sententiam. Si enim non uenissem, inquit Dominus,  et locutus eis non fuissem, peccatum non haberent; nunc uero excusationem non habent pro peccato suo . Sic ergo sancta Scriptura omnibus et uoluntatem Dei denuntiat, ut non inter eos qui ignorant iste talis iudicetur, sed cum illis magis de quibus scriptum est: Quia sicut aspides surde obturantes aures suas, ne exaudiant uocem incantantium, et curentur medicamento, quod componitur a sapiente . uerumtamen is qui preest, et uerbi Dei ministerium exhibet, si neglexerit annuntiare unicuique, et intimare de singulis, uelut homicida iudicabitur animarum, secundum Scripturas .



INTERROGATIO CXX.

Si is qui facit uoluntatem alicuius, etiam particeps  eius est uel socius?

RESP. Si credimus Domino dicenti: Quia qui facit peccatum, seruus est peccati . Et iterum: uos ex patre diabolo estis, et desideria patris uestri facere uultis ; scimus, quia non solum socium et participem, sed dominum sibi ac principem ascribit eum cuius opus facit. Testatur autem de his et Apostolus, dicens: An nescitis, quia cui exhibuistis uos seruos ad obediendum, serui estis eius cui obedistis; siue peccati in mortem, siue obedientie ad iustitiam ?



INTERROGATIO CXXI.

Si is qui consentit alterius peccato, etiam ipse peccati reus est?

RESP. Hec sententia est manifesta ex uerbis Domini,  quibus ait ad Pilatum dicens: Qui tradidit me tibi, maius peccatum habet . Manifestum namque est ex hoc, quia et Pilatus acquiescens his qui tradiderunt Dominum, peccatum habeat, licet minus quam illi. Ostenditur autem hoc etiam in eo quod Adam acquieuit Eue, uel consensit, que acquieuerat serpenti. Nullus enim ex ipsis aut innocens iudicatus est, aut impunitus abscessit. Sed et ipsa Dei indignatio, que aduersus eos habita est, hoc ipsum indicat. Cum enim Adam pro excusatione sua obiecisset: Quia mulier quam dedisti mihi, ipsa mihi dedit, et manducaui . Quia audisti, inquit Deus, uocem mulieris tue, et manducasti de ligno, de quo preceperam tibi, ne de eo manducares, maledicta terra erit in operibus tuis  ?



INTERROGATIO CXXII.

Si oportet peccantibus fratribus silere et acquiescere?

RESP. Quia non oportet manifesta est hec ipsius Domini preceptis, quibus in ueteri quidem Testamento dicit: Argue proximum tuum, et non assumes ex eo peccatum . In Euangelio autem dicit: Si peccauerit in te frater tuus, uade et argue eum inter te et ipsum solum. Si audierit te, lucratus es fratrem tuum. Si uero non audierit te, assume adhuc tecum alium unum, aut duos; ut in ore duorum uel trium testium stet omne uerbum. Si autem et ipsos non audierit, dic Ecclesie. Si uero nec Ecclesiam audierit, sit tibi sicut gentilis et publicanus . Quantum autem sit crimen huius peccati,  dignoscitur primum quidem ex sententia Domini, que dicit: Qui incredulus filio fuerit, non habebit uitam eternam; sed ira Dei manet in eo . Tunc deinde ex historiis que uel in ueteri, uel in Nouo Testamento referuntur. Nam Achor ille cum furatus esset regulam auream, super omnem populum facta est ira Dei . Et quidem populus peccatum quod commiserat ignorabat usquequo manifestatum est, et pertulit cum omni domo sua horrendum illum ac famosissimum interitum. Sed et Heli sacerdos, et quidem cum siluisset peccantibus filiis, qui erant filii pestilentie, imo frequenter monens et castigans dixit: Nolite, filii: non bona ego audio de uobis, et cetera : qui cum peccatum argueret, et de Dei iudicio commoneret, tamen  quoniam non uindicauit, neque digno zelo Dei aduersus eos motus est, in tantum iracundiam Dei prouocauit, ut etiam uniuersus populus pariter cum filiis suis exstingueretur, et arca testamenti ab alienigenis raperetur, et ipse insuper omnibus subuersis miseranda morte corrueret. Quod si uel in populum ignorantem de unius peccato, uel in patrem qui corripuerat filios, pro peccato, tanta Dei iracundia incensa est, quid sperandum est de his qui cognoscunt aliorum delicta et reticent, nec qualemcunque adhibent correptionem? Quos utique conueniret obseruare illud quod Apostolus ad Corinthios dicit: Quare non potius luctum habuistis; ut tolleretur e medio uestrum, qui hoc opus fecit? et reliqua  . uel illud: Ecce enim hoc ipsum secundum Deum contristari, quantum operatum est in uobis sollicitudinem, sed excusationem, sed indignationem, sed timorem, sed desiderium, sed emulationem, sed uindictam ? Unde et metuere debent, ne forte etiam nunc similem ueteribus interitum sumant, hi qui similiter negligunt, imo et tanto grauius, quanto spernere legem Christi perniciosius est quam legem Moysis. Et his compedit illud aptari, quod dixit: Septies uindicatum est de Cain: de Lamech uero septuagies septies .



INTERROGATIO CXXIII.

Cur aliquoties anime, etiamsi non satis agat, sponte tamen quodam genere incidit ei dolor quidam cordis et compunctio timoris Dei; aliquoties tanta securitas et negligentia animam tenet, ut etiamsi  cogat se homo, non possit dolorem aliquem uel compunctionem cordis assumere?

RESP. Huiuscemodi quidem compunctio ex Dei dono uenit, ad prouocandum desiderium; ut degustans anima dulcedinem huiuscemodi compunctionis uel doloris, prouocetur et incitetur ad imitandum similem gratiam. Ostenditur enim quia si datur etiam non satis agentibus, quanto magis dabitur et his qui desiderant et laborant semper esse in compunctione timoris Dei? et ut sint inexcusabiles, qui per negligentiam istam gratiam perdunt. Quod uero aliquoties compellimus nosmetipsos, et non possumus obtinere, indicatur ex hoc quod in alio tempore multum negleximus. Non enim possibile est ut is qui neque meditationibus, neque institutionibus  diuinis seipsum iugiter exercuit, subito ueniat ad orationem, et continuo obtineat quod requirit. Sed ostenditur per hoc, huiuscemodi animam aliis uitiis uel passionibus pregrauari, quorum dominatione ad ea que uult habere, non permittitur libertate uti: secundum illud quod et Apostolus tractat, dicens: Quoniam ego carnalis sum, uenundatus sub peccato. Non enim quod uolo ago; sed quod odi, hoc facio . Et rursum: Nunc autem iam non ego operor illud, sed quod habitat in me peccatum  . Quod et ipsum permittit Deus nobis pro nostra utilitate prouenire; ut per hec ipsa que contra uoluntatem anima patitur, corrigatur aliquando, et conuertatur ad eum qui repleat in bonis desiderium eius, et releuet eam ab oneribus suis: et cognoscat tandem  semetipsam, ac resipiscat; et intelligat quod in laqueis diaboli capta detinetur. In quos sua quidem sponte incidit; sed iam quasi captiua, non que uult agit; sed quod odit, illud facit . Sed si conuertatur ad Dominum, qui liberet eam de corpore mortis huius, statim inueniet misericordiam, si integre et ex toto corde peniteat.



INTERROGATIO CXXIu.

Quomodo quis dignus efficitur particeps fieri Spiritus sancti?

RESP. Dominus noster iehsu Christus docuit nos, dicens: Si diligitis me, mandata mea seruate; et ego rogabo Patrem meum, et alium Paraclitum dabit uobis, Spiritum ueritatis, quem hic mundus non potest  accipere . Donec ergo non seruamus mandata Domini; nec sumus tales ut ipse de nobis testimonium ferat, dicens: Quia uos non estis de hoc mundo, Spiritus sancti participium habere non possumus.



INTERROGATIO CXXu.

Qui sunt pauperes spiritu?

RESP. Domino dicente, aliquando quidem: Quia uerba, que ego locutus sum uobis, spiritus et uita sunt ; aliquando autem: Quia Spiritus sanctus uos docebit omnia, et commonebit uos, que dixi uobis. Non enim loquetur a se, sed omnia que audit, hec loquetur . Isti sunt pauperes spiritu qui non alia aliqua causa pauperes sunt nisi propter doctrinam Domini, dicentis: uade, uende omnia que  habes, et da pauperibus . Si autem etiam quis quacunque ex causa impositam sibi paupertatem secundum uoluntatem Domini dispenset, et ferat, sicut ille Lazarus , etiam iste a beatitudine non erit alienus, Domino precipiente: Nolite esse solliciti quid manducetis, uel quid bibatis, uel quid induamini .



INTERROGATIO CXXuI.

Usque ad quem modum est obseruatio mandati? uel quomodo adimpleri potest?

RESP. Mandati quidem obseruatio est usque ad mortem, quia et Dominus obediens est factus usque ad mortem: adimpleri autem potest per hoc quod habet unusquisque desiderium et amorem Dei. Dominus enim cum exclusisset sollicitudinem seculi,  coniungit statim promissionis spem, dicens: Scit enim Pater uester, quibus opus habetis, antequam petatis . Sed et Apostolus dicit: Quia nos ipsi in nobis ipsis responsum mortis habemus, ut non simus fidentes in nobis, sed in Deo, qui suscitat mortuos . Secundum propositum ergo nostrum et anime preparationem, quotidie morimur, uoluntate autem Dei reseruamur. Propter quod et Apostolus cum omni fiducia dicebat: Ut morientes, et ecce uiuimus . Iuuat autem huiuscemodi propositum etiam circa mandata Dei, ardentior animus et desiderium insatiabile: quo qui constringitur, non habebit otium nec tempus occupari erga corporales usus uel actus.



INTERROGATIO CXXuII.


Si ergo neque sollicitudinem habere oportet de necessariis usibus ad uitam; et aliud est preceptum Domini dicentis : Operamini cibum, qui non perit; superfluum est manibus operari?

RESP. Ipse Dominus in alio loco preceptum suum explanauit. Nam ibi quidem dixit, non oportere requiri aliquid ad uitam, cum dicit: Nolite querere quid manducetis, aut quid bibatis: hec enim omnia gentes huius mundi requirunt ; et addidit: Querite autem regnum Dei, et iustitiam eius . Et quomodo oporteat queri, indicauit: cum enim dixisset: Nolite operari cibum qui perit , addidit: Sed eum qui permanet in uitam eternam . Et quid hoc esset ipse in alio loco ostendit, dicens: Meus cibus est, ut faciam uoluntatem eius,  qui misit me, Patris . uoluntas autem Patris est esurientibus cibum dare, sitientibus potum; nudos operire, et cetera huiuscemodi. Tum deinde necessarium est et Apostolum imitari, dicentem: Omnia ostendi uobis, quia oportet nos laborantes suscipere infirmos . Et cum iterum doceat: Magis autem laboret unusquisque, manibus suis operans quod bonum est, ut possit impertire necessitatem patientibus . Cum ergo hec ita nobis uel Dominus in Euangelio, uel Apostolo tradat, manifestum est quia pro nobis ipsis solliciti quidem esse non debemus neque laborare: sed propter mandatum Domini et propter necessitatem proximorum solliciti esse debemus et operari attentius; et maxime quia Dominus in seipsum recipit ea que in seruos  eius fecerimus, et regnum celorum pro huiusmodi promittit obsequiis



INTERROGATIO CXXuIII

Si quis in corde suo cogitat de cibis, tunc deinde notet seipsum et arguat; si et hic quasi cogitans de talibus iudicandus sit?

RESP. Siquidem non id temporis est, quo naturaliter requirere cibos famis necessitate commonemur, manifestum est, id esse uage mentis indicium, et anime erga presentia affectum gerentis, et erga uoluntatem Dei desidis et remisse: proximam tamen habet Dei misericordiam, et pro hoc ipso, quod seipsum arguit et notauit, nota criminis exsoluitur si tamen seruet de cetero cogitationum lapsus memor Dominici sermonis, quo ait: Ecce sanus fa  ctus es, iam noli peccare, ne quid tibi deterius fiat . Si autem id temporis sit, quo naturaliter de cibis appetendis commonemur; mens autem in melioribus occupata, inferiora spernit et despicit, non recordatio ciborum notabilis, sed contemptus laudabilis inuenitur.



INTERROGATIO CXXIX.

Si licet nocturnam tunicam habere alteram, uel cilicinam, uel aliam quamlibet?

RESP. Cilicii quidem usus habet proprium tempus, non enim propter usus corporis, sed propter afflictionem eius inuentum est huiuscemodi indumentum, et pro humilitate anime. Cum autem duas tunicas habere prohibeat sermo diuinus, quomodo potest hoc suscipi, nisi ad eos usus quos superius  diximus ?



INTERROGATIO CXXX.

Si licet ei qui ministrat, maiore uoce, id est cum clamore, loqui?

RESP. uocis mensuram definit audiendi modus. Si ergo breuior fuerit et compressior uox quam res poscit, prope est ut murmur potius uel susurratio uideatur quam sermo. Si uero maior sit quam res requirit, cum possit audire ille cui loquitur, iam non erit uox, sed clamor; quod est notabile: nisi forte grauior sit auditus eius cui loquimur, et necessitas nos cogat ad clamandum. Propterea et de Domino scriptum est: Quia iehsu clamabat dicens: Si quis credit in me, non credit in me, sed in eum qui  me. misit . Clamare enim dicitur pro his quorum interior auditus surdus et obturatus erat.



INTERROGATIO CXXXI.

Si quis die suo, quo ministrat in coquina, laborauerit supra uires ita ut impediatur, et non possit etiam reliquis diebus exercere opus suum, si oportet imperari ei huiuscemodi officium?

RESP. Iam supra diximus quia is cui iniuncta est operum cura, et qui preest, considerantius obseruare debet uniuscuiusque uel uires uel possibilitatem; et prout quis aptus est, ita etiam opus iniungere: ne audiat ipse et id quod scriptum est: Quia fingit laborem in precepto . Ille tamen cui iniungitur, contradicere non debet; quia obedientia usque ad mortem seruari definita est.



INTERROGATIO CXXXII.


Et ille cui lana credita est, quomodo debet habere hanc curam; et quomodo obseruare eas que operantur?

RESP. Lanam quidem, tanquam opus Dei sibi commissum: sorores autem, ut absque ulla contentione, uel personarum acceptione unicuique sorori opus apte et competenter iniungat.



INTERROGATIO CXXXIII.

Si quis condemnatus est, ut eulogiam non accipiat, et dicit: Quia si non accepto eulogiam, non manduco; si debemus audire eum?

RESP. Siquidem tanti modi est culpa, pro qua condemnatus est, ut dignum sit etiam cibo eum uetari, probet ille qui preest. Si autem a sola benedictione aliquis abstentus est, et indulgetur ei cibus; condemnatus autem et inobediens est, etiam in hoc  contentiosi notam suscipere debet, et cognoscere, quia per hoc non curat culpam sed multiplicat delictum.



INTERROGATIO CXXXIu.

Quali timore, fide, uel affectu percipere debemus corporis et sanguinis Christi gratiam?

RESP. Timorem quidem docet nos Apostolus, dicens: Qui manducat et bibit indigne, iudicium sibi manducat et bibit . Fidem uero docet nos sermo Domini, dicens: Hoc est corpus meum, quod pro multis datur: hoc facite in meam commemorationem . Et sermo Ioannis dicentis: Quia uerbum caro factum est, et habitauit in nobis, et uidimus gloriam eius, gloriam quasi unigeniti a Patre, plenum gratie et ueritatis . Sed et Apostolus  scribens: Qui cum in forma Dei esset, non rapinam arbitratus est esse se equalem Deo; sed semetipsum exinaniuit, formam serui accipiens, in similitudinem hominum factus, et habitu repertus ut homo, humiliauit semetipsum, factus obediens usque ad mortem, mortem autem crucis . Cum ergo anima fidem habet his dictis, et considerat magnificentiam glorie eius, et admiratur nimietatem humilitatis, quomodo tantus et talis obediens fuit Patri usque ad mortem pro uita nostra; puto quia prouocari possit ad affectum et dilectionem, et ipsius Dei patris, qui unico Filio non pepercit, sed pro nobis omnibus tradidit eum: et ad amorem unigeniti eius eo amplius prouocabitur, qui eum uideat mortem turpissimam  pro nostra redemptione tolerasse. Sicut et Apostolus de eo dicebat: Quia caritas Christo constringet nos, iudicantes hoc; quod si unus pro omnibus mortuus est, ergo omnes mortui sunt, et pro omnibus mortuus est; ut qui uiuit, iam non sibi uiuat, sed ei qui pro ipsis mortuus est, et resurrexit . Talem ergo affectum uel fidem preparare debet in animo suo is qui de pane et calice percipit.



INTERROGATIO CXXXu.

Quis est bonus thesaurus, et quis est malus?

RESP. Prudentia quidem et sensus qui in Christo est, et uirtus animi, que ad Dei gloriam pertinet, thesaurus bonus est. Prudentia autem et sensus malitie; et in his sapere, que Deus fieri non uult, thesaurus est malus: ex quibus proferuntur, secundum  Dei uocem , suo quoque tempore utrique fructus uel boni uel mali, in operibus et uerbis.



INTERROGATIO CXXXuI.

Si bonum est penitus tacere?

RESP. Silentium et taciturnitas tunc bonum est, cum uel ad personas uel ad tempus aptatur, sicut a sacra Scriptura edocemur, que dicit, aliquando quidem: Quia qui intelligit, in illo tempore tacebit; quia tempus malum est . Aliquando autem: Posui ori meo custodiam, dum consisteret peccator aduersum me. Obmutui et humiliatus sum, et silui a bonis . Et alibi: Quod si alii sedenti reuelatum fuerit, prior taceat ; et iterum: Mulieres uestre in ecclesiis taceant . Sed et  alio tempore his qui incontinentem linguam habent, dicitur: Omnis sermo malus de ore uestro non procedat; sed si quis bonus ad edificationem fidei . Necessario uero est taciturnitas, usquequo uitia si qua illa sunt lingue uel sermonum temeritas resecetur, et discat opportune et in tempore utiliter loqui, ut sicut scriptum est: Sermo eorum sale conditus sit, ut det gratiam audientibus .



INTERROGATIO CXXXuII.

Si oportet tempore orationum uel psalmorum loqui aliquem in domo?

RESP. Preter eos qui ministerii sollicitudinem gerunt, uel eos quibus discipline cura commissa est uel dispensationis operum; qui et ipsi tamen considerantius agere debent, ut quantum necessitas  exigit, hoc solum loquantur, et hoc ipsum cum quiete et honestate, ne interturbent aut offendiculum faciant; ceteris cunctis silentium habere conuenit. Si enim prophetis in Ecclesia docentibus Apostolus dicit: Quia si alii sedenti reuelatum fuerit, prior taceat ; quanto magis in tempore psalmorum uel orationum tacere et silentium agere cunctis conuenit; nisi quem forte, ut superius diximus, communis prouidentie causa aliquid proloqui cogit.



INTERROGATIO CXXXuIII.

Quomodo possumus timere iudicia Dei

RESP. Naturaliter exspectatio omnis mali timorem incutit. Ita namque bestias etiam timemus et principes; scientes imminere ex eis aliquid quod ad uite  exitium pertinet. Si ergo credamus quia uere sunt comminationes futuri iudicii Dei, et recordemur terribile illud futuri examinis tribunal, timebimus iudicia Dei.



INTERROGATIO CXXXIX.

Quomodo lata est porta, et spatiosa uia que ducit ad mortem ?

RESP. Dominus pro multa sua clementia et nominibus et uerbis his utitur, quibus possit nobis in notitiam adducere dogmata ueritatis. Sicut ergo ii qui ambulant in uia, si a recto itinere declinent, quod certis lineis et manifesto calle concluditur, spatia multa et uaga incedunt; ita ergo et is qui excesserit de uita que ducit ad regnum celorum, multam latitudinem incurrit erroris, per quam ad  perditionem peruenitur.



INTERROGATIO CXL.

Quomodo angusta porta et arcta uia est que ducit ad uitam?

RESP. Et hic similiter angustum et arctum hoc indicat, quia uia hec, id est uita nostra, angustatur et coarctatur in tribulationibus. Constringimur enim ex utraque parte nos qui iter agimus, ne prorsus in aliud aliquod declinemus. Periculum enim est, in utramlibet partem declinare: sicut in exigui pontis transitu, ubi ex utraque parte eum qui forte declinauerit, conciti unda fluminis rapit et aufert. Propterea ergo scriptum est: Ne declinaueris in dextram neque in sinistram . Et Dauid ait: Iuxta semitam scandalum posuerunt mihi .



INTERROGATIO CXLI.

Auaritia usque ad quem modum definitur?

RESP. Cum transgressus quis fuerit modum legis statutum. Quod designatur, secundum uetus quidem Testamentum, in eo, si quis plus se diligat, uel plus in pecunia uel necessariis de se sit sollicitus, quam de proximo. Scriptum est enim: Diliges proximum tuum sicut teipsum . Secundum Euangelium uero, si quis plus sollicitus sit quam de presenti die, sui uidelicet causa uel corporis, iste sine dubio audiet: Stulte, hac nocte repetent abs te animam tuam; et que preparasti, cuius erunt ? Quibus addidit Dominus dicens: Ita erit et is qui sibi thesaurizat, et non est Domino diues .



INTERROGATIO CXLII.

Quid est perperam agere?

RESP. Quidquid non propter usus necessarios, sed uel ornatus causa uel decoris alicuius fit, hoc est perperam agere.



INTERROGATIO CXLIII.

Quis est, qui ab Apostolo dicitur, habitus ordinatus?

RESP. Is qui secundum propositum uniuscuiusque honestus est usus, uel secundum locum, uel secundum tempus, uel secundum personam. Non idem usus esse potest in tempore hiemis et in tempore estatis: neque idem habitus est operantis et quiescentis; nec militis idem est et priuati, neque uiri idem qui mulieris.



INTERROGATIO CXLIu.

Si quis pretiosas uestes abiiciat, ipsa autem indumenta uiliora quibus utitur, uel calceamenta, ita composite utatur, ut studeat decorem inde aliquem capere; si peccat, aut uitio aliquo id facere putandus est?

RESP. Qui uult per decorem habitus placere hominibus, manifestum est eum huius ipsius uitii egritudine laborare, id est, hominibus placendi; et certum est mentem eius a Deo longius euagari. Sed et hoc ipsum est uitium, perperam agere, cum indumentis uel calceamentis, non usus causa utitur, sed decoris.



INTERROGATIO CXLu.

Quid est Raca?

RESP. Prouincialis, id est, gentilis illius sermo est  uelut conuicii leuioris, quod domesticis et his quorum fiduciam quis gerit, dici solet .



INTERROGATIO CXLuI.

Quid est quod dicit Apostolus: Non efficiamur inanis glorie cupidi . Et iterum: Non ad oculum seruientes, quasi hominibus placentes ; quis est inanis glorie cupidus, et quis est hominibus placens?

RESP. Puto quod inanis glorie cupidus est, qui propter solam gloriam seculi, id est, propter eos qui uident et audiunt de se aliquid quod uel laudari possit uel admirari, facit aliquid uel dicit. Hominibus autem placens ille est qui uoluntate alicuius hominis, ut placeat ei, facit aliquid uel dicit, etiamsi indignum sit et iniuriosum hoc ipsum quod facit.



INTERROGATIO CXLuII.

Quid est inquinamentum carnis, et inquinamentum spiritus? Et quomodo ab his emendari possumus? Et que est sanctificatio, et quomodo possumus eam obtinere?

RESP. Inquinamentum carnis est commisceri cum his, qui illicita et nefanda committunt . Spir itus autem inquinamentum est, cum indifferenter habemus commisceri eis qui de fide impie sentiunt. Emundamur autem ab his, cum implemus illud quod Apostolus dicit: Cum eiusmodi nec cibum sumere ; et quecunque his similia statuit. uel certe cum illud patimur in corde nostro quod ait Dauid: Tristitia tenuit me a peccatoribus derelinquentibus legem tuam . uel cum ostenderimus talem nostram tristitiam, qualem Corinthii  ostenderunt, cum obiurgati sunt a Paulo; cum erga eum qui peccauerat, indiscrete egerunt, cum dicit : In omnibus exhibuistis uos castos esse negotio. Sanctificatio autem est, adherere Deo ex integro, et sine aliqua intermissione in omni tempore sollicitum esse, et studium gerere placendi ei. Quoniam quidem neque pollutum aliquid in donis Dei offerri potest, uel sanctificari; neque rursum quod semel oblatum est Deo et sanctificatum, ad communem humani ministerii usum adduci potest; alioquin et sacrilegum erit et impium.



INTERROGATIO CXLuIII.

Quis est mundus corde?

RESP. Qui seipsum non reprehendit, quia uel preuaricatus  sit mandatum Dei, uel contempserit, uel neglexerit.



INTERROGATIO CXLIX.

Quomodo potest aliquis odium habere aduersus peccatum?

RESP. Si semper ex iis que tristem et infaustum finem habent, odium nascitur hominibus aduersus eos qui causa sibi huiuscemodi negotii exstiterunt. Si quis ergo certus sit, quantorum et qualium malorum causa nobis fiunt peccata, sponte et sine ulla comminatione ex intimo affectu odium ei aduersus ea nascitur, sicut ostendit ille qui dicebat: Iniquitatem odio habui et abominatus sum .



INTERROGATIO CL.

Quomado potest aliquis ex animo et ex affectu facere  mandata Domini?

RESP. Naturaliter delectamur his que bona sunt et prosunt. Si ergo credimus de his que promissa sunt, ex eo ipso quod speramus, inseritur anime nostre affectus et desiderium ad explenda ea quibus id consequi possimus quod desideramus. Si quis ergo odio habuerit et exsecratus fuerit iniquitatem, et emundauerit se ab omni peccato; ex quo, sicut corpus a languore delectationem non habet cibi, ita et anima a peccati morbo non habet desiderium erga mandata Dei. Si recordetur quia mandatum Dei uita eterna est, et omnibus qui custodiunt illud permanet adimpletio promissorum, potest per hec nasci anime affectus ille de quo Dauid dixit: Iudicia Dei uera, iustificata in semetipsa, et desiderabilia supra  aurum, et lapidem pretiosum nimis; et dulciora super mel et fauum. Nam et seruus tuus custodit ea; in custodiendo illa retributio multa .



INTERROGATIO CLI.

Que est mensura in caritate Dei?

RESP. Ut supra uires semper quis extendat animam suam ad uoluntatem Dei, prospiciens et desiderans ea que ad gloriam Dei pertinent.



INTERROGATIO CLII.

Quomodo quis obtineat ut possit in se habere caritatem Dei?

RESP. Si grati et fideles existamus erga beneficia eius, quod etiam in mutis animalibus fieri uidemus. Nam et canes interdum diligunt eos qui sibi cibum  prebent. Sed et Isaias propheta hoc docet, cum arguit ingratam gentem, et dicit in persona Domini: Filios genui, et exaltaui: ipsi autem me spreuerunt. Agnouit bos possessorem suum, et asinus presepium domini sui, Isrel uero me non cognouit, et populus meus me non intellexit . Sicut enim boui et asino pro eo beneficio quo pascitur dilectio spontanea nascitur erga pastorem, ita etiam nos, si gratanter et fideliter beneficia Dei suscipiamus, sine dubio diligimus beneficiorum prebitorem Deum; et absque ulla doctrina, naturali quodam instinctu, in eius concitamur affectum, si tamen sanitas anime presto sit.



INTERROGATIO CLIII.

Que sunt indicia, esse in nobis caritatem Dei?

RESP. Que Dominus docuit, dicens: Si diligitis me, mandata mea seruate .



INTERROGATIO CLIu.

Quid est, seipsum diligere? uel quomodo uitium suum cognoscit qui seipsum diligit?

RESP. Multa abusiue dicuntur, sicut et illud: Qui amat animam suam, perdet eam; et qui odit animam suam in hoc mundo, in uitam eternam seruabit eam . Philautus ergo Grece dicitur, qui seipsum diligit. Intelligi autem potest is qui talis est hoc modo: si ea que facit pro semetipso facit, etiamsi uideantur secundum mandatum Dei esse que facit. Qui enim pro sua requie patitur aliquid  deesse necessitati uel usibus fratris, siue eorum que ad animam necessaria sunt, siue que ad corpus, manifeste philautus, id est seipsum diligens, deprehenditur: cuius uitii finis interitus est.



INTERROGATIO CLu.

Quomodo apparet qui diligit fratrem secundum mandatum Domini; et quomodo arguitur qui non diligit?

RESP. Charitatis duo ista precipua signa sunt, cum contristamur et grauiter ferimus in iis in quibus leditur ille quem diligimus; et cum uel satis agimus, ut fiant; uel gaudemus, si prouenerint aliqua, in quibus utilitas uel profectus est eius qui diligitur. Beatus ergo est qui luget super eum qui delinquit, cuius uidet uite imminere periculum: et gaudet pro eo qui proficit, et lucrum suum deputat  profectum proximi sui. Contestatur autem hoc ipsum apostolus Paulus, dicens: Si patitur unum membrum, compatiuntur omnia membra ; quod utique secundum rationem caritatis Christi dicebat: et si glorificatur unum membrum, congaudent omnia membra. Qui autem talem non habet affectum erga fratrem, certum est quod non secundum caritatem Dei diligit proximum suum. Qui autem non diligit, in eo arguitur quod Ioannes ait: Qui non diligit, manet in morte . Et iterum: Qui habuerit substantiam huius mundi, et uiderit fratrem suum necessitatem pati et clauserit uiscera sua ab eo, quomodo caritas Dei manet in illo ?



INTERROGATIO CLuI.


Qui sunt inimici quos diligere iubemur? et quomodo diligamus inimicos nostros, prestantes ei beneficia tantummodo, aut etiam affectum eis exhibentes? et si hoc possibile est fieri?

RESP. Inimici proprium est ledere et insidiari; et ideo omnis qui quomodocunque ledit aliquem, inimicus dicitur, maxime hi qui peccant. Isti enim, quod in se est, ledunt diuersis modis, et insidiantur uel his qui uident uel his qui simul uiuunt. Et quoniam ex corpore et anima constat homo, secundum animam quidem diligamus, arguentes, et commonentes, et omni modo ad conuersionem eos prouocantes. Secundum corpus uero prestemus eis beneficia et misericordiam; et si indigent, uictum: quoniam nemo dubitat quin caritas in affectu sit. Quod  autem possibile sit, docuit Dominus per caritatem Dei Patris et per suam obedientiam, usque ad mortem, quam utique pro inimicis adhuc et impiis nobis sustinuit, sicut et Apostolus testatur, dicens: Commendat autem Deus suam caritatem in nobis, quia cum adhuc peccatores essemus, Christus pro nobis mortuus est . Sed et nos ad hoc ipsum cohortatur, dicens: Estote ergo imitatores Dei, sicut filii karissimi; et ambulate in dilectione, sicut et Christus dilexit nos, et semetipsum tradidit pro nobis hostiam et oblationem Deo . Nunquam autem preciperet hoc iustus et clemens Dominus, nisi utique etiam possibilitatem nobis donasset. Inesse enim hoc nature nostre ostenditur, cum etiam bestiis uel animalibus erga eos qui sibi beneficii aliquid prestiterunt  inest naturalis affectus. Quis autem tantum beneficii amicis prestat quantum inimicis? cum nobis causa beatitudinis efficiatur illius de qua dicit Dominus: Beati estis cum persequentur uos et exprobrabunt, et dicent omne malum aduersus uos, mentientes propter me, gaudete et exsultate, quia merces multa est in celis .



INTERROGATIO CLuII.

Quid est quod dicit Apostolus: Irascimini et nolite peccare ; et, Sol non occidat super iracundiam uestram , cum in aliis dixerit: Omnis amaritudo, uel ira, uel indignatio auferatur a uobis ?

RESP. Arbitror in hoc loco Apostolum secundum imitationem Domini hec locutum: sicut enim in  Euangelio Dominus dicebat : Audistis quia dictum est antiquis illud uel illud; et ipse addebat dicens: Ego autem dico uobis hoc uel hoc; ita etiam Apostolus, cum prius meminisset antiquitatis, per hoc quod docitur: Irascimini et nolite peccare , paulo post addidit quod ex se erat et quod nobis conueniret, dicens: Omnis amaritudo, et ira, et indignatio, et clamor auferatur a uobis .



INTERROGATIO CLuIII.

Quid est, Date locum ire?

RESP. Non resistere malo , secundum quod scriptum est; sed et ei qui te percusserit in dexteram maxillam, prebere et alteram , et implere ea omnia que sequuntur: uel illud: Cum  persecuti uos fuerint in una ciuitate, fugite in alteram .



INTERROGATIO CLIX.

Que est differentia amaritudinis, et furoris, et ire, clamoris et irritationis?

RESP. Furoris quidem et ire differentiam puto in animo constare et motu: quia qui irascitur, intra animum suum adhuc uitium uoluit; sicut ex hoc ipso iudicatur quod dicit: Irascimini et nolite peccare ; qui uero furit, amplius aliquid per motum gerit. Furor enim, inquit, eis secundum similitudinem serpentis . uehementius uero furorem concitare, irritatio nominatur. Amaritudo autem illa est, cum malitia in corde etiam arte quadam  componitur et armatur. Clamor quoque est, cum quis ira uel furore permotus, per uocis indignationes, aut in blasphemiam, aut in maledictionem rapitur.



INTERROGATIO CLX.

Quis est qui a Domino beatificatur pacificus?

RESP. Qui Christi adiutor est, secundum quod dicit Apostolus: Pro Christo legatione fungimur, tanquam Deo exhortante per nos, obsecramus pro Christo, reconciliamini Deo . Et iterum: Iustificati ex fide pacem habeamus ad Deum . Illa enim alia pax repudiata est a Christo, dicente: Pacem meam do uobis, non sicut hic mundus dat, etiam ego do uobis .



INTERROGATIO CLXI.

Quomodo conuerti quis potest et fieri sicut infans?

RESP. Ipsa lectio Euangelii  docet nos omnem causam; in qua hoc ostenditur uti ne arrogantiam requiramus uel elationem, sed equalitatem nature cognoscamus, et exsequemus nos eis qui uidentur inferiores. Hoc enim est proprie infantium, equales esse his quibus non nobilitate sed etate iunguntur; donec processu temporis et monitorum nequitia elationis inficiantur uenenis.



INTERROGATIO CLXII.

Quid est, prudentem esse sicut serpentem et simplicem sicut columbam ?


RESP. Prudens quidem ut serpens est, qui cum circumspecte et considerate que sint possibilia et que honesta uel utilia peruidens, doctrinam suam dispensat, et aptat ea arte qua suaderi auditores ad obedientiam possint. Simplex autem ut columba est, qui nec in cor prorsus recipit cogitationem ulciscendi in eos qui ledunt; sed permanet in benefaciendo, secundum quod Apostolus dicit: uos autem nolite deficere benefacientes . Dominus ad predicationem mittens discipulos, hec eis precipiebat: ubi sine dubio opus erat sapientia, ad suadendum eis qui docebantur; et patientia, aduersus eos qui insidiabantur. Ut sicut sibi serpens per prudentiam intellexit quam personam ad persuadendum aggredi deberet , eam scilicet que  fragilior uidebatur ad persuadendum, quo eam a Deo abstractam, peccato sociaret: ita et nos personam, et mores, et tempus considerare et eligere debemus, et omni modo ita ordinare sermones nostros in iudicio, ut possimus abstrahere homines a peccato et sociare Deo.



INTERROGATIO CLXIII.

Quomodo debemus suscipere regnum Dei sicut infans?

RESP. Si tales fuerimus ad doctrinam Domini, qualis est infans in discendo: qui neque contradicit doctoribus, neque rationes et uerba componit, aduersus eos resistens; sed fideliter suscipit quod docetur, et cum metu obtemperat et acquiescit



INTERROGATIO CLXIu.

Domino dicente: Qui se exaltat, humiliabitur ; et Apostolo precipiente: Nolite superbum sapere . Et alibi: Arrogantes, superbi, inflati . Et iterum: Charitas non inflatur ; quis est elatus? et quis est iactans uel arrogans? quis uero superbus? et quis inflatus uel tumens?

RESP. Elatus est qui seipsum effert pro his que forte recte uel prospere gesta sunt, et pro hoc magnus sibi uidetur et elatus; secundum illum Phariseum qui et ipse inflatus dici potest . Sicut et Apostolus Corinthios arguit, quibus dicit. Et uos inflati estis . Iactans autem uel arrogans est ille qui non acquiescit his que a prioribus uel maioribus statuta sunt pro utilitate communi, nec acquiescit uerbis Apostoli dicentis: Ut  eadem sentiatis et unum sapiatis ; sed propriam quamdam uitam iustitie ac sanctitatis inquirit. Superbus est, qui etiam nichil usquam in se uirtutis ac rectorum gestorum habens, elatus est et erectus, et uideri uult se plus esse quam est. Similis autem esse huic potest etiam is qui inflatus dicitur uel tumens, secundum hoc quod Apostolus dicit: Sed inflatus est, nichil sciens .



INTERROGATIO CLXu.

Quid est, Charitas non dehonestatur?

RESP. Sicut quis dicat, de statu honestatis sue non deducitur. Est enim propria quedam honestas caritatis, et habitus eius atque ornatus: ille sine dubio quem per singulas caritatis uirtutes enuntiauit  Apostolus : que singule honestates quedam eius sunt et ornatus.



INTERROGATIO CLXuI.

Scriptura dicente: Nolite gloriari neque loqui alta , et Apostolo confitente: Quia que loquor, non secundum Deum loquor; sed sicut in insipientia, in hac substantia gloriandi . Et rursum: Factus sum insipiens gloriando . Et iterum ipso dicente: Quia qui gloriatur, in Domino glorietur: que est gloriatio in Domino et que est culpabilis gloriatio? 

RESP. Apostoli quidem manifestum est propositum, quod aduersus uitia loquebatur. Non enim ut seipsum commendaret hec dicebat, sed ut quorumdam insolentiam et arrogantiam retunderet. Gloriatio ergo in Domino est, cum quis ea que recte gerit  non sibi, sed Domino ascribit, dicens: Omnia possum, sed in eo qui me confortat Christus . Culpabilis autem gloriatio est, et duplici ratione dignoscitur: uel secundum hoc quod dicit: Quoniam laudabitur peccator in desideriis anime sue ; et: Quid gloriaris in malitia, qui potens es in iniquitate ? uel secundum illud, cum faciunt aliquid boni operis: ut uideantur ab hominibus ; et per hoc ipsum quod uolunt laudari, gloriantur in his que fecerunt. Sed huiuscemodi homines etiam sacrilegi designantur, cum gratiam que a Deo donata est propriam faciunt, et gloriam que debetur Deo in semetipsos conuertere conantur.



INTERROGATIO CLXuII.

Qualem intellectum uel prudentiam a Deo petere debemus? uel quomodo eam possumus promereri?

RESP. Intellectus quidem quis sit ab ipso Domino per Prophetam discimus, dicentem: Non glorietur fortis in fortitudine sua; neque glorietur diues in diuitiis suis; sed in hoc glorietur, qui gloriatur, in intelligendo et cognoscendo Dominum . Et iterum per Apostolum sic dicit: Sed intelligentes, que sit uoluntas Domini . Qui rursus ait: Prudentia carnis mors est, prudentia autem spiritus, uita est et pax . Possumus autem hoc modo promereri, si faciamus illud quod scriptum est: uacate et cognoscite, quoniam ego Dominus sum ; et si credimus omne uerbum Dei uerum  esse: Si enim, inquit, non credideritis, neque intelligetis .



INTERROGATIO CLXuIII.

Si Dominus dat sapientiam, et a facie eius scientia et intellectus est ; et si, alii quidem per Spiritum datur sermo sapientie, alii sermo scientie ; quomodo increpat Dominus discipulos suos dicens: Quia adhuc et uos insensati estis, et non intelligitis ? et Apostolus culpat Galatas insensatos ?

RESP. Si quis scit bonitatem Domini, uolentis omnes homines saluos fieri, et ad agnitionem uerbi ueritatis uenire ; et studium Spiritus sancti didicit, qui unicuique diuidit gratiam Dei; iste cognoscit tarditatem intellectus non ex culpa eius descendere qui dona distribuit, sed eorum qui desidia et infidelitate sua id suscipere non merentur.  Et ideo recte culpatur insipiens uel insensatus, qui uelut sole orto claudit oculos suos ne uideat, sed in tenebris ambulet.



INTERROGATIO CLXIX.

Si ab aliquo quid beneficii consequimur, quomodo poterimus et Domino digne et integre gratias agere, et ei qui beneficium prestitit? Quali mensura uti debemus in utroque?

RESP. Si Deum auctoritatem et consummatorem omnium bonorum esse credamus; eum uero per quem boni aliquid consecuti sumus ut ministrum Dei gratie et muneris agnoscamus.



INTERROGATIO CLXX.

Quid est dignum uel sanctum, Greci dicunt? et quid est iustum?


RESP. quidem, id est, sanctum uel dignum esse arbitror hoc quod decet et debetur ab inferioribus deferri superioribus, secundum hanc ipsam rationem qua eminentiores uidentur. Iustum autem hoc, quod operis pro merito unicuique tribuitur. Et in illo quidem alio optimorum quorumque indicatur obsequium, in hoc uero tam boni quam mali retributio designatur.



INTERROGATIO CLXXI.

Quomodo dat quis sanctum canibus, et mittit margaritas ante porcos ? aut quomodo accidit illud quod additur: Ne forte conculcent aut pedibus, et conuersi disrumpant uos? 

RESP. Manifeste nobis tradidit Apostolus ex his que aduersus Iudeos dicit: Quia qui in lege gloriaris  per preuaricationem legis Deum inhonoras . Iniuriam ergo hanc quam per preuaricationem legis uerbo Dei inferre dicuntur hi de quibus sermo est, prohibet hic et abdicat Dominus. Et quia euenit ut etiam infideles et non credentes, cum uident nos preuaricari mandata, contemptum habeant religionis et doctrine Domini, et ex ipsis his arguunt nos que scripta sunt in lege nostra, et uelut rumpant nos, et afficiant exprobrantes et confundentes, tanquam legis proprie transgressores.



INTERROGATIO CLXXII.

Quomodo Dominus aliquando quidem prohibet portari sacculum uel peram in uia ; aliquando autem dicebat: Sed nunc qui habet sacculum, tollat similiter et peram: et qui non habet gladium, uendat uestimentum suum, et emat gladium .


RESP. Hoc explanat ipse Dominus dicens : Quia oportet adhuc compleri in me quod dictum est; quia cum iniquis deputatus est . Denique posteaquam completa est prophetia de gladio ait ad Petrum: Conuerte gladium in locum suum. Omnes enim qui gladium accipiunt, in gladio peribunt . Ita ut non uideatur preceptum esse quod dicitur: Nunc qui habet sacculum, tollat similiter et peram; Et qui non habet gladium, uendat uestimentum suum, et emat gladium; sed prophetia predicentis Domini, quia futurum erat ut apostoli, obliti gratie Domini et legis eius, assumerent gladium. Quod autem uidetur quasi imperatiuo modo dici propositio hec uerbi futura, in Scripturis propheticis satis frequenter inuenitur, sicut est illud: Fiant filii  eius orphani, et diabolus stet a dextris eius ; et multa alia similia.



INTERROGATIO CLXXIII.

Quid est, Panem substantiuum da nobis hodie, quod in oratione dicere iubemur?

RESP. Cum operantes manibus memores simus Domini dicentis: Nolite solliciti esse anime uestre, quid manducetis, aut quid bibatis . Et Apostoli precipientis: Operamini, ut habeatis unde prestare possitis necessitatem patienti . Id est, cum non ad proprios usus, sed pro mandato Domini operamur: Quoniam dignus est operarius mercede sua : tunc substantiuum panem, id est, qui uitam quotidianam substantie nostre conferat, a Deo poscimus, et non a nobis ipsis presumimus;  sed ut necessitati, in quantum sufficit, satisfiat, et agnoscamus eum qui sufficientiam prestat.



INTERROGATIO CLXXIu.

Si omni uolenti accedere ad sorores oportet indulgere: an certis quibusque et personis et temporibus? uel quomodo uidende sunt sorores?

RESP. De his superius diximus iam sufficienter, quia nec ad uirum uir accedere utcunque et sine causa ex arbitrio suo uel potestate debet, sed cum omni obseruatione, probante eo qui preest; id est, ut uel prosit quis ei quem uidet, uel proficiat ex eo. Quanto magis erga mulieres id obseruare conuenit maiore cautela. Si quis ergo meminerit Domini dicentis: Quia de omni sermone otioso reddes rationem in die iudicii , timebit in omni negotio  hanc sententiam. Acquiescendum est enim et sancto Apostolo dicenti: Siue manducetis, siue bibatis, siue aliud quid faciatis, omnia in gloriam Dei facite . Et iterum: Omnia ad edificationem fiant . Nihil ergo uel otiose uel inutiliter agendum est: sed certus quis, et certo tempore, et certo in loco, et certis personis uel apparere, uel loqui debet: ut excludatur omnis nefanda suspicio, et seruemus sine offensione esse apud omnes, et ad edificationem fidei unicuique apparere. Certe solum ad solam accedere, nulla religionis ratio permittit. Melius est enim esse duo quam unus: simul enim et fidelius et tutius res geritur. ue enim uni; quia si ceciderit, non est alius qui erigat eum .



INTERROGATIO CLXXu.


Si quis habet aliquod uitium quod corrigere non potest, et frequenter notatus in peius proficit, si eum expedit intermitti?

RESP. Et de hoc alibi iam diximus quia oportet peccantes corripere patienter, secundum eum quem supra ostendimus modum a Domino positum . Quod si non sufficit ei ad emendationem, sicut illi Corinthio , obiurgatio hec que fit a pluribus; sicut gentilis de reliquo et publicanus haberi debet, qui eiusmodi est. Quia ei parcere quem Dominus condemnauit nulli tutum est, maxime cum Dominus dicat: Quia expedit unicuique ut unum oculum, aut unam manum, uel unum pedem perdat, et ita intret in regnum , quam dum parcit uni ex his membris, totum corpus mittatur in gehennam ignis, ubi est fletus et stridor dentium.  Sed et Apostolus de his ipsis testatur, dicens: Quia modicum fermentum totam massam corrumpit .



INTERROGATIO CLXXuI.

Si quis contristetur quia ei non permittitur facere illud quod non potest apte et recte facere, si debemus ei permittere?

RESP. Et de his iam dictum est in multis, quia propria uoluntate nulli quidquam facere permittendum est, sed iudicio et probatione, uel multorum, et eorum qui presunt. Qui autem non obtemperat his, sententiam presumptoris et contradicentis excipiat.



INTERROGATIO CLXXuII.

Quomodo debent fortiores fratres infirmitates infirmorum  portare?

RESP. Portare est tollere et curare, secundum quod scriptum est: Ipse infirmitates nostras tulit, et egritudines nostras portauit . Non quia in semetipso susceperit infirmitates, sed quia abstulit eas ab his in quibus erant et curauit eos. Ita ergo et hic penitentia interueniente curabuntur infirmiores, ex constantia et integritate fortiorum: qui dicuntur portare, id est, exportare et auferre infirmitates eorum qui inualidi sunt.



INTERROGATIO CLXXuIII.

Quid est, Inuicem onera uestra portate ? et quam legem Christi adimplebimus hoc facientes?

RESP. Idem est quod in superioribus explanauimus. Grauia enim sunt onera peccati que trahunt  animam in profundum inferni; que a nobis inuicem auferimus et portamus, id est exportamus, ad conuersionem prouocantes eos qui peccant. Portare autem pro auferre et exportare consuetudo est etiam ritu prouincialium dici, sicut et ego sepe audisse me memini. Legem autem Christi replere, illius qui dixit: Non ueni uocare iustos, sed peccatores in penitentiam 



INTERROGATIO CLXXIX.

Domino docente nos, orandum esse ut ne intremus in tentationem; sed oportet orare ne accidant nobis dolores corporales: uel si inciderimus in eos, quomodo oportet ferre?

RESP. Non discreuit tentationum qualitatem, sed generaliter precepit orandum esse ne intremus in tentationem. Si uero inciderimus, ut det nobis  exitum euadendi; et ut sustinere possimus, a Domino posci oportet, ut possimus implere quod est dictum: Quia qui permanserit in finem, hic saluus erit .



INTERROGATIO CLXXX

Quis est aduersarius noster? et quomodo ei consentire debemus in uia?

RESP. Hic specialiter Dominus eum, qui auferre quid a nobis conatur, aduersarium nominauit. Consentimus autem ei, si seruemus preceptum Domini dicentis: Si quis autem uoluerit tecum iudicio contendere, et auferre tunicam tuam, dimitte ei et pallium . Quod et in omnibus fideliter obseruari oportet.



INTERROGATIO CLXXXI


Si bonum est statuere ad certum tempus, uerbi causa, abstinere se tali uel tali cibo siue potu?

RESP. Domino dicente: Non ut faciam uoluntatem meam, sed uoluntatem eius qui me misit , omnis huiuscemodi definitio incongrua est. Quod sciens Dauid, dicebat: Iuraui, et statui custodire iudicia iustitie tue , et non mee uoluntatis. Et iterum Dominus: Non mea uoluntas, sed tua fiat 



INTERROGATIO CLXXXII.

Si quis uoluntate peccauerit, condemnatur? an etiam ille qui per ignorantiam extra ueritatem aliquid fuerit locutus?

RESP. Iudicium Dei etiam in his qui per ignorantiam peccant manifestum est, cum dicit: Quia qui nescit, et non fecerit digna, plagis uapulabit paucis  . Ubique tamen digne gesta penitentia uenie spem presumat.



INTERROGATIO CLXXXIII.

Si quis cogitauerit tantum facere aliquid, et non fecerit, si et ipse mendax iudicandus est?

RESP. Si secundum mandatum est quod cogitauit facere, non ut mendax, sed ut contemptor a Domino condemnatur.



INTERROGATIO CLXXXIu.

Si quis preuentus fuerit ut definiat aliquid agere eorum que non placent Deo, quid oportet magis irritum reuocare, quod male fuerat definitum, an timore eo, ne mendax sit, implere peccatum?

RESP. Cum dicat Apostolus: Non quod ex nobis ipsis idonei simus cogitare aliquid quasi ex nobis  . Et Dominus nichilominus: Quia non possum ego a meipso facere quidquam . Et rursum: uerba que ego loquor uobis, a me ipso non loquor . Et in alio quoque loco: Descendi de celo, non ut faciam uoluntatem meam, sed uoluntatem eius qui me misit Patris ; penitentiam debet agere primo, qui ita aliquid temere definiit, quodcunque illud fuerit quod definitum est. Quia ne ipsa quidem bona propria auctoritate et definitione facere oportet; multo autem magis ea que non placent Deo, statuere non licet. Quia autem oportet et in irritum reuocare quecunque ex presumptione contra mandatum Domini statuantur, manifeste ostenditur in apostolo Petro; qui temere quidem statuerat et dixerat: Non lauabis pedes meos in eternum  . Audiens autem a Domino definitam sententiam: Quia si non lauero te, non habebis partem mecum , statim mutauit definitionem suam et ait: Domine, non tantum pedes, sed et manus, et caput .



INTERROGATIO CLXXXu.

Si is cui commissa est dispensatio eorum que Domino offeruntur, necessitatem habet implere quod dicit mandatum: Omni petenti te da: et eum qui uult abs te mutuum sumere non auertas.

RESP. Hoc quod dictum est: Omni petenti te da : Et: uolentem mutuari abs te, non auertas ; quasi tentationis habet locum, sicut ex consequentibus demonstratur. Propter malos enim preceptum est, non principaliter, sed quasi quod in necessitate fieri debet, principale enim preceptum  Domini est: uende omnia tua bona, et da pauperibus . Et iterum: uendite bona uestra, et date eleemosynam . Quod ergo aliis delegatum est uel deputatum, in alios transferre non est absque discrimine, Domino dicente: Quia non sum missus, nisi ad oues perditas domus Isrel. Et quia non est bonum tollere panem filiorum, et mittere canibus ; sed et abs te ipse iudicare debes quod iustum est.



INTERROGATIO CLXXXuI.

Quod si frater nichil habens proprium petatur ab aliquo hoc ipsum quo uestitus est, quid debet facere, maxime si nudus sit ille qui petit?

RESP. Siue nudus, siue malus, id est, siue ueram necessitatem patiatur, siue fallit, uel si quid aliud  est, semel dictum est quia dare uel accipere non est omnium, sed illius solius cui commissum est istud officium. Qui utique cum omni prouidentia et cautela huiuscemodi dispensationem debet implere, ut possit unusquisque in quo uocatus est permanere.



INTERROGATIO CLXXXuII.

Quomodo potest quis sine caritate tantam fidem habere, ut montes transferat, aut substantiam suam pauperibus diuidat, et corpus suum tradere ut ardeat ?

RESP. Si memores simus Domini dicentis: Faciunt enim omnia, ut uideantur ab hominibus . Sed et illud quod respondit illis dicentibus: Domine, nonne in tuo nomine demonia eiecimus? et in tuo nomine uirtutes multas fecimus ? cum ait  ad eos: Nescio uos unde sitis; non quia mentiti sunt, sed quia Dei gratia abusi sunt ad proprias uoluntates, quod utique alienum est a caritate Dei. Si ergo horum meminimus, facile que dicta sunt aduertimus. Quia autem gratiam Dei uel donum accipiunt etiam indigni, non est nouum aut mirum. Deus enim in tempore hoc benignitatis et patientie sue, etiam solem suum oriri facit super bonos et malos . Interdum autem etiam ad profectum eorum qui adhuc infideles sunt, ut gloria eius multiplicetur, secundum quod et Apostolus dicit: Quia quidam per inuidiam et contentionem, quidam autem propter bonam uoluntatem Christum annuntiant ; et addidit dicens: uerumtamen omni modo siue occasione, siue ueritate Christus annuntietur, in hoc  ego gaudeo .



INTERROGATIO CLXXXuIII.

Quis est qui abscondere dicitur talentum et propterea condemnatur ?

RESP. Qui quamcunque gratiam Dei detinet et assumit in suis usibus, et non ad aliorum utilitatem, iste tanquam occultati talenti crimine condemnetur.



INTERROGATIO CLXXXIX.

Quid est immunditia, et quid est impudicitia?

RESP. Immunditiam quidem lex ostendit. Hoc enim nomine usa est super his qui inuiti per naturalem necessitatem patiebantur ea que homines pati consueuerunt. Impudicitia uero mihi uidetur esse, cum quis naturalem libidinis motum impudentius et inuerecundius concitat et irritat.



INTERROGATIO CXC.

Quid est proprium furoris? et quid est proprium indignationis iuste? et quomodo aliquoties quasi ab indignatione incipientes inueniuntur decidere in furorem?

RESP. Furoris quidem proprium est, concitatio anime mala meditantis aduersus eum, qui se concitat et irritat. Indignationis uero iuste proprium est, peccantem corripere eo affectu uel proposito quo auertimur a peccatis; et quod displicet nobis, quod non recte gestum est. Quod autem interdum a bono incipiens anima decidit in malum, nichil mirum est. Multa enim inuenies huiuscemodi, propter quod meminisse oportet sacre Scripture, dicentis: Iuxta semitam scandalum posuerunt mihi . Et iterum: Nisi enim quis legitime certauerit, non  coronabitur . Et ideo in omnibus obseruanda est rerum mensura, et tempus, et ordo quia ex aliqua horum causa accidit ut id quod uidetur bonum inueniatur malum.



INTERROGATIO CXCI.

Ex quibus fructibus probari debet is qui ex affectu arguit fratrem peccantem?

RESP. Primo omnium ex eo quod precipuum est, si cum misericordia redarguit, et est in eo illud quod dixit Apostolus: Quia si patitur unum membrum, compatiuntur omnia membra . uel illud: Quis scandalizatur, et ego non uror?  Tum deinde, si in omni peccato similiter affligitur et contristatur, et erga omnes qui peccant, uel si in se  delinquat aliquis, uel in alium, similiter contristatur et luget. Et si arguens obseruat illam regulam quam Dominus posuit, id est, ut inter semetipsum solum, uel alio uno, uel duobus adhibitis . Super omnia autem, si obseruat quod dixit Apostolus: cum omni patientia .



INTERROGATIO CXCII.

Si oportet eos qui ingrediuntur ad fratres statim artificia discere?

RESP. Qui presunt, probent; ut quem sociari uoluerint corpori congregationis, artibus erudiant diuersis, secundum modum et qualitatem proprie etatis et conditionis: ut uerbi gratia: si ad meditanda uel agenda spiritualia minus inueniatur idoneus, alterius negotii sollicitetur occupationibus, ne torpentem otio atque uacantem Satanas expositum quodammodo  suis telis occupet. Dicit enim Apostolus: Qui non laborat, non manducet . Et Salomon: Otiositas inimica est anime.



INTERROGATIO CXCIII.

Si quis non desiderio corrigendi fratres arguat eum qui delinquit, sed sui uitii explendi gratia; quomodo oportet hunc corrigi, si post multam communicationem in eisdem permaneat?

RESP. Iste uelut suis commodis prospiciens et primatus desiderans notetur, et emendationis ei modus ex institutionum discipulis intimetur. Quod si permanserit in obstinatione, manifesta est sententia eorum qui non penitent pro delicto.



INTERROGATIO CXCIu.

Qualibus correptionibus uti oportet inter fratres ad  emendationem eorum qui delinquunt.

RESP. Hoc sit in iudicio positum eorum qui presunt, uel quanto tempore, uel quali modo corripi debeant: quia et etas et eruditio multam haberi facit differentiam penitentie.



INTERROGATIO CXCu.

Si in omni peccato, siue secundum cogitationes, siue secundum uerbum, siue secundum actum, Satanam in causa esse conuenit dici?

RESP. Generaliter arbitror quod Satanas ipse per seipsum causa peccati existere nulli potest; sed motibus anime nostre, siue naturalibus, siue etiam ex uitio conceptis abutitur ad uoluntatem malitie sue; et de nostris nos motibus, si forte non uigilemus, trahit in hoc quod ipsi gratum est, id est, in peccatum. Naturalibus ergo motibus nostris abutitur:  sicut illud quod in Domino facere conatus est, cum eum sensisset esurire, ait ad eum: Si Filius es Dei, dic ut lapides isti panes fiant . Motibus autem ex uitio conquisitis abutitur, sicut fecit in Iuda: quem quoniam cupidum uidit et auaritie morbo egrotantem, abusus hoc uitio eius, usque ad proditionis eum, ob triginta argenteorum lucrum, pertraxit ruinam . Quia autem mala ex nobis ipsis oriuntur, manifeste ostendit Dominus dicens: Quia de corde procedunt cogitationes male, et reliqua.  Hoc autem accidit eis qui per negligentiam inculta et squalentia naturalium in se bonorum semina derelinquunt, dicente Salomone: Quia sicut agricultura, ita uir insipiens; et sicut  uinea, ita homo cui deest prudentia; et si relinquas eam, fiet deserta, et ascendent in ea spine, et erit derelicta . Huic ergo anime que ex huiusmodi negligentia squaluerit, et in desertum uenerit, consequens est suspicere illam sententiam que dicit: Spine et tribuli oriuntur in te , et pati illud quod scriptum est: Exspectaui ut faceret uuas; fecit autem spinas , de qua dixerat: Plantaui uineam Soreth, et tunc merito dicetur ad eam illud quod per Ieremiam predictum est a Domino, dicente: Ego te plantaui uineam fructiferam, totam ueracem, quomodo conuersa es in amaritudinem uinee aliene .



INTERROGATIO CXCuI.

Si quis relinquens fiscalia debita, intret ad fratres,  et parentes eius pro ipso exigantur et tribulentur; si non affert hoc culpam aliquam, uel his qui eum susceperunt, uel illi ipsi qui ita egerit?

RESP. Dominus noster iehsu Christus his qui interrogauerunt se: Si licet dari censum Cesari, aut non; ait: Ostendite mihi denarium, cuius habet imaginem et subscriptionem ? Cum autem dixissent quia Cesaris, respondit dicens: Reddite ergo que Cesaris sunt, Cesari, et que Dei sunt, Deo . Et hoc ergo manifeste docemur quia hi obnoxii sunt tributis Cesaris, apud quos inuenitur Cesaris census et imago. Si quid ergo tale etiam iste ueniens ad fratres secum detulit, obnoxius est ad exsoluendum debitum. Si uero omnibus derelictis in manibus propinquorum abscessit, nullus uel ipsi  uel fratribus scrupulus debet existere.



INTERROGATIO CXCuII.

Si oportet eum qui preest, extra eam que sororibus preest, loqui aliquid quod ad edificationem fidei pertineat uirginibus?

RESP. Et quomodo seruabitur preceptum illud Apostoli dicentis: Omnia uestra honeste et secundum ordinem fiant ?



INTERROGATIO CXCuIII.

Si conuenit eum qui preest cum ea que sororibus preest frequenter loqui; et maxime si aliquid de fratribus pro hoc leduntur?

RESP. Apostolo dicente: Ut quid enim libertas mea iudicatur ab alia conscientia ? bonum est imitari eum dicentem: Quia non sum usus potestate  mea, ne offendiculum aliquod darem Euangelio Christi . Et quantum fieri potest, et rarius uidende sunt, et breuior est sermocinatio instituenda.



INTERROGATIO CXCIX.

Si oportet, cum aliqua soror confitetur quodcunque delictum suum presbytero, etiam matrem monasterii adesse?

RESP. Honestius mihi uidetur esse et religiosius, ut per seniorem matrem presbyter, si quid illud sibi uidetur, statuat, et modum uel tempus penitentie imponat ad emendationem eius que corrigi desiderat a peccato. Non est enim honestatis, ut arbitror, aut ordinis, ut aliquis sine testimonio matris illius, que preest, uel cum paucis, uel cum pluribus statuat aliquid, uel loquatur.



INTERROGATIO CC.

Si oportet gesta turpia uel obscena confitentem inuerecundius pronuntiare omnibus, aut certis quibusque et quibus illis?

RESP. Confessio peccatorum hanc habet rationem quam habet uulnus aliquod corporis uel passio que medico demonstranda est. Sicut ergo non omnibus quis uitia uel uulnera corporis sui reuelat, nec quibuslibet, sed his tantummodo qui summe peritie testimonium habent, et cure ac medele disciplinam; ita et confessio peccatorum fieri debet apud eos tantummodo qui curare hec preualent ac emendare, secundum quod scriptum est: uos qui fortiores estis, infirmitates infirmorum portate , hoc est, exportate et auferte per curationem.



INTERROGATIO CCI.

Si ignorante matre seniore presbyter aliquid fieri precipiat sororibus, recte uidebitur indignari senior mater cum ipsa nescierit?

RESP. Et ualde: alioquin ianitori precipit frustra ut uigilet, si alius in domo uult quodlibet disponere. Sic et Aaron cum absente et ignorante Moyse in populo quippiam presumit , conflato idolo, tam super se quam super reliquum populum inducit graue peccatum. Ab hoc idololatrie reatu Paulus Corinthiis prouisum esse uoluit, quibus pro corrigendo eo qui patris uxorem uiolauerat, licet corpore absens scribit: Congregatis uobis et meo spiritu, cum uirtute Domini nostri Iesu Christi . Timotheo etiam quamuis proposito omnibus, de utendo modico uino precipit. Quedam ordinantur  a diuersis personis, disponente seniore, qui habere possunt congregationem; quedam uero nullatenus, nisi presente seniore, et precipue in conuentu sororum. Siquidem discipuli, qui etiam potentia uirtutis Dei multa signa operabantur, a quodam spiritum immundum eiicere non possunt, nisi prius magister hunc ad se allatum reddidit sanum . Ne uero persona potens disponere per se quid presumat in congregatione, absque eo ad quem cura pertinet animarum, hinc colligitur, quoniam rarius sanitates contulit Dominus a maiore persona rogatus, ut reguli filio et seruo centurionis, quam forte his qui, liberi ab imperio alieno, suo uiuebant arbitrio, ut docet mulier illa peccatrix que per se currit ad medicum salutis.



INTERROGATIO CCII.

Si potest impedire propositum sancti hominis Satanas, quia scriptum est: Ego quidem Paulus semel et bis uenire uolui ad uos et impediuit nos Satanas .

RESP. Eorum que in Domino geruntur quedam quidem solo proposito et iudicio anime efficiuntur, quedam etiam per corpus adimplentur, id est, uel labore, uel patientia corporis. Quecunque ergo in anime proposito consistunt, hec impedire nullo modo potest Satanas; ea uero que etiam ministerio corporis adimplentur, frequenter, permissu tamen Dei, impediri possunt, ad probationem eius qui impeditur, ut appareat si a bono proposito nequaquam per huiusmodi impedimenta mutatur. Sicut hi qui  super petram seminati dicuntur, quod ad presens quidem audientes uerbum cum gaudio susceperunt, facta autem tribulatione uel persecutione, continuo recesserunt . uel certe si permanserint in bonis, maioribus premiis digni sunt, quasi in certamine uicerint: sicut et ipse Apostolus, cum frequenter proposuisset Romam proficisci, et prohibitum se esse fatetur, tamen non cessauit a proposito usquequo quod proposuerat expleret . Sed per patientiam sustinuit, sicut sanctus Iob, qui tanta a diabolo passus est, cogente se loqui aliquid impium aduersus Deum, et in nullo penitus, nec in sermone quidem, regulam pietatis excessit, quo minus ea sentiret de Deo que pia erant. Sicut scriptum est de eo: Quia in his omnibus nichil peccauit  Iob labiis suis in conspectu Domini, nec dedit insipientiam Deo .



INTERROGATIO CCIII.

Quomodo fit aliquis in presenti seculo stultus?

RESP. Si timeat sententiam Domini dicentis: ue qui prudentes sunt apud seipsos, et in conspectu suo sapientes . Et imitetur eum qui dixit: Sicut iumentum factus sum apud te . Et omnem arrogantiam prudentie abiiciens, non prius credat sensibus suis inesse aliquid boni, quam mandato Domini illuminetur, ut intelligat quid est quod placeat Deo, siue in opere, siue in uerbo, siue in cogitatione, secundum quod et Apostolus dixit: Confidentiam autem talem habemus in Christo ad Deum: non quia a nobis ipsis idonei sumus cogitare aliquid, quasi ex nobis; sed sufficientia nostra ex Deo est .


Explicit Regula sancti Basilii episcopi.



CODICIS REGULARUM PARS SECUNDA





REGULAE SS. PATRUM OCCIDENTALIUM AD MONACHOS. SANCTORUM AURELIANI ET FERREOLI ARELATENSIS ET UCETENSIS EPP. REGULAE AD MONACHOS.







SANCTI COLUMBANI ABBATIS ET CONFESSORIS REGULA CeNOBIALIS CUM PeNITENTIALI.







REGULA TARNATENSIS MONASTERII.





SANCTI ISIDORI HISPALENSIS EPISCOPI REGULA MONACHORUM.





DE ISIDORO EIUSOUE REGULA uETERUM TESTIMONIA.


Martyrologium Rom. pridie Nonas April.

Hispali in Hispania S. Isidori episcopi, sanctitate et doctrina conspicui; qui zelo Catholice fidei, et obseruantia Ecclesiastice discipline Hispanias illustrauit.


Braulio Cesaraugustan. Episcopus in prenotatione librorum S. Isidori.

Isidorus, uir egregius, Hispalensis Ecclesie episcopus, Leandri episcopi successor et germanus, floruit a tempore Mauritii imperatoris, et Reccaredi regis: in quo quiddam sibi antiquitas uindicauit, imo nostrum tempus antiquitatis in eo scientiam imaginauit: uir in omni elocutionis genere formatus, ut imperito doctoque secundum qualitatem sermonis existeret aptus; congrua uero opportunitate loci incomparabili eloquentia clarus. Iam uero quantus sapientia fuerit, ex eius diuersis studiis et elaboratis opusculis perfacile prudens lector intelligere poterit. Denique de iis que ad notitiam nostram uenerunt, ista commemoraui.... Monastice Regule librum unum: quem pro patrie usu et inualidorum animis decentissime temperauit, etc. Obiit temporibus Heraclii imperatoris, et Christianissimi Chintiliani regis, sana doctrina prestantior cunctis, et copiosior operibus caritatis.

Sanctus Benedictus Anianensis abbas in Concordia Regularum, et Smaragdus monachus in Comment. ad Regulam sancti Benedicti, ubique hanc sancti Isidori Regulam citant.





OBSERuATIO CRITICA IN REGULAM SEQUENTEM

Auctor huius Regule est sanctus Isidorus Hispalensis episcopus, et sancti Leandri in episcopatum successor, eiusque frater uterinus. anno 636 defunctus, et fastis sanctorum ascriptus. Sanctissimus enim episcopus hanc Regulam scripsisse uidetur ante adeptum episcopatum, cum a teneris annis monasticam uitam secutus sit; sed utrum in hoc cenobio Honoriacensis tirocinium posuerit, merito dubitatur: cum ad eiusdem monachos instruendos Regulam presentem composuerit XXIII capitulis comprehensam, atque alias uite monastice normas a sanctis Patribus scriptas suis monachis summopere commendet, prout ex prefatione constat. Et quidem, quamuis modo ignoremus huius monasterii situm, tamen illud Benedictinis institutis imbutum facile supponere possumus, cum Regula sancti Benedicti iamdudum per sanctum Aemilianum apud Hispanos promulgata fuerit, atque sanctus Leander eamdem amplexus sit. Denique, si hanc sancti Isidori Regulam recte attendamus, tunc et illam ex disciplina Benedictina desumptam agnoscere debemus; nam eodem modo manuum laborem, ieiunia, lectiones, diuinum officium aliaque munia monastica prescribit: uult etiam monachos in eodem dormitorio pausare, in eadem mensa reficere, atque singulis denis decanum inuigilare mandat. Que omnia ex Regula sancti Benedicti desumpta esse uidentur, quam proin suis monachis obseruandam proposuit, paucis superadditis loco et regioni magis accommodatis. Unde non desunt auctores asserentes utramque Regulam simul in eodem monasterio obseruatam fuisse.

Ad Regulam sancti Isidori addendum est hoc caput 24, quod Edmundus Martene in tomo IX Anecdotorum eruit ex ms. Elnonensi ante 800 annos exarato:


SENTENTIA DE REGULA DEuOTARUM.

Nemo ad eas uadat uisitandas, nisi qui habet ibi matrem, uel sororem, aut filiam, et propinquas, et consobrinas, siue matrem filiorum suorum. Si autem necessitas fuerit, ut uideant eas, aut, antequam renuntiarent seculo, et intrarent in monasterio, paterna eis debetur auctoritas, aut aliqua causa manifesta est; mittent cum his probate uirum etatis ac uite, uidebunt eas, et pariter reuertentur. Nemo uadat ad illas, nisi quos supradiximus. Si eas uidere uoluerint, primum faciant nuntiari Patri monasterii, et ille mittet ad seniores, qui ad monasterium uirginum delegati sunt. Qui occurrunt eis, et cum ipsis uidebunt, quas necesse habuerint, cum omni disciplina et timore Dei. Cumque eas uiderint, non eis loquentur de rebus secularibus. Quicunque de his mandatis preterierit, absque ulla retractatione negligentie atque contemptus aget publice penitentiam, ut possidere ualeamus regna celorum.





[CAPITULA.]


INCIPIUNT CAPITULA REGULAE.

    1. De monasterio.
    2. De eligendo abbate.
    3. De monachis.
    4. De conuersis.
    5. De familiaris uite reique appetitu.
    6. De opere monachorum.
    7. De psallendi officio.
    8. De collatione.
    9. De codicibus.
    10. De mensis.
    11. De feriis.
    12. De ieiuniis. 
    13. De habitu monachorum.
    14. De strato, siue de illusionibus nocturnis.
    15. De delinquentibus.
    16. De qualitate delictorum.
    17. De excommunicatis.
    18. De rebus monasterii.
    19. Quid ad quem pertineat.
    20. De infirmis.
    21. De hospitibus.
    22. De professione.
    23. De defunctis.
    Expliciunt Capitula.







INCIPIT REGULA. 



PRAEFATIO.

Sanctis fratribus in cenobio Honoriacensi constitutis Isidorus.


Plura sunt precepta uel instituta maiorum, que a sanctis Patribus sparsim prolata reperiuntur; queque etiam nonnulli altius uel obscurius posteritati composita tradiderunt. Ad quorum exemplum nos hec pauca uobis eligere ausi sumus, usi sermone plebeio uel rustico, ut quam facillime intelligatis quo ordine professionis uestre morem retineatis.  Preterea quisquis uestrum illam uniuersam ueterum disciplinam contendit appetere, pergat in quantum placet, et arduum illum limitem atque angustum leuigato cursu incedat. Qui uero tanta iussa  priorum explere nequierit, in huius limitis disciplinam gressum ponat, neque ultra declinandum studeat; ne dum declinatus appetit inferiora, tam uitam quam nomen monachi perdat. Quapropter sicut illa precepta priorum perfectum reddunt ac summum, ita facient ista uel ultimum. Illa custodiant perfecti, ista sequantur post peccatum conuersi.



CAPUT PRIMUM. De monasterio.

Inprimis, fratres karissimi, monasterium uestrum miram conclauis diligentiam habeat, ut firmitatem custodie munimenta claustrorum exhibeant: inimicus enim noster diabolus, sicut leo rugiens, circuit ore patenti querens unumquemque nostrum quem deuoret. Monasterii autem munitio tantum ianuam  extrinsecus habeat, unumque posticum per quem eatur ad hortum. uilla sane longe remota debet esse a monasterio, ne uicinius posita aut labis inferat periculum, aut famam inficiat dignitatis. Cellule fratribus iuxta ecclesiam constituantur, ut possint properare quantocius ad officium. Locus autem egrotantium remotus erit a basilica uel cellulis fratrum, ut nulla inquietudine uel clamoribus impediantur. Cellarium monachorum iuxta cenaculum esse oportet, ut secus positum sine mora mensis ministerium prebeat. Hortulus sane intra monasterium sit inclusus quatenus, dum intus monachi operantur, nulla occasione exterius euagentur.



CAPUT II. De eligendo abbate.


Abbas interea eligendus est institutione sancte uite duratus, atque inspectus patientie, et humilitatis expertus: quique etiam et per exercitium uitam laboriosam tolerauit, ac transcendens etatem adolescentie, iuuentutem seu senectutem tetigerit: cui etiam maiores non dedignentur parere, obedientes ei tam pro etate, quam etiam pro morum probitate. Ipse se imitandum in cunctis operum exemplis exhibebit, neque enim aliquid imperare cuique illi licebit quod ipse non fecerit. Singulos autem hortamentis mutuis excitabit: alloquens cunctos, exhortans uel edificans in eis, si quid eorum uite pro uniuscuiusque gradu prodesse perspexerit. Circa omnes quoque seruans iustitiam, contra nullum liuore odii inardescens, omnes ex corde amplectens,  nullum conuersum despiciens, paratus etiam quorumdam infirmitati compatiendi misericordiam, Apostolum sequens, qui dicit: Facti sumus paruuli in medio uestrum, tanquam si nutrix foueat pullos suos .



CAPUT III. De monachis.

Monachis autem summopere studendum est ut apostolicam uitam tenentes, sicut in unum constituti esse noscuntur, ita unum cor habeant in Deo: nichil sibi proprium uindicantes, nec quantulumcunque amorem rei priuate gerentes; sed iuxta exemplum apostolicum, omnia communia habentes , in preceptis Christi fideliter permanendo proficiant.  Patri honorem debitum referentes; erga seniores obedientiam, erga equales incitamentum uirtutum, erga minores boni exempli magisterium conseruabunt. Nemo ceteris se iudicet meliorem, sed inferiorem se omnibus deputans, tanta humilitate clarescat, quanto plus ceteris culmine uirtutum coruscat. Abstineat etiam a furore et a detractione. Parcat monachus lingue. Indecenter quoque uel notabiliter non incedat. Philargyrie contagium ut lethiferam pestem abhorreat, a turpibus uerbis uel otiosis linguam auertat atque indesinenter cor mundum labiaque exhibeat. Affectus quoque animi turpes ab intentione cogitationis abstergat, seque per compunctionem cordis in studio sancte meditationis exerceat. Torporem somni atque pigritie fugiat, uigiliisque  et orationibus sine intermissione intendat. Gule concupiscentiam deprimat, atque abstinentie uirtutibus semetipsum pro studio domandarum libidinum affligat, domans ieiuniis carnem, quantum ualetudo corporis sinit. Liuore quoque inuidie de fraternis profectibus nequaquam tabescat, sed quietus atque pacificus per amorem fraterne dilectionis de cunctorum gaudeat meritis. Iracundie perturbationem a se reiiciens, et patienter omnia sustinens, nulla tristitia, nullo temporali merore afficiatur: sed contra omnia aduersa interiori gaudio fretus, ipsam postremo uane glorie laudem procul a se abiiciat, et Deo tantum interius humili corde placere studeat: ut dum his uirtutibus radiat, merito nomen sue professionis retineat.



CAPUT Iu. De conuersis.

Qui renuntians seculo ad monasterium uenerit, non statim in cetum delegandus est monachorum. uitam enim uniuscuiusque in hospitalis seruitio tribus mensibus considerari oportet, quibus peractis ad cetum sancte congregationis accedet; neque enim intus suscipi quemquam conuenit, nisi prius foris positus, eius humilitas siue patientia comprobetur. Qui relicto seculo ad militiam Christi pia et salubri humilitate conuertuntur, omnia sua primum aut indigentibus diuidant, aut monasterio conferant. Tunc enim serui Christi liberum animum diuine militie offerunt, quando a se spei secularis uincula cuncta precidunt. Qui non rigida intentione conuertitur,  cito aut superbie morbo, aut uitio luxurie subditur. Nequaquam ergo debet a tepore inchoare, qui mundo renuntiat, ne per ipsum teporem rursus in amorem seculi cadat. Omnis conuersus non est recipiendus in monasterio, nisi se prius ibi scriptis sue professionis spoponderit permansurum. Sicut enim hi qui ad secularem promouentur militiam in legionem non transeunt nisi antea in tabulas conferantur, ita et ii qui in spiritalibus castris celesti militia sunt signandi, nisi prius professione uerbi aut scripti teneantur, in numerum societatemque seruorum Christi transire non possint. Quicunque a parentibus propriis in monasterio fuerit delegatus, nouerit se ibi perpetuo permansurum. Nam Anna  Samuel puerum natum et ablactatum Deo pietate qua uouerat obtulit; quique et in ministerio templi, quo a matre fuerat functus permansit, et ubi constitutus est, deseruiuit . Qui in monasterium prior ingreditur, primus erit in cunctis gradu uel ordine. Nec querendum est si diues sit aut pauper, seruus an liber, iuuenis an senex, rusticus an eruditus: in monachis enim nec etas, nec conditio queritur, quia inter serui et liberi animam nulla est apud Deum differentia. Quicunque iugo aliene seruitutis astrictus est, nisi dominus uincula eius dissoluerit, nequaquam recipiendus est; scriptum est enim: Quis dimisit onagrum liberum? et uincula eius quis soluit ? Onager enim liber dimissus monachus est, sine dominatu et impedimento seculi  Deo seruiens et a turbis remotus; tunc enim libera seruitute Deo quisque famulatur, quando nullius carnalis conditionis pondere premitur: ubi enim iam suaue iugum, et leue onus Christi est , durum et graue est portare seruitium seculi. Habemus hoc exemplum etiam in lege mundiali, ubi serui non militant nisi seruitute deposita. Si quis uult coniugatus conuerti ad monasterium, non est recipiendus, nisi prius a coniuge castimoniam profitente fuerit absolutus: nam si illa, uiuente illo, per incontinentiam alteri nupserit, uxor procul dubio adultera erit, nec recipitur apud Deum eiusmodi conuersio, quam sequitur coniugalis fidei prostitutio. Tales tunc sine culpa sequuntur relicto seculo Christum, si habeant ex pari uoluntate consensum castitatis.  Qui aliquid habentes in seculo conuertuntur, non extollantur si de suis facultatibus quodcunque monasterio contulerunt; sed potius timeant ne per hec in superbiam labantur et pereant, quibus melius esset, si diuitiis suis cum humilitate in seculo perfruerentur, quam ut iam pauperes effecti de earum distributione elatione superbie extollantur. Hi qui seculi diuitias relinquentes conuersi sunt, non despiciant eos qui de paupertate uenerunt; quia apud Deum unius ordinis habentur omnes qui conuertuntur ad Christum. Neque enim differt utrum ex inopi uel seruili conditione ad seruitium Dei quisque uenerit, an ex generosa et locuplete uita. Multi enim ex plebeio censu documentis uirtutum eximiis enitentes, prelatiores nobilibus facti sunt, eosque  uirtutum excellentia preuenerunt, et qui erant conditione infimi, uirtutis merito effecti sunt primi. Nam propterea infirma mundi elegit Deus, ut confunderet fortia: et ignobilia mundi, et ea que non sunt, ut ea que sunt euacuaret: ut non glorietur omnis caro in conspectu eius . Qui ex paupertate ad monasterium ueniunt, non extollantur in superbiam; quia se ibi equales aspiciunt iis qui aliquid in seculo uidebantur: neque enim dignum est ut ubi diuites, celsitudine deposita seculari, ad humilitatem descendunt, ibi pauperes elatione mentis superbi efficiantur; quibus oportet ut, deposita arrogantia, humiliter sapiant sueque paupertatis et inopie memores semper existant.



CAPUT u. De familiaris rei uiteque appetitu.

Monachi in communi uiuentes nichil peculiare sibi facere audeant, neque in suis cellulis quidquam quod ad uictum uel ad quamlibet rem aliam pertineat sine regulari dispensatione habere uel possidere presumant. In Pentecoste autem, qui est dies remissionis, omnes fratres sub diuina professione se alligent nichil peculiare apud conscientiam suam habere. Si quid a parentibus uel extraneis monacho collatum fuerit, non erit sub iure priuate rei habendum, sed in potestate abbatis in commune redactum, cui necesse erit prebeatur. Monachus enim quidquid quomodocunque acquirit, non sibi, sed monasterio acquirit. Nullus peculiariter separatam  sibi ad habitandum cellulam expetat, in qua priuatim a cetu remotus uiuat, preter eum qui fortasse morbo uel etate defessus, hoc ex consulto Patris monasterii promeruerit. Ceteri uero quibus nec languor, nec senectus inest, in sancta societate communem uitam et conuersationem retinebunt. Nullus separatam cellulam a cetu remotus sibi expetat, in qua sub studio reclusionis aut instanti otio aut latenti uitio seruiat, et maxime uane glorie aut mundialis opinionis fame. Nam plerique proinde reclusi latere uolunt ut pateant: ut qui uiles erant aut ignorabantur foris positi, sciantur atque honorentur inclusi. Nam reuera omnis qui propter uite quietem a turbis discedit, quanto magis a publico separatur, tanto minus latet. Oportet ergo tales in sancta societate commorari,  atque sub testimonio uitam suam transigere: ut si quid in eis uitiorum est, dum non celatur, curetur; si quid uero uirtutum, ad imitamentum proficiat aliorum, dum humilitatis eorum exempla alii contuentes, erudiuntur. Nullus monachorum propinquitatis causa terrenis curis se subdat. Sequendum est enim, qui dicit patri suo et matri nescio uos; et fratribus suis ignoro illos, et nescierunt filios, hi custodierunt eloquium tuum, et precepta seruauerunt. Multi enim monachorum, iuxta cuiusdam Patris sententiam, amore parentum secularibus actibus et forensibus negotiis inuoluti, dum propinquitati prodesse cupiunt, suas animas perdiderunt. Nemo quippe militans Deo implicat se negotiis secularibus, ut ei placeat cui se probauit . Proinde et  nos liberi ab actibus seculi esse debemus, ut Christo placeamus: nam et qui mundo militant, a reliquis seculi negotiis uacant, ut expediti suo principi placeant. Non est presumendum sine conscientia abbatis egenis uel quibuslibet conferre de eo quod regulari dispensatione noscitur monachus possidere; nec cum alio fratre quidpiam commutare, nisi abbas uel prepositus illi iusserit, nulli licebit, nec habebit quidquam preter illa que communi monasterii lege concessa sunt.



CAPUT uI. De opere monachorum.

Monachus semper operetur manibus suis, ita ut quibuslibet uariis opificum artibus laborisque studium  suum impendat, sequens Apostolum, qui dicit: Neque panem gratis manducauimus, sed in labore et fatigatione nocte et die operantes . Et iterum: Qui non uult operari, non manducet . Per otium enim libidinis et noxiarum cogitationum nutrimenta concrescunt; per laboris uero exercitium uitia nichilominus elabuntur. Nequaquam debet monachus dedignari uersari in opere aliquo monasterii usibus necessario. Nam et patriarche greges pauerunt; et gentiles philosophi sutores et sartores fuerunt: et Ioseph iustus, cui uirgo Maria desponsata exstitit, faber ferrarius fuit. Siquidem et Petrus princeps apostolorum piscatoris officium gessit, et omnes apostoli corporale opus faciebant, unde uitam corporis sustentabant. Si igitur tante  auctoritatis homines laboribus et operibus etiam rusticanis inseruierunt, quanto magis monachi, quos oportet non solum uite sue necessaria propriis manibus exhibere, sed etiam indigentiam aliorum laboribus suis reficere? Qui uiribus corporis et integritate salutis consistunt, si in opere otiosi sunt, dupliciter peccare noscuntur: quia non solum non laborant, sed etiam alios uitiant, et ad imitationem suam inuitant. Propterea enim quisque ad Deum conuertitur ut ei seruiens laboris habeat curam, non ut otio deditus inertia pigritiaque pascatur. Qui sic uolunt lectioni uacare ut non operentur, ipsi lectioni contumaces existunt, quia non faciunt quod ibi legunt. Ibi enim scriptum est: Operantes suum panem manducent . Et  iterum: Ipsi enim scitis quomodo oportet imitari nos, quia non inquieti fuimus inter uos; neque panem gratis ab aliquo manducauimus, sed in labore et fatigatione die ac nocte operantes, ne quem uestrum grauaremus . Qui per infirmitatem corporis operari non possunt humanius clementiusque tractandi sunt; nec contra eos murmurandum est ab eis qui uires laborandi habent, sed magis consulendum est eis quos sciunt corpore infirmos. Ipsi autem qui non possunt, eos qui laborant et possunt, meliores sibi felicioresque fateantur. Qui uero languidus est et laborem operum corporalium sustinere non potest, consulendum est illi, et eius infirmitas temperanda est. Qui uero sani sunt et fallunt, procul dubio dolendi atque lugendi sunt, quia  non corpore, sed  mente egroti sunt; quique etsi humanis oculis conuinci non possunt, Deum tamen latere non possunt. Tales igitur aut ferendi sunt, si egritudo latet; aut distringendi, si sanitas pateat. Monachi operantes meditari aut psallere debent, ut carminis uerbique Dei delectatione consolentur ipsum laborem. Si enim seculares opifices, inter ipsos labores suorum operum, amatoria turpiaque cantare non desinunt, atque ita horam suam in cantibus et fabulis implicant, ut ab opere manus non subtrahant: quanto magis seruus Christi, qui sic manibus operari debet, ut semper laudem Dei in ore habeat, et lingua eius psalmis et hymnis inseruiat? Laborandum est  ergo corpore, animi fixa in Deum intentione; sicque manus in opere implicanda est, ut mens non auertatur a Deo. Propriis autem temporibus oportet operari monachum, et propriis orationi lectionique incumbere. Horas enim debet habere monachus congruas ad singula officia deputatas. Patres autem temporum suis quibusque operibus taliter deputantur. Aestate enim a mane usque ad horam tertiam laborare oportet; a tertia autem usque ad sextam lectioni uacare; dehinc usque ad nonam requiescere; post nonam autemus que ad tempus uespertinum iterum operari. Alio autem tempore, id est, autumno, hieme, siue uere, a mane usque ad tertiam legendum. Post celebrationem tertie usque ad nonam laborandum est; post refectionem autem  None, aut operari oportet, aut legere, aut sono uocis aliquid meditari. Quecunque autem operantur monachi manibus suis, preposito deferant, prepositus autem principi monachorum: nichilque operis apud fratres remaneat, ne sollicitudinis eius cura mentem ab intentione contemplationis auertat. Hortos olerum uel apparatus ciborum propriis sibi manibus fratres exerceant; edificiorum autem constructio, uel cultus agrorum, ad opus seruorum pertinebunt. Nullus monachus amore priuati operis illigetur, sed omnes in commune laborantes Patri sine obmurmuratione obtemperabunt. Monachi prepositis suis sine ulla murmuratione obtemperare debent, ne forte murmurando pereant, sicuti perierunt qui in deserto murmurauerunt. Si enim  paruulis adhuc in lege et rudibus nequaquam indultum est, quanto magis iis qui perfectionis legem perceperunt, non parcet, si talia gesserint?



CAPUT uII. De psallendi officio.

In psallendi autem officio ista erit discretio: dato enim legitimis temporibus signo ad horas canonicas festinabunt fratres cum properatione, omnes ad chorum occurrant: nullique ante expletum officium licebit egredi, preter eum quem necessitas nature compulerit. Recitantibus autem monachis, post consummationem singulorum psalmorum prostrati omnes humi, pariter adorabunt, celeriterque surgentes psalmos sequentes incipient, eodemque modo per singula officia facient. Quando celebrantur  psalmorum spiritalia sacramenta, refugiat monachus risus, uel fabulas; sed hoc meditetur corde quod psallitur ore. In tertia, sexta et nona tres psalmi dicendi sunt, responsorium unum, lectiones ex ueteri Nouoque Testamento due: deinde laudes, hymnus atque oratio. In uespertinis autem officiis, primo lucernarium, deinde psalmi duo, responsorium unum, et laudes, atque oratio dicenda est. Post uespertinum autem congregatis fratribus, oportet uel aliquid meditari, uel de quibusdam diuine lectionis questionibus disputare, conferendo pie atque salubriter, tantumque meditando disputandoque immorari, quoadusque completorii tempus possit occurrere. Ante somnum autem, sicut mos  est, peracto completorio, ualedictis inuicem fratribus, cum omni cautela et silentio quiescendum est, usquequo ad uigilias consurgatur. In quotidianis uero officiis uigiliarum, primum tres psalmi canonici recitandi sunt, deinde tres misse psalmorum, quarta canticorum, quinta matutinorum officiorum. In Dominicis uero diebus, uel festiuitatibus martyrum, solemnitatis causa singule superaddantur misse. uerum in uigiliis recitandi aderit usus; in matutinis psallendi canendique consuetudo: ut utroque modo seruorum Dei mentes diuersitatis oblectamento exerceantur, et ad laudem Dei sine fastidio ardentius excitentur. Post uigilias autem usque ad matutinum reficiendum est, post matutinum autem aut operandum aliquid, aut legendum. Lectiones  autem ex ueteri et Nouo Testamento tempore officii quotidianis diebus recitentur: sabbati autem die atque Dominico, ex nouo tantum pronuntientur. Monachus autem corporis sanitate consistens, si uigiliis uel quotidianis officiis defuerit, perdat communionem.



CAPUT uIII. De collatione.

Ad audiendum in collatione Patrem tribus in hebdomada uicibus fratres post celebratam tertiam, dato signo, ad collectam conueniant. Audiant seniorem docentem, instruentem cunctos salutaribus preceptis. Audiant Patrem studio summo et silentio intentionem animorum suorum suspiriis et gemitibus demonstrantes. Ipsa quoque collatio erit uel pro corrigendis  uitiis instruendisque moribus, uel pro reliquis causis ad utilitatem cenobii pertinentibus. Quod si talia desunt, pro consuetudine tamen discipline nequaquam erit omittenda collatio; sed in prefinitis diebus, cunctis pariter congregatis, precepta Patrum regularia recensenda sunt: ut qui necdum didicerunt percipiant quod sequantur; qui uero didicerunt, frequenti memoria admoniti sollicite custodiant quod nouerunt. Sedentes autem omnes in collatione tacebunt, nisi forte quem auctoritas Patris preceperit ut loquatur.



CAPUT IX. De codicibus.

Omnes codices custos sacrarii habeat deputatos,  a quo singulos singuli fratres accipient, quos prudenter lectos, uel habitos, semper post uesperum reddent. Prima autem hora codices singulis diebus petantur: qui uero ante uel tardius petierit, non est dandum illi. De his autem questionibus que leguntur, nec forte intelliguntur, unusquisque fratrum aut in collatione, aut post uesperum abbatem interroget; et recitata ad locum lectione, ab eo expositionem accipiat, ita ut, dum uni exponitur, ceteri audiant. Gentilium autem libros, uel hereticorum uolumina monachus legere caueat: melius est enim eorum perniciosa dogmata ignorare, quam per experientiam in aliquem laqueum erroris incurrere.



CAPUT X. De mensis.

Tempore quo refectionis debitum soluitur, claustra monasterii obserentur, nec ullus extraneus interesse presumat, ne quietem fraternam presentia sua impediat. Refectionis tempore dato signo pariter omnes concurrant. Qui autem ad mensam tardius uenerit, aut penitentiam agat, aut ieiunus ad suum opus uel cubile recurrat. Nemo autem ad uescendum ibit, antequam ad uocandum omnes uox signi solita insonuerit. Refectorium pariter cunctis fratribus unum erit, ad singulas mensas deni conuescentes resideant, reliqua turba paruulorum astent. Tempore conuescentium fratrum omnes discipline gerant silentium, Apostolo obtemperantes, qui dicit:  Cum silentio operantes suum panem manducent . Unus tamen in medio residens, benedictione accepta de Scripturis aliquid legat, ceteri uescentes tacebunt, lectionem attentissime audientes: ut sicut illis corporalis cibus refectionem carnis prestat, ita mentem eorum spiritalis sermo reficiat. Nullus ad mensas clamor excitetur; soli tantum preposito sollicitudo maneat in his que sunt uescentibus necessaria. Abbas, citra languoris necessitatem, cibos in conspectu pariter cum fratribus sumat: nec aliud quam ceteri, nec cultius quam que in commune consistunt, preparari sibi quidpiam expetat; sicque fiat ut dum presens est, omnia diligentius administrentur, et dum communia sunt, salubriter et cum caritate sumantur. Aequalia  quippe erunt mensarum omnium fercula, similibusque alimentis cuncti reficiendi sunt fratres. Quidquid presens refectio dederit, omnes sine murmuratione percipiant: nec id desiderent quod edendi uoluptas appetit, sed quod nature necessitas querit; scriptum est enim: Carnis curam ne feceritis in desideriis . Per omnem autem hebdomadam fratres uiles olerum cibos ac pallentia utantur legumina, diebus uero sanctis interdum cum oleribus leuissimarum carnium alimenta. Non erit usque ad satietatem reficiendum corpus, ne forte intereat animus; nam ex plenitudine uentris cito excitatur luxuria carnis. Qui autem appetitum edacitatis reprimit, sine dubio lasciuie motus restringit.  Tanta cum discretione reficiendum est corpus, ut nec nimia abstinentia debilitetur, nec superflua edacitate ad lasciuiam moueatur. In utroque ergo temperantia adhibenda est: scilicet, ut et uitia carnis non preualeant, et uirtus ad ministerium bone operationis sufficiat. Quicunque ad mensam residens a carnibus uel uino se abstinere uoluerit, non est prohibendus: abstinentia enim non prohibetur, sed potius collaudatur; tantum ne ex contemptu creatura Dei humanis concessa usibus exsecretur. Nullum esus furtiua contaminatio polluat, aut impudens uel priuatus extra communem mensam appetitus: excommunicationis enim sententie subiacebit, qui uel occulte uel extra ordinariam mensam aliquid degustauerit. Ante refectionis  tempus nullus uesci audeat, preter eum qui egrotat: qui enim tempus edendi antecesserit, subsequentibus penis abstinentie subiacebit. Sitienti cuipiam aut defectum patienti ante edendi tempus consulendum est, abbate uel preposito ordinante, non tamen palam, ne forte sitire, uel esurire alios cogat. Hebdomadarius solus cibos degustet, nec quis id alius audeat: ne sub occasione degustandi, gule uel gutturi satisfaciat. Laici ministri mensis monachorum nullatenus intererunt: nec enim poterit illis mense communis esse locus, quibus diuersis est prepositus. Monachi cum a mensis surrexerint, ad orationem omnes concurrant: quod mense redundauerit, omni cura seruatum egentibus dispensabitur. In refectione monachorum a diebus  Pentecostes usque ad autumni principium tota estas interdiana prandia, cena tantum apponatur. In utrisque temporibus refectio mense tribus erit pulmentis, olerum scilicet et leguminum, et si quid tertium fuerit, pomorum. Ternis quoque poculis fraterna reficienda est sitis. In obseruatione autem Quadragesime, sicut fieri solet, post expletum ieiunium, pane solo et aqua contenti omnes erunt, uino autem et oleo abstinebunt.



CAPUT XI. De feriis.

He sunt ferie monachorum, in quibus ieiunia conquiescunt. In primis uenerabilis dies Dominicus nomini Christi dicatus; qui sicut propter mysterium resurrectionis eius solemnis est, et ita apud omnes  seruos eius celebritatem conuiuii uotiuo gaudio retinebit. Item a primo die Pasche usque ad Pentecosten, quinquaginta scilicet continuis diebus, ieiunium a sanctis Patribus dissolutum est; propter resurrectionem uidelicet Christi, et aduentum Spiritus sancti: ut hi dies non in figura laboris, quod Quadragesime tempus significat, sed in quiete letitie laxatis ieiuniis celebrentur. Placuit etiam Patribus a die natalis Domini usque ad diem Circumcisionis solemne tempus efficere licentiamque uescendi habere. Non aliter et dies Epiphanie ex ueteri regula reficiendi indulgentiam consecuta est: siquidem et dum quisque fratrum conuertitur, alii ex aliis monasteriis fratres gratia uisitandi concurrunt, pro caritate adimplenda interrumpuntur ieiunia, si  tamen non fuerint generalia. Preter hec alia tempora libere licenterque ieiuniorum inseruiunt. Si qui autem monachorum predictis temporibus ieiunare disponunt, nequaquam prohibendi sunt: nam multi antiquorum Patrum his diebus in eremo abstinuisse, nec aliquantum ieiunia soluisse leguntur nisi tantum diebus Dominicis, propter resurrectionis Christi letitiam.



CAPUT XII De ieiuniis.

Ieiuniorum autem hos dies potissimum ueteres elegerunt. Primum ieiunium Quadragesime quotidianum, in qua maior abstinentie obseruantia in monachis, quoniam non solum a prandiis, sed etiam  a uino et ab oleo abstinetur. Secundum ieiunium interdianum post Pentecosten alia die inchoatum, usque ad equinoctium autumnale protenditur ternis scilicet diebus per singulas hebdomadas, propter estiuum solis ardorem. Tertium sequitur quotidianum ieiunium, ab octauo decimo Kalendas Octobris, usque ad Natale Dominicum, in quo quotidiana ieiunia nequaquam soluuntur. Quartum item quotidianum ieiunium post diem Circumcisionis exoritur, peragiturque usque ad solemnia Pasche. Hi autem qui uetustate corporis consumpti, aut tenere etatis fragilitate detenti sunt, non sunt quotidianis exercendi ieiuniis: ne aut senescens etas, antequam moriatur, deficiat; aut crescens priusquam proficiat, cadat, et ante intereat quam bonum  facere discat.



CAPUT XIII. De habitu monachorum.

Cultus uestium uel indumentorum insignia monacho deponenda. Munitus debet esse monachus, non delicatus. Sicut autem non oportet in monacho esse notabilis habitus, ita nec satis abiectus. Nam pretiosa uestis animam ad lasciuiam pertrahit; nimis uilis aut dolorem cordis parit, aut morbum uane glorie contrahit. uestimenta non erunt equaliter distribuenda omnibus, sed cum discretione, prout cuiusque etas uel gradus expostulat. Ita enim et apostolos fecisse legimus, sicut scriptum est: Erant illis omnia communia; et distribuebatur unicuique prout opus erat . Uniuscuiusque  autem fratris supplementum uel indigentia inspiciatur: ut qui habent, contenti sint; et qui non habent, accipiant. Nam habenti non dabitur, ut sit unde egentibus tribuatur. Porro linteo non oportet monachum indui: orarium, birros, planetas non est fas uti, neque illa indumenta uel calceamenta, que generaliter cetera monasteria abutuntur. Ternis autem tunicis, et bonis palliis, singulisque cucullis contenti erunt serui Christi, quibus supra adiicietur melotes pellicea, mappula, manice quoque pedules, et calige. His tantum contenti erunt, nichil preterea in habitu aliud presumentes. Pedules autem utentur in monasterio, quandiu hiemis cegerit uiolentia; siue dum fratres gradiuntur in itinere, uel proficiscuntur ad urbem. Monachi autem  in monasterio palliis semper operiantur, ut pro honestate tecti incedant, et in ministerio operis expediti discurrant. Sane si forte quis pallium non habeat, humeris mappulam superponat. Nullus monachorum uultus curam gerat, per quod lasciuie et petulantie crimen incurrat: non est enim mente castus, cuius aut corporis cultus, aut impudicus exstat incessus. Nullus monachorum comam nutrire debet: nam qui hoc imitantur, etsi ipsi hoc ad decipiendos homines per speciem simulationis non faciant, alios tamen scandalizant; ponentes offendiculum infirmis, et sanctum propositum usque ad blasphemiam perducentes. Tondere ergo debent isti, quando et omnes, imo simul ac pariter omnes.  Nam reprehensibile est, diuersum habere cultum, ubi non est diuersum propositum.



CAPUT XIu. De strato, siue de illusionibus nocturnis.

Abbatem cum fratribus pariter in congregatione commorari oportet; ut communis conuersatio, et testimonium bone uite, et reuerentiam prebeat discipline. Fratres quoque omnes, si possibile est, in uno conclaui commorari decet. Quod si difficile fuerit, certe uel decem, quibus unus est preponendus decanus, quasi rector et custos. Speciosam uel uariam supellectilem monachum habere non licet, cuius stratus erit storea, et stragulum, pellesque lanate due, galnabis quoque et fecistergium, geminusque ad caput puluillus. Per singulas hebdomadas  abbas siue prepositus lectulos cunctorum perspiciat, ne quid indigeat frater, seu superfluum habeat. Nocte dum ad dormiendum itur, seu postquam quiescitur, alteri nemo loquatur. In nocturnis tenebris nemo loquatur fratri cui obuiat. Duobus in lecto uno iacere non liceat. Lux autem nocte dormientium locum illustret, ut depulsis tenebris testimonium pateat singularis quietis. Monachi stratus in nulla turpi cogitatione uersetur, sed in sola contemplatione Dei accubans, et requiem corporis et quietem habeat cordis, cogitationesque prauas a se repellat; bonis obiectis, turpes a se remoueat: nam animi motus imaginibus suis agitur, et qualis uigilanti cogitatio fuerit, talis et imago per soporem occurrit. Qui nocturna illusione polluitur, publicare hoc  Patri monasterii non moretur, culpeque meritis hoc tribuat et occulte penitentiam agat: sciens quia nisi precessisset in eo fluxus animi turpia cogitantis, non sequeretur in eo fluxus sordide atque immunde pollutionis. Quem enim preuenerit cogitatio illicita, tentatio illum fedat immunda. Qui nocturno delusus phantasmate fuerit, tempore officii in sacrario stabit; nec audebit eadem die ecclesiam introire, antequam sit lotus et aquis et lacrymis. In lege quippe  qui somnio nocturno polluebatur, egredi iubebatur e castris, nec regredi priusquam ad uesperam lauaretur. Et si illi in carnali populo ita, quid spiritalis seruus Christi facere debeat? qui magis contaminationem suam debet respicere, et longe ab altero positus mente et corpore pertremiscere,  atque in figura aque penitentie lacrymas adhibere: ut non solum aquis, sed etiam fletibus studeat ablui, quidquid forte per occultam culpam immunda contaminatio polluit. Qui fornicationis tentamentis exestuat, oret indesinenter atque abstineat, nec erubescat confiteri libidinis estum quo uritur; quia uitium detectum cito curatur, latens uero, quanto amplius occultatum fuerit, tanto magis profunde serpit: quod reuera qui publicare negligit, curari minime cupit.



CAPUT Xu. De delinquentibus.

Si quis in aliquo leui delicto titubans oberrauerit, semel atque iterum admonendus est: qui si post  secundam admonitionem a uitio nequaquam fuerit emendatus, congrua facti sui animaduersione cerceatur. Peccantem nullus occultet: criminis enim est consensio post secundam admonitionem celare quempiam peccatorem. Si quis sepius peccantem uiderit, prius hoc uni uel duobus demonstret fratribus, quorum testimonio possit conuinci, si negauerit qui deliquit. Peccatum palam commissum palam est arguendum: ut dum peccans manifeste emendatur, hi qui eum in malo imitati sunt, corrigantur. Sicut autem unius delicto sepe multi pereunt; ita unius emendatione plerumque multi saluantur. Qui uero in fratrem peccauerit, si statim reminiscens ad ueniam poscendam fuerit inclinatus, percipiat ab eo indulgentiam cui cognoscitur intulisse iniuriam. Qui autem  non petit, aut non ex animo postulat, in collationem deductus iuxta excessum iniurie congrue subiaceat discipline. Qui sibi inuicem conuicia obiiciunt, si iterum inuicem sibi celeriter laxando ignoscunt, hi iam ab alio iudicandi non sunt, quia pariter sibi ueniam dare festinauerunt: si tamen excedere in semetipsos frequentius non presumant. Qui sponte culpam confitetur quam gessit, ueniam promereri debet quam expetit. Oretur igitur pro eo, eique confestim, si leuis culpa est, postulata indulgentia prebeatur. Qui pro graui uitio sepe excommunicatus emendare neglexerit, tandiu damnationi subiaceat, quousque uitia inolita deponat: ut quem semel illata animaduersio non cercuit, frequens seueritas censeat emendandum. Quamuis frequentium grauissimorumque  uitiorum uoragine sit quisquam immersus, non tamen a monasterio proiiciendus, sed iuxta qualitatem delicti cercendus est: ne forte qui poterat per diuturnam penitudinem emendari, dum proiicitur, ore diaboli deuoretur.



CAPUT XuI. De delictis.

Delicta autem aut leuia sunt aut grauia. Leuioris culpe reus est: qui otiosus esse dilexerit, qui ad officium, uel ad collationem, uel ad mensam tardius uenerit; qui in choro horis riserit fabulisue uacauerit; qui relicto officio uel opere, extra necessitatis causam foras discesserit; qui torporem aut somnum amauerit; qui sepius iurauerit; qui multiloquus fuerit; qui ministerium cuiuslibet operis iniunctum sibi  sine benedictione susceperit, ac peracto opere benedictionem minime postulauerit, qui iniunctum opus negligenter uel tardius expleuerit; qui casu uas aliquod fregerit; qui damnum rei parue intulerit; qui codice negligenter usus fuerit; qui alicubi ad momentum secesserit; qui occulte litteras ab aliquo uel quodlibet munus acceperit; uel epistolam suscipiens occultauerit, aut sine abbatis consensu rescripserit, uel quemlibet parentum, uel secularium, sine iussu senioris aut uiderit, aut cum eo locutus sit; qui seniori inobediens fuerit; qui contumaciter seniori responderit; qui erga seniorem linguam non represserit; qui lasciuus in lingua fuerit; qui inhoneste incesserit; qui iocauerit; qui satis riserit; qui cum  excommunicato locutus fuerit, orauerit, aut comederit; qui illusionem nocturnam Patri non patefecerit. Hec igitur et his similia triduana excommunicatione emendanda sunt. Grauiori autem culpe obnoxius est, si temulentus quisque sit, si discors, si turpiloquus, si feminarum familiaris, si seminans discordias, si iracundus, si alte et erecte ceruicis, si mente tumidus uel iactanti incessu immoderatus; si detractor, susurro, uel inuidus; si presumptor rei peculiaris, si pecunie contagio implicatur, si aliquid preter regularem dispensationem superfluum possideat, si fraudator rei accepte, uel commisse sibi, aut minus commisse. Inter hec si se de rebus secum allatis extulerit, uel de iis per inobedientiam murmurauerit; si rei maioris damnum intulerit, si furatus fuerit,  si periurauerit; si falsum dixerit; si contentiones et rixas amauerit; si manifestum conuicium fratri intulerit; si personam innocentis falso crimine maculauerit; si contumaci animo seniorem despexerit; si rancorem aduersus fratrem tenuerit; si peccanti in se et postea supplicanti ueniam non concesserit; si cum paruulis iocauerit; si cum altero in uno lecto iacuerit, si extra communem mensam priuatim uel furtim quippiam sumpserit; si alicubi extra consultum prepositi uel abbatis discedens medio die uel amplius commoratus fuerit: si, ut otiosus sit, falsam infirmitatem pretenderit. Hec et similia iuxta arbitrium Patris diuturna excommunicatione purganda sunt; ut qui grauiter peccare noscuntur, acriori seueritate cerceantur.



CAPUT XuII. De excommunicatis.

Satisfactio delinquentium hec est: fratribus in ecclesia constitutis, peracto penitentie tempore, excommunicatus uocatus soluet statim cingulum extra chorum humo prostratus, quousque celebritas expleatur; cumque iussum fuerit ab abbate de terra consurget, ingrediensque chorum oret. Post hec data oratione pro eo ab abbate, et respondentibus cunctis, Amen, surget, atque ab omnibus pro negligentia ueniam poscat, adepturus indulgentiam post huius emendatorie satisfactionis censuram. In minori etate constituti non sunt cercendi sententia excommunicationis, sed pro qualitate negligentie congruis emendandi sunt plagis; ut quos etatis infirmitas  a culpa non reuocat, flagelli disciplina compescat. Excommunicatis autem, ab his locis quibus fuerint constituti, ante penitentie tempus expletum progredi prohibeatur. Ad excommunicatum nulli liceat ingredi citra imperium senioris. Cum excommunicato neque orare, neque loqui cuique licebit; cum excommunicato nulli penitus uesci licet, nec ipsi quidem qui alimentum uictui prebet. Cuius biduana uel triduana fuerit illata excommunicationis suspensio, sola panis et aque in uespertinum erit adhibenda refectio. Excommunicatis, preter hiemis uiolentiam, cubile humus erit tantum, siue storea; amictus autem tegmen rasum aut forte cilicium: calceamentum uero spartea, aut quodlibet genus solearum.  Excommunicandi potestatem habebit Pater monasterii, siue prepositus; reliqui autem excessus monachorum in collecta abbati uel preposito deferentur; ut is qui deliquisse cognoscitur, competenti seueritate cerceatur



CAPUT XuIII. De rebus Monasterii.

Abbati uel monacho monasterii seruum non licebit facere liberum. Qui enim nichil proprium habet, libertatem rei aliene dare non debet. Nam, sicut et seculi leges sanxerunt, non potest alienari possessio nisi a proprio domino. Omne quod in monasterium in nummo ingreditur, sub testimonio seniorum accipiendum. Eadem pecunia in tribus partibus diuidenda est: quarum una erit pro infirmis et senibus,  et pro aliquo cemendo in diebus sanctis cultius ad uictum fraternum; alia pro egenis; tertia pro uestimentis fratrum et puerorum, uel quibusue ad necessitatem monasterii cemendis. Quas tres partes custos sacrarii suscipiat, ac precipiente abbate sub testimonio prepositi uel seniorum de singulis partibus pro suis necessariis causis expendat



CAPUT XIX. Quid ad quem pertineat.

Ad prepositum pertinet sollicitudo monachorum, actio causarum, cura possessionum, satio agrorum, plantatio culturaque uinearum, diligentia gregum, constructio edificiorum, opus carpentariorum, siue fabrorum. Ad custodem sacrarii pertinet cura uel custodia templi, signum quoque dandi in uespertinis  nocturnisque officiis; uela uestesque sacre, ac uasa sacrorum, codices quoque, instrumentaque cuncta, oleum in usus sanctuarii, cera et luminaria. Iste uestiaria monasterii suscipiat, quique etiam fila diuersa pro consuendis uestibus fratrum habebit, et quibuscunque ut necessum est ministrabit. Ad hunc quoque pertinebit aurum et argentum, ceteraque facta infectaque eris ferrique metalla: ordinatio quoque linteariorum, fullonum, cerariorum atque sartorum. Ad ianitorem pertinebit cura hospitum, denuntiatio aduenientium, custodia exteriorum claustrorum. Ad eum qui cellario preponitur, pertinebit sollicitudo eorum que in promptuario sunt. Iste prebebit hebdomadariis quidquid necessarium est uictui monachorum, hospitum et infirmorum. Isto presente dispensantur  ea que mensis deferenda sunt. Is etiam quidquid residuum sumptui fuerit pro pauperum usibus reseruabit. Huic quoque hebdomadarius expleta hebdomada uasa sibi tradita exhibebit, ad perspiciendum utique si negligenter habita non sunt: ac denuo succedenti hebdomadario coram isto tradentur. Ad hunc quoque pertinent horrea, greges ouium et pecorum, lana et linum, auiaria, sollicitudo cibaria ad ministrandum pistoribus, iumentis, bobus et auibus; industria quoque calceamentorum, cura pastorum seu piscatorum. Ad hebdomadarium pertinet cura ferculorum, administratio mensarum, signum dandi in diurnis officiis, siue in collatione, uel in collecta post solis occubitum. Ad hortulanum  pertinebit munitio custodiaque hortorum, aluearia apum, cura seminum diuersorum, ac denuntiatio quid quando oporteat in hortis seri aut plantari. Ars autem pistoria ad laicos pertinebit: ipsi enim triticum purgent; ipsi ex more molant. Massam tantumdem monachi conficiant, et panem sibi propriis manibus ipsi faciant. Porro pro hospitibus uel infirmis laici faciant panes. Strumentorum custodia et ferramentorum ad unum, quem Pater monachorum elegerit, pertinebit, qui ea operantibus distribuat, receptaque custodiat. Et licet hec cuncta specialiter singulis maneant distributa, omnia tamen a Patre monasterii ordinata ad curam prepositi pertinebunt. Ad custodiendam in urbe cellam unus senior et grauissimus monachorum cum duobus paruulis monachis  constituendus est ibi, qui si culpa caret, conuenit eum perpetim perdurare. Porro cura nutriendorum paruulorum pertinebit ad uirum, quem elegerit Pater, sanctum sapientemque, atque etate grauem, informantem paruulos non solum studiis litterarum, sed etiam documentis magisterioque uirtutum. Cura peregrinorum uel pauperum eleemosyna pertinebit ad eum cui dispensationis potestas commissa est. Iste quod habet distribuat, communicet quod potest, non ex tristitia aut necessitate: Hilarem enim datorem diligit Deus .



CAPUT XX. De infirmis fratribus.

Cura infirmorum sano sancteque conuersationis uiro committenda est, qui pro eis sollicitudinem  ferre possit, magnaque cum industria prestare faciat quidquid imbecillitas eorum expostulat. Ipse autem sic egrotis deseruiat, ut de sumptibus eorum uesci non presumat. Aegrotis delicatiora prebenda sunt alimenta, quousque ad incolumitatem perueniant; postquam autem salutem receperint, ad usum pristinum reuertantur. Infirmi pro quo delicatius aluntur, fortiores inde nequaquam scandalizentur: qui enim sani sunt infirmos tolerare debent; qui autem infirmi sunt, sanos et laborantes anteponendos sibi non dubitent. Nullam oportet uel ueram cordis et corporis infirmitatem tacere, uel falsam pretendere; sed qui possunt, gratias Deo agant et operentur; qui uero non possunt, manifestent suos languores,  et leuius humaniusque tractentur. Sub pretextu infirmitatis nichil peculiare habendum, ne lateat libido cupiditatis sub languoris specie. Lauacra nulli monacho adeunda studio lauandi corporis, nisi tantummodo pro necessitate languoris. Nec differendum est propter medelam, si expedit; nec murmurandum est; quia non fit pro appetitu uoluptatis, sed pro remedio tantum salutis.



CAPUT XXI. De hospitibus.

Aduenientibus hospitibus prompta atque alacris susceptio adhibenda est; scientes ob hoc nouissimam consequi retributionem, sicut et Dominus dicit: Qui uos recipit, me recipit: qui me recipit, recipit eum qui me misit. Qui recipit prophetam in nomine prophete,  mercedem prophete accipiet: et qui recipit iustum in nomine iusti, mercedem iusti accipiet: et qui potum dederit uni ex minimis istis calicem aque frigide tantum in nomine discipuli, Amen dico uobis non perdet mercedem suam . Et licet omnibus hospitalitatis bonum cum gratia oporteat referri, uberior tamen clericis et monachis deferenda est honorificentia hospitalitatis. Prebeantur eis habitacula, lauentur eorum pedes, ut preceptum Dominicum impleatur. Congruis etiam sumptibus eisdem humanitatis gratia prebeatur.



CAPUT XXI De profectione.

Nullus monachorum inconsulto abbate audeat uspiam progredi, nec aliquid presumere sine imperio  eius seu prepositi. Si quando abbas uel prepositus alicubi proficiscuntur, ille ferat fratrum sollicitudinem, qui est post prepositum secundus in ordine. Nullus propinquum uel extraneum hospitem uel monachum familiarem seu parentem uidere absque imperio audeat senioris: neque sine abbatis iussu quisque accipere epistolam, uel dare cuiquam presumat. Quando fratres foris proficiscuntur, uel redeunt, congregatis omnibus in unum in ecclesia benedictionem accipiant; eodemque modo hebdomadarii uel quarumlibet rerum dispensatores, siue dum promouentur, siue dum recedunt. Propter necessitatem aliquam monasterii duo fratres spirituales ac probatissimi eligantur, qui ad urbem uel ad possessionem mittantur. Adolescentuli autem uel nuper  conuersi a tali ministerio remouendi: ne aut infirma etas carnis desiderio polluatur, aut rudis conuersio ad seculi desideria reuertatur. Monachus dum ad aliud monasterium mittitur uisitandum, quandiu cum eis fuerit ad quos destinatus est, ita eum oportet ibi uiuere sicut reliquum cetum sanctorum uidet, propter scandalum scilicet et perturbationem infirmorum.



CAPUT XXIII. De defunctis.

Transeuntibus de hac luce fratribus, antequam sepeliantur, pro dimittendis eorum peccatis sacrificium offeratur. Corpora fratrum uno sepelienda sunt loco: ut quos uiuentes caritas retinuit unitos, morientes  locus unus amplectatur. Pro spiritibus defunctorum altera die post Pentecosten sacrificium Deo offeratur, ut beate uite participes facti purgatiores corpora sua in die resurrectionis recipiant. Hec igitur, o serui Dei, milites Christi, contemptores mundi, ita uobis custodienda uolumus, ut maiorum precepta Patrum per omnia conseruetis. Suscipite igitur inter illa et hanc admonitionem nostram, humili corde custodientes que dicimus, libenter sumentes quod dispensamus; quatenus uobis de effectu operis sit gloria, et nobis pro ipsa admonitione postulata proueniat uenia. Deus autem omnipotens custodiat uos in omnibus bonis, et quomodo cepit, sic confirmet gratiam suam in uobis. Amen.

Explicit Regula sancti Isidori.





REGULA SANCTI BENEDICTI ABBATIS CASSINENSIS.







REGULA CONSENSORIA MONACHORUM.







REGULA INCERTI AUCTORIS.







SANCTORUM PAULI ET STEPHANI ABBATUM REGULA AD MONACHOS.







SANCTI CAESARII ARELATENSIS EPISCOPI REGULA AD MONACHOS.







SANCTI FRUCTUOSI BRACARENSIS EPISCOPI REGULA MONACHORUM ET REGULA MONASTICA COMMUNIS.







CUIUSDAM PATRIS REGULA AD MONACHOS.







REGULA MAGISTRI AD MONACHOS.





GRIMLAICI PRESBYTERI REGULA SOLITARIORUM.





OBSERuATIO CRITICA IN REGULAM SEQUENTEM.

Per solitarios hic nominatos non intelligit auctor eremitas uel anachoretas, sed inclusos et sponte incarceratos monachos, qui ex diuturna monasterii probatione, ut loquitur sanctus Benedictus, ad singularem non  eremi, sed anguste celle pugnam descendunt. De quibus inclusis ita scribit Petrus uenerabilis, lib. I, epist. 20: »Obserata quidem est ianua, uel forte lapidibus obturata; sed per angustum fenestelle aditum recipit quidquid per ostii latitudinem admisit.« Adeoque pro talibus sponte incarceratis monachis scripta est hec Regula, qui non in campestribus cellis aut in pagis, sed in subterraneis monasterii locis includebantur, perpetuos quasi carceres sponte et lubenti animo eligentes. Quod admirabile uite genus non cuilibet amplecti permissum est; quicunque enim talem inclusionem desiderabat, non solum abbatis et conuentus licentiam obtinere debuit, sed post diuturnam probationem etiam episcopi facultas et potestas requirebatur, cuius auctoritate et sigillo ostium cellule occludebatur, ut omnis fallacie suspiciones remouerentur. Celebris erat huius inclusionis ceremonia, prout hec Regula prescribit, atque inclusus uestibus ad finem usque uite gestandis indutus angusta cellula ex omni parte muris septa obcludebatur, ut nec egredi, nec seculares ingredi ualerent: fenestra quoque talis intus et foris obsignabatur, ut ipse nec uidere aliquem, nec ab aliis uideri potuerit. De talibus sponte incarceratis monachis scripsit doctum syntagma Mattheus Raderus S. I. sacerdos, et in sua Bauaria sancta exhibet quamdam breuem sed mancam Regulam pro illis seculo duodecimo scriptam, quam proin huic operi inserere haud opere pretium esse duximus: nam hec presens Regula pro omni genere reclusorum fusissima est, in 69 capitula partita, plerumque ex Regula sancti Benedicti desumpta, que sola tempore auctoris apud cenobitas floruit, ex quibus hi inclusi desumebantur. Quod autem auctorem Regule attinet, uix aliquid certum determinari potest; cum duo Grimlaici hic nominentur: unus qui scripsit Regulam, alter cui et hec dedicata est, et quidem uterque sacerdos. Refert quidem Mabillonius in Annalibus Benedictinis, ad annum 900, tempore Formosi pape floruisse quemdam presbyterum, nomine Grimlaicum, pape familiarem et episcopatu dignissimum, qui an hanc Regulam scripserit, an uero illa eidem nuncupata fuerit, non determinauit uir doctissimus. Utcunque sit, auctor monachum se, et uitam solitariam egisse, satis indicat; et cum Aquisgranensem Regulam aliquando adducat, sic eum longe post annum 816 floruisse certum est, et forsan in urbe Metensi uel in uicina aliqua abbatia solitariam uitam excoluit; cum sanctum Arnulphum episcopum metensem iam dudum defunctum pre reliquis piissimis prelatis summopere laudet. Nolo hic asserere quod piissimus auctor eo consilio hanc Regulam condiderit, ut aliquis monachorum ordo secundum illam uiuentium exoriretur; nunquam enim aliquam horum inclusorum congregationem alicubi floruisse legimus, quamuis reperimus plures sponte incarceratos, sed in diuersis cenobiis uiuentes. Sic Marianus Scotus in suo Chronico refert duos tales inclusos, nimirum S. Annunchadum Fulde inclusum, et admirandum illum S. Paternum, qui ob amorem talis uite solitarie permisit se uiuum comburi, dum tota ciuitas Paderburna igne consumpta est. Et quamuis beatus ille chronographus, tum Fulde tum Moguntie, hanc spontaneam incarcerationem per plures annos amplexus sit, atque in pluribus monasteriis antiquis celle talium inclusorum adhuc supersint; tamen a pluribus seculis nullus hoc uite genus ambiuit. uerum de reclusis feminis sanctimonialibus plura mox dicemus, cum Regulas sacris uirginibus prescriptas obseruabimus.





IN NOMINE DEI SUMMI, INCIPIT PROLOGUS REGULAE SOLITARIORUM.


Dilectissimo Patri in Christo atque equiuoco meo Grimlaico uenerabili sacerdoti perennem in Saluatore salutem.

Sepenumero dum in auribus uestris omne quod mihi de meipso displiceret, exposui, suggessistis mihi ut Regulam solitariorum, uidelicet cenobitarum, describerem, mihique ipsi iugum seruitutis imponerem. Ego autem hoc diu multumque renisus sum agere, ne forte uires meas excederem, imo ne iactantie lapsum incurrerem; uerens pariter ne ab aliquibus quasi noua condens presumptuosus putarer, ac ne mihi illud antiquum obiiceretur prouerbium: Quid necesse est in mari mittere pisces aut in flumine aquas? Sed cum post multos dies reminisci ceperim quod nunquam moris fuerit sanctis  Patribus inuicem prouocare, inuicem inuidere, sed unumquemque in ordinanda domo Dei pro uiribus suis obtulisse, malui imperio iussionis uestre obtemperare quam uoluntatem meam facere. Unde et ego mox iniuncti me operis labori supposui, atque hinc inde orthodoxorum Patrum sententias exemplaque diuersa decerpsi, et ex his hanc Regulam componere sategi. Eorumdem quippe nomina, quorum sententias ad hoc opus assumpsi, ob prolixitatem capitulorum uitandam, partim intus in serie, partim deforis in ipsis marginibus impressi. Et ne aliquis compilatorem uocitaret, hoc potissimum fieri curaui. Scio namque, Domino pronuntiante, quia  qui a semetipso loquitur, gloriam propriam querit . Mea quoque dicta licet sint exigua, tamen inter sanctorum flores eloquiorum solito nomine meo imprimere curaui. Qua de causa humiliter obsecro ut si cui hec scribilis uidetur, prefata sanctorum uocabula, sicuti nunc sunt adnotata, adnotare non omittat. Nostracismos denique et barbarismos, necnon et ipsos prepositionum casus in hoc opusculo seruare contempsi: quia indignum uehementer fore censui, ut uerba Christi uel sanctorum Patrum sub regula perstringerem Donati.

Hanc nimirum regulam de sanctorum floribus, quasi de magis fluminibus pelagique gurgitibus excerptam, in modicos riuulos, hoc est, in sexaginta  nouem capitula diuidere curaui. Et primo omnium de abrenuntiatione seculi, et de actiua uita et contemplatiua pauca collegi capitula. Deinde quomodo solitaria conuersatio constare debeat, et de uita ac moribus solitariorum aliqua adnexui capitula. Inter hec quidem de preceptis Redemptoris nostri tria tantum capitula inserui, quatenus solitarii in lege Domini die ac nocte meditantes, et ipsa Christi mandata sedulo ante oculos mentis simul et corporis reuoluentes, semper deuotiores atque feruentiores existant. Postea quoque ad actiuam uitam ueniens, quid uel quantum de cibis et potibus, quidue de uestimentis aut lectualibus habere uel uti debeant,  determinaui. Addidi etiam modum et tempus ieiuniorum atque abstinentie. Subiunxi quoque locis congruis pauca de uirtutibus et uitiis, et ut cautos facerem solitarios, quibus modis miracula operari soleant intimare curaui. Ad ultimum autem de perseuerantia boni operis unum tantum capitulum posui.

In his ergo omnibus ubicunque aliquibus clausulis enucleandis necessitas exstitit, morem fluminis imitari studui. Fluuius quippe dum per alueum defluit, si ualles concauas ex latere contingit, in eas protinus sui impetus cursum diuertit; cumque illas sufficienter impleuerit, repente se in alueum refundit. Ita nimirum ubicunque inter sacra sanctorum eloquia aliquam obscuritatem congrue edificationis reperi, quasi ad uicinam uallem explanationis undam retorsi; et dum ipsam obscuritatis uallem sufficienter  expositam perspexi, rursus ad sermonis propositi alueum recucurri. Sed non hoc meo sensu uel studio, sed sanctorum Patrum oraculis annuentibus peregi.

Hoc sane, Pater uenerande, tam uos qui ad istud opusculum peragendum me excitastis, quam omnes qui hec forte lecturi sunt, contestor et obsecro, ut quidquid in rebus istis que utcunque digeste sunt, reprehensionis inuenerint, uitio mee rusticitatis ascribant mihique dignanter indulgeant: ea autem que secundum fidem catholicam dicta probauerint, Deo deputent, qui dat omnibus affluenter, et non improperat. Ego quippe dum studui preceptum iubentis implere, etiam maiora uiribus meis presumpsi, suscipere; sed tamen ipsa obedientia ualde  mihi erat necessaria? Hac quidem nactus occasione Regulam, quam non habebam, modo habeo. Ceterum de accuratione dictionis elucubrate non satago; quia quod a magistris negligendo non didici, id exhibere loquendo nequiui.

Id ipsum autem quod scripsi, non ingenio meo fretus, sed orationibus uestris auxiliantibus peregi. Solent namque medici ex multorum speciebus pigmentorum in salutem poscentis quoddam genus medicamenti componere, nec seipsos presumunt fateri creatores herbarum uel aliarum specierum, sed ministros se esse in colligendo et conficiendo asserunt. Ita et ego, non auctor huius operis, sed  minister in colligendo exstiti. Ex quarum tamen compositione specierum salus efficitur egrotantium. Sic etiam, sic forsitan mee deuotionis labor uestre caritati, Domino opitulante, aliquid proficere ualebit. Non enim, ut reor, tam sollicite mihi hanc Regulam scribere iniungeretis, nisi eam diligeretis, et nisi ad propositum uite solitarie quandoque uenire uoluissetis. Sicut enim me pie deuotionis affectu exhortati estis ut eam scriberem, ita nunc uos humiliter deposco ut eamdem sepius diligenter legere studeatis; quatenus animus uester, quodammodo exterioribus molestiis fatigatus, ad seipsum redeat, et quo maxime festinare debeat, intelligat. Quid ergo in hac uita laboriosius quam terrenis desideriis estuare? Aut quid securius quam de huius seculi uanitate nil appetere? Qui enim hunc mundum diligunt, turbulentis eius curis et sollicitudinibus conturbantur.  Qui autem ab eo recedunt, et solitariam uitam expetunt, future pacis requiem, quam illic exspectant, hic iam quodammodo habere inchoant.

Quapropter queso tam uos quam omnes Deum diligentes, ut nemo hanc Regulam spernat, neque ab hac instructione pauore perterritus refugiat, quia uia salutis non aliter nisi angusto initio est incipienda. Unde Dominus ait: Contendite intrare per angustam portam . Et iterum: Arcta et angusta uia est, que ducit ad uitam; lata et spatiosa, que ducit ad mortem . Nihil ergo in hac constitutione asperum, uel onerosum, nichil graue spero me scripsisse; sed si quid paululum restrictius,  dictante equitatis ratione in ea institui, hoc propter emendationem uitiorum et conseruationem uirtutum feci. Quisquis igitur hanc Regulam bono animo et plena deuotione uoluerit obseruare, in presenti adhuc seculo positus, ad uirtutum culmina, Deo fauente, poterit scandere; et post huius uite terminum, cum sanctis et electis Dei in celesti regno gaudere, et cum ipso Domino et angelis eius in perpetuum feliciter poterit uiuere; et non solum uiuere, sed etiam conregnare. Cunctipotens Deus animum uestrum ad hanc institutionis obseruantiam festinanter adducat, et per eamdem obseruantiam ad regna celestia perducat. Amen.

Explicit prologus.





INCIPIT TEXTUS REGULAE.



CAPUT PRIMUM. De generibus solitariorum.

Primum igitur indagare oportet cur monachus, uel cur solitarius uocatur, et sic demum, auxiliante diuina clementia, ad cetera exponenda rite transeamus.  Monachus enim Greca etymologia uocatur, eo quod sit singularis. Monas enim Grece, Latine singularitas dicitur. Ergo solitarius interpretatur uocabulum monachi. Idcirco enim siue dicatur monachus siue solitarius, unum atque idem est. Sed iam uideamus quot sunt genera solitariorum. Duo sunt namque genera solitariorum; unum anachoretarum, id est, eremitarum; alterum uero cenobitarum, hoc est, monasteriale. Hec autem amborum  genera non conuersionis feruore nouitio debent institui, sed diuturna monasterii exercitatione prius debent probari, quatenus probati ad perfectionis culmen, Domino miserante, conscendere ualeant. Preterea quoque sepe dubitatum est a multis, a quo potissimum monachorum eremus cepta sit habitari.  Quidam enim altius repetentes, a beato Elia et Ioanne sumptum dicunt exordium; alii autem asseuerant beatum Antonium huius propositi esse caput. Macarius uero discipulus beati Antonii affirmat Paulum quemdam Thebeum in Nouo Testamento rei istius fuisse principem; quod et uerum est. Sciendum uero quod a tempore beati Antonii ceperunt cenobitarum solitarii, hoc est, retrusi. Sed quis primus fuisset retrusus, difficile reperitur; non enim solummodo in cenobiis, sed etiam in ipsis eremis antea habitabant retrusi. Priscis denique temporibus hi qui prius in monasteriis erant retrusi; qui iam didicerant per multa experimenta contra diabolum pugnare, ipsi quoque bene instructi, atque sicut aurum in fornace probati, fraterna ex  acie ad singularem pugnam eremi, securi iam sine consolatione alterius, sola manu uel brachio contra uitia carnis uel cogitationum, Deo auxiliante, dimicaturi pergebant. Horum exemplum beatus Arnulphus episcopus tenuit, qui secundum Domini preceptum omnia que habuit uendidit pauperibusque distribuit. Et non solum temporalia reliquit omnia, sed etiam episcopatum, quem post amissionem bonorum temporalium, Domino largiente, suscepit, ipsum dimisit; et postea cellulam retrusionis expetiit; ibique multis diebus sese ad exercitandum in diuinis cultibus Domino mancipauit. Deinde uero post multorum curricula annorum assumpsit alas sicut columba, hoc est, uirtutes spirituales, et ad eremum conuolauit; ibique Dominum nostrum Iesum  Christum exspectauit, ut illum saluum faceret a pusillanimitate spiritus et tempestate. Qui ueniens non solum saluauit eum, sed ad ethera transuexit feliciter coronandum. Idcirco enim exemplum tanti uiri huius hic inserere studui, ut ab eo discant solitarii omnia caduca despicere et celestia totis uiribus appetere.



CAPUT II. De preceptis altioribus monachorum uel solitariorum.

Altiora enim sunt precepta que dantur monachis uel seculo huic renuntiantibus, quam illa que dantur fidelibus in seculo communem uitam agentibus. Monachis et solitariis dicitur: Si uis perfectus esse, uade et uende omnia que habes, et da pauperibus; et ueni,  sequere me . Et rursum: Omnis qui reliquerit domum, aut fratres, aut patrem, aut matrem, aut uxorem, aut filios, aut agros propter nomen meum, centuplum accipiet, et uitam eternam possidebit . Hec et huiusmodi precepta specialiter solis congruunt monachis solitariisque. Et quanto singularia, tanto potiora et eminentiora. Hec uero que sequuntur quasi minora minoribus generaliter dicta sunt omnibus. Qui non accipit, inquit Dominus, crucem suam, et uenit post me, non est me dignus . Et iterum: Omnia que uultis ut faciant uobis homines, eadem et uos facite illis . Dico autem uobis: Nolite resistere malo . Item ipse: Diligite  inimicos uestros; benefacite his qui uos oderunt, etc. . Monachis enim siue solitariis dicitur ut sua omnia derelinquant; secularibus uero, ut sua omnia bene gerant. Illi precepta generalia bene uiuendo transcendunt, isti preceptis generalibus astringuntur. Ad perfectionem enim non sufficit cuiquam sua derelinquere, nisi etiam semetipsum abneget. Sed quid est semetipsum abnegare, nisi uoluntatibus propriis renuntiare? ut qui superbus erat, sit humilis; qui iracundus, studeat esse mansuetus; qui luxuriosus, sit castus; qui ante ebriosus, sit sobrius; qui inuidus et maleuolus, sit benignus et beneuolus. Nam si ita quisque renuntiat omnibus que possidet, ut et suis non renuntiet moribus, non est pro certo Christi discipulus. Qui enim  suis rebus renuntiat, sua abnegat; qui uero prauis moribus renuntiat semetipsum abnegat. Unde et Dominus: Qui uult, inquit, post me uenire, abneget semetipsum, et sequatur me .



CAPUT III. De quatuor ordinibus hominum qui erunt in die iudicii.

Sciendum quoque est quia quatuor ordines hominum erunt in die iudicii, duo bonorum, et duo malorum. Primus ordo saluabitur et non iudicabitur, id est, qui sua omnia pro Christo derelinquunt, ipsi quidem cum Deo iudices uenturi sunt ad iudicium. Unde est illud Isaie: Dominus ad iudicium ueniet cum senibus populi sui . Ipsi alios iudicabunt, et non iudicabuntur ab  aliis. Secundus ordo iudicabitur et saluabitur, id est, boni Christiani, qui res huius mundi possident et eas pauperibus quotidie erogant, qui nudos uestiunt, infirmos uisitant, et alia his similia implent que Christus facere docet. Hi tales iudicabuntur et saluabuntur; quibus dicturus est in iudicio Dominus. Esuriui, et dedistis mihi manducare: sitiui, et dedistis mihi bibere . Et post pauca: uenite, benedicti Patris mei, percipite regnum, quod uobis paratum est ab origine mundi . Tertius ordo iudicabitur simul et condemnabitur, id est, mali Christiani, qui fidem habere uidentur, sed operationem non habent. Isti ad sinistram partem deputabuntur in iudicio, et istis dicturus est idem ipse Dominus: Esuriui, et non dedistis mihi  manducare; sitiui, et non dedistis mihi bibere . Et post pauca: Ite maledicti in ignem eternum, qui preparatus est diabolo et Angelis eius . Isti enim iudicabuntur et non saluabuntur. Quartus uero ordo erit infidelium, qui non iudicabuntur, sed condemnabuntur. De his ait Psalmista: Non surgent impii in iudicio, neque peccatores in concilio iustorum . Resurgent enim impii, non ut iudicentur, sed ut condemnentur; scilicet ut qui sine lege peccauerunt, sine lege pereant . Primus uero ordo, qui sua dereliquerunt et Christum secuti fuerunt, iudicabunt alios duos sequentes, id est, bonos Christianos, ut recipiant bona; et malos e contra, ut recipiant mala.


Cum summa igitur deuotione rogemus Deum ut corda nostra misericorditer tangendo omnia uisibilia nos despicere faciat, quatenus ad primum ordinem pertinere possimus. uindicemus itaque in nobis bene uiuendo gratiam tanti honoris, si enim uitam nostram perfecte custodierimus, iudices cum Deo et apostolis eius in die iudicii erimus. Firmissime enim hoc credere debemus, quia fidelissimus est ille qui hoc nobis promittit. ueritas est ipse, fallere non potest. Solitarii, qui sua omnia pro Christi amore derelinquunt, cum Petro apostolo dicere poterunt: Domine, ecce nos reliquimus omnia, et secuti sumus te; quid ergo erit nobis ? Hoc pro certo scire conuenit, quod Petro tunc respondit omnibus  solitariis in Petro respondit. Forsitan est aliquis qui dicat: Imitari huius mundi contemptores uolo, sed quod relinquam non habeo. Ad hoc uero respondendum est: Multum dimittit ille qui uoluntatem habendi dimittit. Attendere etiam debemus quod non dixit: uos qui reliquistis omnia solummodo, sed addidit, et secuti estis me , quia multi relinquunt sua, et Christum non sequuntur; sicut Crates philosophus et alii multi: sequitur enim Christum qui illum imitatur.

Pensemus igitur quid Petrus dimisit, qui sic confidenter loquitur. Retia tantum dimisit et nauim, tamen loquitur confidenter. Reliquimus omnia. Ac sic diceret: Fecimus, Domine, quod iussisti; scire uolumus quale pro hoc premium daturus es nobis.  iehsu autem non solum illis, sed et ceteris respondit, dicens: Amen dico uobis, quod uos qui secuti estis me, in regeneratione, cum sederit filius hominis in sede maiestatis sue, sedebitis et uos super sedes duodecim, iudicantes duodecim tribus Isrel . Magna letitia et inenarrabilis gloria nobis est promissa. Hec sententia ad omnes pertinet qui sua omnia pro Dei amore derelinquunt.

Transcendamus autem uisibilia omnia, despiciamus transitoria cuncta, ut mereamur perfrui cum beatis apostolis eterne beatitudinis gloria; et ut hoc citius fiat, Domini clementiam quotidie humiliter exoremus, dicentes: Cunctipotens Deus, qui nos per sanguinem Filii tui redemisti, et ex aqua et Spiritu sancto uoluntarie regenerasti, fac nos de  hac miserrima peregrinatione ad diu desideratam citius patriam transire, in qua cum beatissimis angelis et felicissimis hominibus seculo renuntiantibus, per infinita secula regnemus.



CAPUT Iu. Que sint uere diuitie.

Que sint uere diuitie beatus Gregorius patenter insinuat, dicens: Sole, inquit, diuitie uere sunt, que nos uirtutibus diuites faciunt. Que uero nobis appetende sunt diuitie, uel que fugiende, beatus Prosper satis euidenter ostendit, dicens: Ille nobis ambiende sunt diuitie, que nos ornare possint pariter et munire; que nos etiam contra impetus hostiles armant, a mundo disterminant, Deo commendant, ditant  animos nostros atque nobilitant. Nobiscum sint, intra nos sint. Diuitie nostre credende sunt, pudicitia, que nos pudicos faciat; et iustitia, que iustos; pietas, que pios; humilitas, que humiles; mansuetudo, que mansuetos; innocentia, que innocentes; puritas, que puros; prudentia, que prudentes; temperantia, que temperantes; et supra omnia caritas, que nos facit Deo et hominibus charos, uitiorum impotentes, seculi contemptores, ac bonorum omnium sectatores. Hec sunt non omnium, sed sanctorum sole uirtutes; non diuitum superborum, sed humilium pauperum facultates, patrimonia cordium, diuitie incorruptibiles morum, quibus non abundant, nisi qui illis carnalibus ex corde renuntiant. Que quamuis ipsa sint bona, ut  pote a bono Deo creata; tamen quia sunt bonis malisque communia, student ea spirituales uiri contemnere, quo possint ad illa incomparabiliter meliora, que sunt bonorum omnium propria peruenire. Quoniam non est tale bonum quod habent et mali, quale illud quod non habent nisi boni. Corporale bonum, quando habent iniqui, ipsorum est premium; quando habent iusti, non est eorum premium, sed temporale solatium. Item, boni temporalis amissio fit exercitium iusti et iniusti supplicium, quia et iustus desiderio celestium captus omnia temporalia siue habeat, siue amittat, omnino non sentit; et iniquus, qui cum delectatione habuit, sine dolore non perdit. Propter hoc igitur eis qui militant Deo fugiende sunt ex toto corde diuitie,  quas qui habere uolunt, sine labore non querunt, sine difficultate non inueniunt, sine cura non seruant, sine anxia delectatione non possident, sine graui dolore non perdunt. Apostolus autem Christi militibus dicit: uolo uos sine sollicitudine esse . Et idem: Radix omnium malorum est auaritia, quam quidam appetentes a fide errauerunt, et inseruerunt se doloribus multis . Ac sic census iste terrenus eis, a quibus uitiose diligitur non est uoluptatum materia, sed dolorum. Hec de ueris et fallacibus diuitiis dicta sufficiant. Quomodo autem quis ad perfectionis culmen conscendere possit, audiamus.



CAPUT u. De perfectione iustitie.


Si quis ergo uult esse perfectus, et tollere crucem suam, et sequi Dominum Saluatorem, et imitari Petrum dicentem: Domine, ecce nos reliquimus omnia, et secuti sumus te , faciat hoc quod precepit Dominus adolescenti, et sufficere ei potest ad perfectionem; id est: uade et uende omnia que habes, et da pauperibus; et ueni, sequere me . In potestate nostra est utrum uelimus esse perfecti an non. Non nobis iugum necessitatis imponit, sed potestati nostre liberum arbitrium concedit, dicens: uis esse perfectus, et in primo stare uestigio dignitatis? uende omnia que habes, et da pauperibus; et ueni, sequere me. Quicunque ergo perfectus esse uoluerit, debet uendere omnia que  habet, et non ex parte, sicut Ananias fecit et Saphira, sed totum uendere; et cum uendiderit, nichil fraudare, sed dare omne illud pretium pauperibus; et sic sibi thesaurum in regnum celorum preparare. Neque enim hoc ad perfectionem solummodo sufficit, nisi post contemptas diuitias sequatur Saluatorem, id est, relictis malis, faciat bona. Facilius, inquit beatus Hieronymus, sacculus contemnitur quam uoluntas et uoluptas. Multi diuitias relinquentes, Dominum non sequuntur. Sequitur enim Dominum, qui imitator eius est, et per uestigia illius graditur. Qui enim dicit se in Christo manere, debet quomodo ille ambulauit, et ipse ambulare . Bonum est ergo Dei seruo corporaliter remotum esse a mundo; sed multo melius,  uoluntate. Utrumque uero optimum et perfectum. Ille ergo perfectus est, qui huic seculo et corpore et corde discretus est. Magna apud Deum refulget gratia, qui huic seculo contemptibilis fuerit. Seruis autem Dei cuncta huius mundi contraria esse debent, ut dum ista aduersa sentiunt, ad celeste desiderium ardentius excitentur. Quid enim in hac uita laboriosius quam terrenis desideriis estuare? Aut quid securius quam de huius seculi uanitate nichil appetere? Qui enim hunc mundum diligunt, turbulentis eius curis et sollicitudinibus conturbantur. Qui autem ab eo recedunt, propter interne quietis tranquillitatem, future pacis requiem quam illuc exspectant, hic quodammodo habere inchoant.



CAPUT uI.  Quod qui seculo renuntiant, non debent habere hereditates nec possessiones.

Hi ergo qui seculum perfecte derelinquunt, nichil debent possidere preter Dominum. Unde in libro Prosperi ita legitur: Quemcunque ergo possidendi delectat ambitio, Deum, quem colit, quia omnia possidet, expedita mente possideat; et in eo habebit quecunque sancte desiderat. Sed quoniam nemo possidet Deum, nisi qui possidetur a Deo, fit ipse primitus Dei possessio, et efficitur ei Deus possessor et portio. Deinde quid ultra querit, cui omnia suus conditor sit? Aut quid ei sufficit, cui ipse non sufficit? Hunc possidebat et ab illo possidebatur ille qui dicebat in spiritu: Portio mea, Domine, dixi custodire legem tuam . Et iterum:  Dominus pars hereditatis mee et calicis mei . Qui enim possidet Dominum, et cum propheta dicit: Pars mea Dominus , nichil extra Dominum habere potest. Quod si quidpiam aliud habuerit preter Dominum, pars eius Dominus non erit: uerbi gratia, si aurum, si argentum, si possessiones, si uariam supellectilem, cum istis partibus Dominus pars eius fieri non dignatur. Si ergo, inquit Hieronymus, pars Domini sum, et funiculus hereditatis eius, non accipio partem inter ceteras tribus, sed quasi Leuita et sacerdos uiuo de decimis, et altari deseruiens altaris oblatione sustentor: unde habens uictum et uestimentum, his contentus ero, et nudam crucem nudus sequar. Ad Ezechielem  quoque dicitur: Sacerdotes mei, qui mihi in templo meo ministrant, non habeant possessiones: ergo Dominus possessio eorum; nec hereditatem, ego Dominus hereditas eorum . Et ipse Dominus alibi dicit filiis Leui: Non dabitis partem inter fratres suos, ego Dominus portio eorum . Hic satis euidenter ostendit quod hi qui terrene hereditatis portionem contempserint, tales se exhibere debent ut possideant Dominum, et ipsi possideantur a Domino. Qua de re etiam in Collationibus Patrum tale datur exemplum. Quidam frater renuntians seculo, et dans que habebat pauperibus, retinens autem pauca ad opus suum, uenit ad abbatem Antonium. Quem cum agnouisset senex, dixit ei: Si uis monachus fieri, uade in illum uicum,  et eme carnes, et impone corpori tuo nudo et sic ueni huc. Et cum ille sic fecisset, aues lacerabant carnes et corpus eius. Cum autem peruenisset ad senem, interrogauit si fecisset que dixerat ei. Ille autem ostendit corpus suum laceratum. Tunc dixit sanctus Antonius: Qui renuntiant seculo et uolunt habere diuitias, ecce ita impugnantur et a demonibus discerpuntur. Hoc igitur de non habenda possessione dictum sufficiat. Aliud autem de non habenda hereditate dicamus. uenit quidam homo, nomine Magistratus, ad beatum Arsenium, deferens ei testamentum cuiusdam parentis eius, qui reliquerat ei hereditatem magnam ualde. Et accipiens senior testamentum uoluit scindere illud. Magistratus autem cecidit ad pedes eius, dicens: Deprecor  te propter Deum, ne scindas illud. Et dixit ei abbas Arsenius: Ego prius mortuus sum quam ille. Ipse autem modo mortuus est, quomodo nunc me fecit heredem? et remisit testamentum, nichil exinde accipiens. Unde datur intelligi quod hi qui seculum relinquunt nichil debent habere preter uictum, uel possidere extra uestimentum. Precipue uero Solitarius, qui imitator apostolorum esse cupit, his tantum debet esse contentus. Et quia non potest quis seruire Deo simul et mundo, propterea uoluit Deus cultores suos omnibus renuntiare, ut exclusa mundi cupiditate, diuina in eis caritas posset augeri uel perfici.



CAPUT uII.  Quod post abrenuntiationem seculi non debet quisque diuitias colligere.

Solitarii ergo funditus seculo renuntiantes, ita huic mundo mori debent, ut soli Deo uiuere delectentur. Quantoque ab huius seculi cupiditate se subtrahunt, tanto interna mentis acie presentiam Dei et sanctorum eius perspicacius contemplantur. Sed sunt multi qui cupiunt conuolare ad gratiam Dei, sed timent carere oblectamentis mundi. Prouocat eos quidem amor Christi, sed reuocat cupiditas seculi, sicut legitur in Collationibus Patrum fecisse quemdam solitarium, qui in horto suo sedule laborat, et omnem laborem suum in eleemosynam expendebat, et tantum sibi retinebat quantum ad uictum ipsius sufficeret. Postea uero Satanas,  immisit ei in corde dicens: Collige tibi aliquam pecuniam, ne cum senueris aut egrotare ceperis, aliquid indigeas. Et collegit, et impleuit lagenam unam nummis. Contigit autem eum infirmari, et putrefieri pedem eius. Et expendit hoc, quod collectum habuerat in medicos, et nichil ei prodesse potuit. Postea uero uenit quidam de expertis medicis, et dixit ei: Nisi incideris pedem tuum, totum corpus tuum putrefiet. Et constituerunt ut in castrinum inciderent ei pedem. Illa autem nocte rediens in semetipsum, et penitentiam agens de his que gessit, ingemuit et fleuit dicens: Memor esto, Domine, operum meorum priorum, que faciebam cum laborarem in horto meo, ex quo pauperibus ministrabam. Et cum fleret, astitit ei angelus Domini,  et dixit ei: Ubi sunt nummi quos collegisti, et ubi est spes de qua tractasti? At ille respondens ait: Peccaui, Domine, et ignosce mihi, ulterius hoc non faciam. Tunc angelus tetigit pedem eius, et statim sanatus est, et surgens mane abiit operari in agro. uenit ergo medicus cum ferramentis ut secaret pedem eius, et ait: Ubine est ille egrotus? Et dixerunt ei: Exiit mane operari in agro; tunc admiratus medicus, perrexit, et uidit eum terram fodientem, et glorificauit Deum, qui ei reddiderat sanitatem. His satis euidenter ostenditur quantum malum sit post abrenuntiationem seculi pecunias colligere et auare retinere. Unde scriptum est: Nemo mittens manum suam in aratrum, et respiciens retro, aptus est regno Dei . Noui autem  ego ipse quemdam fratrem, quem utinam non nossem! cuius etiam nomen, si aliquid prodesset, dicere possem: qui sub obtentu religionis relinquere se seculum finxit, et ad solitariam uitam, non corde, sed corpore tantum peruenit. Quia autem non solum ante habitas possessiones et diuitias funditus non distribuit, sed etiam si qua forte ei a fidelibus fuerant oblata, auare retinebat. Postea uero immisit ei diabolus in cor, ut ad perferendas diuitias, quas male seruauerat, foras de cella retrusionis exiret. Quod ita et fecit; qui quandiu in presenti seculo uixit, non solum sibimetipsi, sed etiam nobis omnibus in opprobrium fuit; et non solum tunc eius exemplum nocuit, sed adhuc his qui eum nouerunt obest, et futuris scientibus nocebit. Quia sunt nonnulli,  qui, despectis carnis desideriis, cuncta relinquere pertractant, sed cum cecidisse illum post operis initium conspiciunt, hoc ipsum facere quod deliberauerant pertimescunt. Nam et isti in hoc etiam arguendi sunt, ut si malos pertimescunt imitari in malum, cur pigri sunt bonos imitari in bonum? Unde scriptum est: De bonis sumamus exempla. Ob hanc ergo causam aliorum scribuntur ruine et perditiones, ut nos de nostra uita simus sollicitiores. Hactenus autem de seculi abrenuntiatione, et de non colligendis diuitiis satis abundeque, ut opinor, dictum est. Modo enim de contemplatiua uita, Deo auxiliante, et beato Prospero suffragante, aliqua dicenda sunt capitula.



CAPUT uIII Quid sit proprie actiua, quidue contemplatiua uita.

Quia igitur per actiuam uitam ad contemplatiuam uenitur, idcirco prius dicendum reor quid sit proprie actiua uita; et sic demum ad contemplatiuam transeundum est. Actiua scilicet uita est conuersatio religiosa, que docet quomodo Prepositi sub se regant uiuentes ac diligant; et non minus de eorum quam de sua salute solliciti, quod eis expedire sciunt paterna cura prouideant: et qualiter subiecti preposito suo, tanquam capiti membra deseruiant, ac precepta eius uelut imperium Dei summo amore custodiant. Ipsa namque actualis uita panem esurienti tribuit, uerbo sapientie nescientem docet, errantem corrigit, superbientem ad humilitatis uiam reuocat,  infirmantis curam gerit; que singulis quibusque expediunt dispensat, et commissis sibi qualiter subsistere ualeant, sollicite prouidet. Que et cum corpore et in presenti fiunt, et cum corpore deficiunt, et tamen merces huius uite permanet in eternum. Contemplatiua quoque uita est dilectionem Dei et proximi tota mente retinere, transitoria cuncta despicere, uisibilia postponere, tantummodo que celestia sunt desiderare. Nam contemplatiua uita a contemplando, hoc est uidendo, nomen accepit; in qua creatorem suum creatura intellectualis ab omni peccato purgata uisura est. Sed et si eam diligenter considerare uelimus, et iam in hoc fragili tabernaculo, ubi quotidie ingemiscimus, contemplatiue uite quodammodo participes fieri possumus. Quia,  secundum quorumdam opinionem, nichil aliud est contemplatiua uita quam rerum latentium futurarumque notitia, siue uacatio ab omnibus occupationibus mundi, siue diuinarum studium litterarum. Quando autem infirmum uisitamus, mortuum sepelimus, errantem corrigimus, tunc in actiua sumus. Quando uero in conspectu Dei lacrymas fundimus, et qualis beatitudo, qualis lux, qualis gloria sit sanctis in celo, cogitare uolumus, tunc in contemplatiua sumus. Sed actiua uita cum corpore incipit, et hic cum ipso finitur; contemplatiua uero uita hic inchoatur, et in futuro seculo perficitur. Ex his enim signatur una, id est actiua per Martham; et altera, id est contemplatiua, per Mariam: sed necessaria est omnino Martha Marie.



CAPUT IX. Qualis debet esse in actiua uita, qui ad contemplatiuam conscendere conatur.

Ad fastigium ergo uite contemplatiue quisquis conatur conscendere, semetipsum debet prius per multa experimenta in actiua uita probare: si iniurias poterit ferre, si opprobria, si derisiones, si contumelias, si detractiones, si flagella poterit sustinere. Si hec et alia huiusmodi, siue a diabolo, siue ab aliquo illata patienter poterit sustinere, hic merito ad contemplatiuam quandoque poterit conuolare. In ista enim prius per exercitium boni operis cuncta exhaurienda sunt uitia, ut in illa iam pura mentis acie ad contemplandum Deum quisque  pertranseat. Et licet conuersus statim ad contemplationem conscendere cupiat, tamen ratione cogitur ut prius in actiue uite operatione uersetur; quia qui prius in actiua uita proficit, postea ad contemplationem bene conscendit. Merito enim in ista sustollitur, qui in illa utilis inuenitur. Quicunque ergo temporalem adhuc gloriam aut carnalem concupiscentiam affectant, a contemplatione quietis prohibeantur, ut potius in operatione actualis uite purgentur. Sciendum uero est quia uiri sancti a secreto contemplationis egrediuntur ad publicum actionis, et rursus ab actionis manifesto ad secretum contemplationis intime reuertuntur. In actiua uita intentio perseueranter incedit; in contemplatiua autem sese per interualla quisque resumit, quia diuturnitate  contemplandi lassatur. Sicut enim aquile moris est semper oculum in radium solis infigere, nec deflectere, nisi esce solius obtentu; ita et sancti a contemplatione ad actualem uitam interdum reflectuntur, considerantes illa summa sic esse utilia, ut tamen humilia sint paululum nostre indigentie necessaria. Nam et uisio animalium in Ezechielis prophetia , que ibant nec reuertebantur, pertinet ad uite actiue perseuerantiam. Et iterum ea animalia que ibant et reuertebantur, pertinent ad contemplatiue uite mensuram; in qua dum quisque intenderit, sua reuerberatus infirmitate reflectitur, atque iterum renouata intentione, ad ea unde descenderat rursus erigitur. Idcirco enim hec premisimus, ut hi qui in contemplatiua uita uolunt  perfecte uiuere, per interualla temporum unde uiuant propriis manibus non negligant laborare. Caueant tamen ut non de ullo inhonesto negotio uictum querant, propter hoc scriptum est: Nemo militans Deo implicat se secularibus negotiis, ut ei placeat, cui se probauit .



CAPUT X. Quantum inter contemplatiuam et actiuam uitam intersit.

Iam nunc quid inter contemplatiuam et actiuam uitam intersit breuiter disseremus: quod ut euidenter eluceat, ipsas sibi inuicem uitas, contemplatiuam scilicet et actiuam, prolatis earum uirtutibus conferamus. Ad actiuam namque uitam pertinet inter humana proficere, et rebellis corporis motus  rationis imperio temperare. Ad contemplatiuam uero pertinet supra humana desiderio perfectionis ascendere, et indesinenter in augendis uirtutibus incubare. Habet enim actiua uita profectum; contemplatiua fastigium. Hec facit hominem sanctum, illa perfectum. Huius uite est nulli prorsus iniurias irrogare, illius irrogatas equanimiter sustinere. Imo, ut proprius dicam, exsecutor actiue studet in se peccanti dimittere; contemplatiue sectator offensas, quibus pulsatur, ne omnino concutiatur, ignorare magis paratus est quam donare. Iste iram patientie uirtute compescit, immoderatis cupiditatibus parcimonie frenum imponit; tangitur desideriis carnalibus, nec consentit; mundi curiositate  pulsatur, nec rapitur; quatitur diabolica impulsione, nec uincitur, et Deo suo deuota mente subiectus, non atteritur diuersis tentationibus, sed probatur. Ille uero omnes affectiones, quibus uita mortalium uariatur, sanctis uirtutibus uincit, cupiditatum ac perturbationum omnium liber beata quiete perfruitur; et illecebris ac uoluptatibus factus expedita mente superior, ineffabili gaudio diuine contemplationis afficitur. Iste suscipiendo peregrinum, uestiendo nudum, gubernando subiectum, redimendo captiuum, tuendo uiolenter oppressum, iugiter se ab omnibus iniquitatibus suis emaculat, et uitam suam bonorum operum fructibus ditat. Ille facultatibus suis in usus pauperum distributis simul se exspoliauit mundo, et admouit totis uiribus celo: res mundi  mundo proiecit, et seipsum Christo deuota mente restituit, a quo sibi donari immortales diuitias orat; ut pauper protegi se quotidie postulat; ut infirmus immortalitatis indumento uestiri cupit; ut nudus defendi se ab impugnatione inuisibilium hostium supplicat, ut fragilitate carnis oppressus; et celestem sibi patriam donari desiderat, ut peregrinus. Actiua enim uita habet sollicitum cursum; contemplatiua uero gaudium sempiternum. In hac acquiritur regnum, in illa percipitur. Hec igitur facit pulsare bonorum operum uelut quibusdam manibus ianuam, illa uocat consummatos in patriam. In hac contemnitur mundus, in illa uidebitur Deus. Et ut multa preteream que commemorare non ualeo, in actiua qui immundis spiritibus exstiterint fortiores, in illa  contemplatiua, que summe beata est, remunerante Domino, fiunt sanctis angelis equales, atque in eternum cum illo regnabunt in superna illa ciuitate felices.



CAPUT XI. Quod presentium contemptores etiam hic contemplatiua uita delectat.

Igitur uite contemplatiue felicitati promerende ille suspirat qui presentibus omnibus pro futurorum contemplatione renuntiat, atque domesticis occupationibus, que nonnumquam perfecte uiuere cupientium processus impediunt. Ipsos etiam sue carnis affectus in illam sublimitatem diuine contemplationis euectus exsuperat, et infra se uniuersa despiciens, que plerumque animas de preterita sanctitate  securas deiiciunt in terrena, ipsis iam celestibus appropinquat, tanto uicinior factus diuinis, quantum supra humana omnia studio perfectionis ascendit. Certus namque quod si contemplatiuam uitam hic incertis honoribus, diuitiis anxiis, et caducis delectationibus plena uoluntate pretulerit, ueros honores, securasque diuitias et delectationes eternas inueniet, cum ad perfectionem contemplatiue uirtutis in illa beata uita, ubi futura est, Deo remunerante peruenerit.

Et reuera quid erit honoratius eo quem diuina clementia gloria angelice dignitatis beauerit? Quid ditius eo quem regni celestis ineffabiliter affluens beatitudo ditauerit? Aut quid etiam hic delectabilius  contemplatione diuina, que sibi ueraciter inhianti incorruptibilem suauitatem future remunerationis infundit? Quoniam quidem contemplatiua uita hic quoque amatores suos futurorum bonorum consideratione delectat, ac sibi tota mentis intentione uacantes, quantum in hac uita fieri potest, dono sapientie spiritualis illuminat, et ad illam diuine uisionis plenitudinem, cuius spem studiis intenti celestibus gerunt, incentiuo quodam ipsius consequende perfectionis inflammat, ut quod nunc in enigmate cernunt nec perfecte discernunt, tunc in illa reuelatione conspiciant.



CAPUT XII. Que et quanta sit in hac carne contemplatiue uite perfectio.


Denique contemplatiue uite sectator ad Conditorem suum corde illuminandus accedat; ipsi contemplando ac insatiabiliter perfruendo uigilanter inseruiat; ipsum iugiter concupiscat, pre amore eius omnia quibus inde potest auerti refugiat. Omnes cogitationes suas ac spem totam in illius delectatione suspendat. Litterarum diuinarum sacris meditationibus uacet, in eis se diuinitus oblectet. Ibi se totum uelut in speculo quodam refulgente consideret, et in se quod prauum deprehenderit, corrigat; quod rectum, teneat; quod deforme, componat; quod pulchrum, excolat; quod sanum, seruet; quod infirmum, assidua lectione corroboret; Domini sui precepta infatigabiliter legat, inexplicabiliter diligat, efficaciter impleat; et quid sibi  cauendum quidue sectandum sit, ex eis sufficienter instructus agnoscat. Mysteriis earumdem diuinarum Scripturarum perscrutandis insistat. Christum sibi promissum legat, representatum uideat; prophetatam perditionem populi contumacis intelligat, impleri lugeat; de salute gentium gaudeat; et preteritis, que predicta et impleta tenet, et futuris promissionibus credat. A strepitu negotiorum secularium remotissimus, ea feruenter excogitet quibus animum suum in desiderium future remunerationis inflammet. Studiis spiritualibus, quibus in dies singulos melior ac eruditior fiat, inuigilet. Amet otium sanctum, in quo exerceat anime sue negotium. Mortuum sibi deputet mundum, ac se mundi blandimentis et illecebris exhibeat crucifixum. Delectationi  spectaculorum presentium incomparabiliter anteponat sui creatoris intuitum; semper proficiente successu in fastigium diuine contemplationis attollat. Nunquam, ne ad momentum quidem, a promissionibus futuris considerandis auersus ad terrena respiciat. Eo aciem mentis indesinenter attendet quo peruenire desiderat. Beatitudinem uite future ante oculos animi sui proponat ac diligat. Nec metuat aliquid temporale, nec cupiat: ne aut metus amittende rei temporalis, aut cupiditas acquirende intentionem mentis emolliat. Non cum blanda corrumpant, nec aduersa concutiant; non inflet opinio secunda, non sinistra deiiciat; non falsa uituperatio, siue laudatio, augeat eius gaudia uel imminuat. Non  gaudeat omnino de temporalibus nec lugeat. Inter leta ac tristia unam faciem animi constantis obtineat. Nec pectoris stabilem firmitatem quidquid promittit mundus, aut minatur, excutiat; sed idem semper ac sibi similis perseuerans, mundi huius damna simul et lucra non sentiat.

Et cum hec atque his similia contemplatiue uite affectus impleuerit, non se hic iam ex omni parte perfectum, sed perficiendum in illa uita beata, que futura est, immobiliter credat, atque ad eam se, ubi Dei substantiam reuelata facie uidere possit, extendat. Nam sicut hic comparatione iuste uiuentium dicitur quisque perfectus: iustus namque precepta facit, perfectus autem precepta transcendit; ita idem collatus illis absolute perfectis qui in  illa uita beata futuri sunt, non est, ut ita dicam, perfecte perfectus; cui etsi dimissa est omnis iniquitas, non est adhuc sanata, sed sanatur eius infirmitas. Et ideo si non peccat, ut sit uere perfectus, peccare tamen potest, quia non est consumpta omni infirmitate sanatus. Ac per hoc ubi ab omni peccato mundatus peccare non poterit, ibi perfecte sanus et summe perfectus erit. Hic autem quantalibet excellentia sanctitatis emineat, quantalibet eminentia perfectionis excellat, potest quidem pro modulo huius uite fieri perfectus, sed non est sic de sua perfectione securus, ut non debeat esse de casu sollicitus. Et utique ubi est sollicitudo, non absoluta beatitudo, que nequaquam perfecta credenda est, si secura non fuerit; nec secura erit, nisi omnem  sollicitudinem securitas eterna consumpserit. Quapropter ibi omnium sanctorum beatitudo perfecta erit, ubi natura humana sui gloriam conditoris uisura est, atque ei sine ullo defectu beatitudinis adherebit.



CAPUT XIII. Quod Deum perfecte sancti uidere non possint, nisi cum ad beatitudinem future uite peruenerint.

Quocirca sic hortandi sunt ad contemplatiuam uitam, quicunque plene uoluerint, et Deo auxiliante potuerint, ut meminerint ipsius sibi contemplationis diuine perfectionem in illa uita beata, que futura est, reseruari: ut ibi Deum sicuti est perfecte uideant, ubi et ipsi uite eterne ac regni celestis consecutione sint perfecti. Ceterum si hic perfecte  potuisset Dei substantiam humana fragilitas contemplari, nunquam sanctus euangelista dixisset: Deum nemo uidit unquam . Non dixit, nemo uidebit. Denique ut euidenter ostenderet uisionem Dei non negatam sanctis hominibus, sed dilatam, quod in presenti tempore negauit, in futuro promisit, dicens: Beati mundo corde, quoniam ipsi Deum uidebunt . Nec hic dixit, quoniam ipsi Deum uident. Igitur si Deus, qui in hac uita sine alicuius elementi assumptione nec potuit uideri nec potest, in futura uita uidendus est; ibi profecto contemplationis diuine est speranda perfectio, ubi erit bonorum omnium plenitudo. Quapropter non sic contemplatiue uite sublimitatem in futuro, ubi  perfectio perficienda est, nuntiaui, ut in presenti eam negarem posse ab hominibus mundi contemptoribus apprehendi, si modo se ad eam tota deuotione conuertant; si desiderio eius accensi presentia blandimenta fastidiant, et longe fortiores effecti, quam ut eos terrene occupationes illaqueant, diuinis rebus ac futuris promissionibus inhereant. Isti tales etiam in hac uita contemplatiue uite possunt fieri participes. Itaque quoniam de contemplatiua uita in superioribus capitibus multa iam dicta sunt, sufficiunt ista que diximus, ut et reliqua consideremus que de uita solitariorum dicenda sunt.



CAPUT XIu. Quod pro perfectione uite contemplatiue a sanctis Patribus solitaria uita primitus fuit inchoata.


Antiqui Patres nostri supernam patriam desiderantes, et contemplatiua uita perfecte frui cupientes, non solum mores hominum secularium, sed et consortia fugiebant, atque in saltibus specubusque latitabant; scientes quia quanto se separabant a uoluptatibus mundi, tanto frequentabantur ab angelis; et quanto remotiores a seculo, tanto propinquiores fiebant Deo. Corporaliter autem separari desiderabant a secularibus, ne forte in eorum aliquando uoluerentur actibus. Nos uero eorum exempla, in quantum possibile est, sequi cupientes, si in contemplatiua uita cupimus aliquid proficere, a consortio seculi nitamur cito separari. Quia licet in medio carnalium sepe Deus uitam protegat electorum, tamen satis rarum est ut quisque inter seculi uoluptates  positus, a uitiis maneat illibatus. In quibus denique etsi non cito implicetur, aliquando tamen abstrahitur. Neque enim diu securus esse poterit, qui periculo proximus fuerit. Unde in Collationibus Patrum ita loquitur: Bonum est enim fugere seculum. Quando autem est homo iuxta seculum, assimilabitur uiro stanti super lacum profundissimum, ut qua hora uisum fuerit inimico eius, facile eum impingat deorsum. Si autem a seculo remotus fuerit, assimilabitur uiro longe posito a puteo, ut uel si nitatur eum inimicus proiicere deorsum, dum eum uiolenter trahit, Deus ei auxilium dirigit. Item ibi: Homo fugiens homines similis est uue mature; qui autem cum hominibus conuersatur, sicut uua acerba erit. Et rursum: Imperforabilis enim manet a sagittis  inimici, qui amat quietem; qui autem miscetur multitudini, crebra suscipit uulnera. Hoc quippe metuebat beatus Arsenius, cum adhuc esset in palatio: et ideo orauit Dominum dicens: Domine, dirige me ad salutem. Et confestim uenit ei uox dicens. Arseni: fuge homines, et saluus eris. Postea uero accessit ad monasticam uitam, et rursum orauit ad Dominum eumdem sermonem dicens: Domine, dirige me ad salutem. Et iterum audiuit uocem dicentem sibi: Arseni, fuge, tace, quiesce; he enim radices sunt non peccandi. Preterea quoque narrauit quidam Patrum quia tres fratres studiosi facti sunt monachi; et unus quidem ex eis elegit litigantes in pace reuocare, iuxta illud quod scriptum  est: Beati pacifici, etc. . Secundus uero uisitare infirmos, secundum illud: Infirmus fui, etc. . Tertius autem abiit quiescere in solitudine. Primus ergo laborans propter lites hominum, non potuit in pacificando proficere; et ideo uictus uenit ad eum qui seruiebat infirmis, et inuenit etiam ipsum animo deficientem, et non preualentem mandatum perficere. Et concordantes hi duo abierunt uidere illum qui in eremo discesserat, et narrauerunt ei tribulationes suas, et rogauerunt ut diceret eis quid ipse proficeret. Et reticens paululum misit aquam in scyphum, et dixit eis: Attendite in aquam. Et erat turbulenta. Et post modicum rursus dixit eis: Attendite modo quomodo limpida facta est aqua. Et cum intenderent in aquam,  uiderunt tanquam in speculo uultus suos. Et tunc dixit eis: Sic est qui in medio hominum consistit; pre turba enim non uidet peccata sua; cum autem quieuerit, et maxime in solitudine, tunc delicta sua conspicit. Hic euidenter ostenditur quantum emolumentum prestat uita solitaria. Est enim stadium quoddam ad emendationem morum formandam. Qui enim in solitudine, hoc est in retrusione, sedet, a tribus bellis eripitur, id est, auditus, locutionis, et uisus; et contra unum tantummodo habebit pugnam, id est, cogitationem cordis. Sciendum uero est quia multo melius est alicui ut cum multis sit et solitariam agat uitam, quam sit in eremo et proposito mentis desideret esse cum multis. Nam et homines seculares, si in isto seculo aliqua commisesunt  crimina, etiam nolentes mittuntur in carcerem. Ita ergo et nos propter peccata nostra redigamus nosmetipsos in carcerem retrusionis, ut per uoluntariam mentis nostre uindictam futuras a nobis penas excludere mereamur. Quia igitur, ut ait Apostolus: Si nosmetipsos diiudicemus in hoc seculo, non utique a Domino iudicabimur in futuro .



CAPUT Xu. De disciplina suscipiendorum fratrum ad retrusionem.

Dominus noster iehsu Christus omnes ad suum uocat seruitium, omnesque ad se uenientes pie misericorditerque recipit. Idcirco enim omnes uocat et recipit, quia ipse nouit qui sunt eius, et non est  opus ei ut quis testimonium perhibeat de homine: ipse enim scit quid est in homine. Nos uero qui notitiam bonorum malorumue hominum minime habemus, nisi eos probauerimus, debemus tenere consilium apostoli dicentis: Probate spiritus si ex Deo sunt . Sic quoque nouiter uenientem quemque ad Dei seruitium, oportet per multa prius experimenta probare, et postea recipere, ne forte quis simulata mente ac fallaci animo ad hanc solitariam uitam presumat accedere. Ergo oportet de preterita eius uita et conuersatione inquirere, si est moribus temperatus, si uita castus, si sobrius, si sapiens, si humilis, si obediens, si affabilis, si in lege Domini instructus, si in ipsa instructione cautus.  Cum ergo his singulis aliisque experimentis fuerit probatus, si perseuerauerit pulsans; et illatas sibi iniurias, et difficultatem ingressus, post quatuor aut quinque dies uisus fuerit patienter portare et persistere affectu petitionis sue, annuatur ei siue ab episcopo, siue ab abbate suo, ingressus. Sine licentia autem et consensu episcopi, aut abbatis proprii, atque omnium fratrum eiusdem monasterii, in quo idem frater educatus fuerit, nichil omnino de hac re fiat. Prohibendum est etiam ut in nullo alio loco hoc religionis propositum a quoquam assumatur, nisi in cenobiorum congregationibus tantum. In uillis autem aut in campestribus ecclesiis, siue in aliis quibuslibet locis nullatenus presumatur assumere, nisi forte quis more antiquorum Patrum ad eremum  uelit secedere. Postquam autem episcopus aut prelatus monasterii licentiam ei retrudendi concesserit, unum annum habitet inter fratres, ita ut extra claustra, nisi tantum in ecclesiam, non exeat; quatenus in ipso eius probetur uoluntas uel stabilitas. Si autem in eodem monasterio, aut in circumuicinis monasterii solitarius est, probatus aliquis ei deputetur ad probandum. Si uero solitarius ibidem minime reperitur, deputetur ei senior talis qui aptus sit ad lucrandas animas, qui super eum omnino curiose intendat, et sollicitus sit si reuera Deum querit, si sollicitus est ad opus Dei, ad obedientiam, ad orationem, ad lectionem, et cetera huiusmodi. Predicentur ei omnia dura et aspera, per que itur ad Deum. Et si promiserit stabilitatis sue perseuerantiam,  legatur ei hec Regula, et dicatur ei: Ecce lex sub qua militare uis, si potes seruare, ingredere; si uero non potes, liber discede. Si adhuc steterit, legatur ei hec Regula sedule, ut sciat ad quod ingreditur, et probetur in omni patientia. Et si habita secum deliberatione promiserit se omnia custodire, tunc blande leniterque suscipiatur ad destinatum propositum, sciens se lege Regule constitutum, quod ei ex illa die non liceat egredi ex ipsa retrusione; nec collum excutere de sub iugo Regule, quam sub tam morosa deliberatione licuit ei excusare aut suscipere. Suscipiendus autem in oratorio coram episcopo et omni clero promittat uerbis tantum de stabilitate sua, et conuersione morum  suorum, coram Deo et sanctis eius; ut si aliquando, quod absit, aliter fecerit, a Deo se damnandum sciat, quem irridet. Tunc frater ipse prosternatur ad pedes episcopi et omnium fratrum ibidem astantium, ut orent pro eo. Ipsi omnes illico orent pro eo, quantum eis uisum fuerit. Signa autem ad eius ingressum, si episcopus aut abbas iusserit, sonent, ut omnes illud signum audientes, pro eo orent. Res uero si quas habet, sicut in superioribus capitulis continetur, aut eroget prius pauperibus, aut facta solemniter donatione conferat monasterio, nichil sibi reseruans ex omnibus. Cum talibus autem uestimentis intret cum qualibus manere debebit, et sic deinceps in solitaria uita permaneat. Post ingressionem autem precipiat episcopus ostium retrusionis  cellule aposphragismo suo sigillare, ne fortassis aliqua in aliquo remaneat opinio.



CAPUT XuI. Qualis debet esse cellula retrusionis.

Cellula igitur retrusionis debet esse exigua, et firmissimis undique munitionibus circumsepta, quatenus nec solitario foras euagandi facultas maneat, nec cuiquam ad eum, quod non decet, intreundi aditus pateat. Ut autem omnis obstruatur necessitatis occasio, habeat interius preparatas habitationes suis usibus necessarias, hoc est, oratorium ab episcopo consecratum, si tamen ipse solitarius est sacerdos. Idipsum quoque oratorium ita sit domui ecclesie contiguum, quatenus idem solitarius per fenestram eiusdem oratorii possit ad missas per manus  sacerdotum oblationes offerre, ac cantantes et legentes fratres congrue audire, atque simul cum eis possit psallere; et etiam ad uenientes quosque ibidem ualeat responsa dare. Sint etiam ante ipsam fenestram deintus et deforis uela appensa, ne facile a foris uideri uel uidere queat, ne forte per oculorum portam mortuus extrahatur; unde scriptum est: Caue ne intret mors in animam tuam per fenestras tuas . Et Apostolus precipit, spectaculis et pompis precaueri. Habeat autem infra septa retrusionis hortulum exiguum, si fieri potest, in quo per tempus exire et aliqua olera plantare uel colligere, atque ab ere tangi possit, quia multum ei proderit tactus eris. Sit etiam extra septa retrusionis et alia cellula, in qua discipuli illius habitent,  que ita sit cellule ipsius contigua, ut aptissime possint discipuli illius congruo tempore per fenestram ei ministrare ea que ei fuerint necessaria. Si autem duo in unum solitarii fuerint, sicut multis in locis noscitur esse, sit inter eos silentium ingens, quies magna, caritasque perfecta. Sint autem singuli in singulis cellulis separati, sed animo, et fide, ac caritate inseparabiliter coniuncti. Cellule quoque illorum nulla intercapedine inter se diuidantur, sed ita sint ad inuicem connexe quatenus ad unam fenestram uenientes, alterutrum se ualeant ad Dei seruitium excitare, sacris orationibus simul uacare, diuinas Scripturas simul recitare, et ad corporalem etiam refectionem simul tempore congruo possint conuenire. Sint etiam eorumdem cellule, ita ut prefatum  est, ecclesie ualde contigue. Feminis namque non solum in cellulis solitariorum eorumque discipulorum prandendum aut requiescendum non est, quin potius nec in eas intrandi ulla eis tribuatur facultas, quia hoc a sanctis Patribus ualde legitur inhibitum. Si quando autem eis de confessione aut de consilio animarum sermocinandi necessitas incubuerit, in ecclesiam ueniant; et ante fenestram oratorii coram omnibus simul loquantur, et quod deliberandum est, prudenter utiliterque deliberent atque disponant. Decet enim solitarios, ut sicut in ceteris rebus, ita etiam in mulierum confabulationibus bonum exemplum omnibus prebeant; ut scilicet huiusmodi confabulatio nullam possit a quoquam  sinistre opinionis afferre suspicionem. Non solum autem a collocutione mulierum, uerum etiam ab ipso uisu et tactu illis est obseruandum. De locutione autem earum sanctus Basilius dixit: Ne accommodes aures tuas ad percipienda uerba mulierum, ne concipias ex eis nequitiam in anima tua. Hinc beatus Hieronymus ait: Prima quidem tentamenta sunt seruorum Dei, feminarum frequentes accessus. Nam flammigero igne percutit femina conscientiam eorum, et exurit cor eorum. De tactu uero idem Basilius ait: Mulieris carnem ne uelis tangere, ne per tactum eius inflammetur cor tuum: sicut enim stipula proximans igni comburitur, ita et qui tangit mulieris carnem, non euadet sine damno anime sue; et licet corpore castus euadat, mente tamen  et corde lesus abscedit. Neque osculari debent a solitariis omnino, quia osculum una est ex quatuor speciebus amoris carnalis. Diligende sunt autem mulieres non carnaliter, sed spiritualiter. De uisu autem illarum quid dicam? cum Dominus manifestat dicens: Qui uiderit mulierem ad concupiscendum eam, iam mechatus est eam in corde suo . Unde etiam idem Basilius ait: Ne improbo oculo intuearis speciem mulieris, ne per oculorum tuorum fenestras intret mors in anima tua. Frequens denique uisus feminarum deuitandus est, et maxime his qui inter seculares exstiterunt uel coniugati fuerunt. Compatres quoque et commatres minime faciant; quamuis liceat, non expedit tamen.



CAPUT XuII.  Quod nunquam minus quam duo uel tres sint simul solitarii.

Precipue uero hoc solitariis satagendum est, ut, si fieri potest, nunquam minus quam duo uel tres simul sint solitarii, in singulis tamen cellulis retrusi; ita uidelicet ut per fenestram ad inuicem loqui possint, et ad opus Dei alterutrum se ualeant excitare. In multis denique causis societatem duorum solitariorum his qui eiusdem uoluntatis ac propositi sunt, utilem uideo esse; in plurimis uero solitariam uitam ducere absque ullius societate, discrimen esse conspicio. Primum quidem periculum imminet solitario, quod certe grauissimum est, in hoc quod ipse sibi placet, et uidetur sibi ad summam perfectionem iam uenisse, et putat se esse quod  non est. Hoc enim illi accidere solet, qui non habet cum quo opus suum probet. De talibus enim ait Apostolus: Si quis putat se aliquid esse, cum nichil sit, ipse se seducit . Postea uero neque si aliqua uirtus in eo abundat, neque si aliqua desit, agnoscit. Neque etiam hoc quod utile est, neque quod deest, cum solus sit, ab alio aliquo queri potest. Denique, sed nec culpas quidem suas aut uitia facile agnoscit, cum qui arguat uel reprehendat, nemo sit. Huiusmodi solitario facile illud potest accidere quod scriptum est: ue soli, quia cum ceciderit, non habet subleuuntem .

Quomodo ergo solitarius seipsum ad praua desideria non exercebit, neminem habens qui uideatur  eius uoluntatibus obuiare? Aut quomodo humilitatem, aut patientiam, siue caritatem suam probabit, neminem habens cui hec exhibeat? Neque enim sufficere potest unus, quamuis summus, ad suscipienda omnia sancti Spiritus dona; quia, ut ait Apostolus, Alii datur sermo sapientie, alii sermo scientie , et cetera huiusmodi. Quapropter si secundum dispensationem Spiritus sancti uni datur quod alteri negatur, necesse est ut sint duo, uel tres, aut eo amplius, et de carismatibus que singuli acceperunt, utrique consolentur pariter et edificentur. Sed et aduersus insidias inimici, que intrinsecus et extrinsecus inferuntur, multum prodest societas plurimorum. Facilius enim excitantur a somno, et incitantur ab omni opere bono. In oratione  autem non paruum emolumentum nascitur a duobus fratribus, maxime cum Dominus dicat: Si duo ex uobis consenserint super terram, de omni re quamcunque petierint, fiet illlis a Patre meo, qui est in celis . Et iterum idem ipse: duo uel tres congregati fuerint in nomine meo, ibi sum in medio eorum . Preterea quoque plures orationes duo peragere possunt quam unus. Habet autem et alia quamplura bona communis solitariorum uita, que non est possibile nunc dinumerare omnia. Sed ita duos solitarios in unum esse dicimus, ut unus, si fuerit probatus, ad hanc uitam perfruendam non prohibeatur.



CAPUT XuIII. Si oportet suscipere ad solitariam uitam suburbanos  presbyteros uel iuuenes etate.

Cum Dei clementia omnes uocet per illam piissimam uocationem qua dicit: uenite ad me, omnes qui laboratis et onerati estis, et ego reficiam uos , non est absque discrimine quempiam ad seruitium Dei uenientem abiicere. uerumtamen neque absque subtilissima probatione indulgendum est cuiquam intrare in sanctam conuersationem: sed sicut Dominus iuuenem illum qui uenit ad eum de priori uita sua interrogauit, et cum audisset quia recte transacta esset, quod ei deerat precepit adimplere, dicens: Si uis perfectus esse, uade, uende omnia que habes, et da pauperibus , et ita demum iussit eum se sequi: ita ergo et nos oportet prius probare spiritus, si ex  Deo sunt, et sic aduenientes quosque cum caritate ad Dei seruitium suscipere.

Si quis autem ex ordine sacerdotum extraneorum se suscipi rogauerit, ita ut ad solitariam uitam quandoque uenire desideret, non ei quidem citius assentiatur. Tamen si omnino in hac supplicatione perstiterit, recipiatur, sciatque se omnem Regule disciplinam seruaturum. Sed ne forte quis simulata mente ad hoc propositum uenire pertentet, primitus duriter probandus est. Quod ita demum facile dignoscitur, si omnem laborem corporis qui ei iniungitur equanimiter ferat, et ad austeriorem uitam libenter inclinetur; uel si etiam delictum aliquis suum cum interrogatus fuerit, nequaquam pronuntiare  confunditur, et medelam delicti, que ei adhibita fuerit, gaudenter assumat; et si ad omnem humilitatem absque uerecundia inclinatur, ac uilioribus et abiectioribus artificiis, si ita ratio poposcerit, tradi se non erubuerit. Cum autem his atque aliis exercitiis probatus fuerit, si stabilis et prompto animo perstiterit, tunc eum suscipi decet. Sit autem, sicut supra dictum est, duos annos inter fratres in congregatione, et postea, si eius uoluntas firma manserit, ad solitariam uitam suscipiatur.

Similiter quoque et si monachus aliquis peregrinus uel clericus de longinquis prouinciis superuenerit, et pro eadem causa se suscipi rogauerit, pro hospite suscipiatur, et probetur ita ut prius dictum est. Et si contentus fuerit consuetudine loci quam inuenerit,  et stabilitatem suam firmare uoluerit, non renuatur eius uoluntas. Quod si superfluus aut uitiosus inuentus fuerit tempore hospitalitatis, quia his temporibus maxime dignosci poterit, non solum non debet recipi, uerum etiam dicatur ei honeste ut recedat, ne etiam eius miseria alii uitientur. Si uero talis non fuerit qui mereatur proiici, nullatenus proiiciatur, sed suadeatur ut stet, quatenus eius exemplo alii erudiantur. Cauendum est autem ne aliquando de alio noto monasterio monachus ad habitandum suscipiatur sine consensu abbatis eius aut litteris commendatitiis. De iuuenum autem etate nulla ambiguitas est an recipi debeant, cum Dominus de eis dicat: Sinite paruulos uenire ad me: talium est enim regnum celorum . Non enim  alicui obest etas puerilis, si fuerit mente perfectus. Nec senilis cuiquam proderit etas, si fuerit sensu paruulus. Perfectus enim dicitur, non qui etate, sed qui sensu perfectus est. Unde in libro Sapientie dicitur: Cani sunt autem sensus hominis, et etas senectutis uita immaculata . Nam et Dauid cum puer esset, et perfectum sensum haberet, a Domino in regem electus est, et prophetie spiritus ei creditus est. Saul uero cum senilis esset etate, pro sua nequitia de culmine regali expulsus est, et maligno spiritui traditus est. Senissimi etiam erant sacerdotes illi qui Susannam uiolare conati sunt; et Daniel adhuc puerulus erat qui eos ore suo condemnauit. Et Dominus noster iehsu Christus ingressus Hierosolymam a paruulis collaudatur et a  senioribus postea crucifigitur. Nam et arhor, multorum licet annorum sit, nisi fructuosa fuerit, abscindetur; si tamen nouella fuerit, fertilis et fructuosa, magis colitur, ut uberiorem proferat fructum. Omne autem tempus a prima etate opportunum esse dicimus ad suscipiendum aliquem in eruditione et timore Dei. Ex eo tamen firma erit professio uirginitatis, ex quo iam quisque adultus fuerit, ex quo solent seculares nuptiis apte deputari. Adhiberi autem eis oportet summam diligentiam, quo possint ad omne uirtutis exercitium probabiliter institui. Sint autem in ipsa pulsatione, quo supra, usque ad prefinitum tempus duorum annorum, et si uiriliter ac feruenter perstiterint, recipiantur eodem  modo quo supra. Preterea quoque si aliquis ex catholicis uenit ad nos dicens: uolo apud uos manere aliquod spatium temporis ut proficiam ex uobis, illum etiam suscipi oportet, Domino pronuntiante, qui ait: Omnem ad me uenientem non eiiciam foras . Interdum enim potest fieri ut per tempus proficiat, et delectetur ei permanere in sanctitate uite. Oportet autem nos in conuersatione nostra et religione, de qua fortassis homines aliter opinantur, caute et sollicite agere, et preceptum illius implere qui dixit: Sic luceat lux uestra coram hominibus, ut uideant uestra bona opera, et glorificent Patrem uestrum, qui in celis est .. Ita denique fiat ut si ille bonus et uerax est, de nobis proficiat; et si explorator et fallax est, erubescat.



CAPUT XIX. Qualem uel quam sanctum oportet esse solitarium.

Talem ergo oportet esse solitarium qualem Apostolus iubet fore episcopum, ubi ait: Oportet episcopum sine crimine esse . Similiter autem et solitarium oportet esse sine crimine; non proteruum, non iracundum et uinolentum, non multum edacem, non percussorem, non bilinguem, non neophytum, non turpis lucri appetitorem. Primum itaque quod dicimus sine crimine esse solitarium, non ita intelligendum est ut si ante conuersionem aliquod crimen habuerat, ad solitariam uitam non recipiatur, cum ipso proposito pro ante admisso scelere penitentiam agere possit; sed sic dictum est, ut ex eo tempore quo in solitaria uita manere  cepit, nulla peccati conscientia mordeatur: qui enim uitia non habet, sine crimine est. Omne enim crimen peccatum est, sed omne peccatum crimen non est. Et ideo siue solitarius, siue quilibet alius, sine crimine esse potest, sine peccato nunquam esse potest. Sequitur: Non proteruum, id est, non superbum eum esse oportet, ne elatus incidat in laqueum diaboli. Non iracundum: iracundus enim est, qui semper irascitur, et ad leuem responsionis auram, quasi a uento folium commouetur. Neque uero qui aliquando irascitur, iracundus est, sed ille dicitur iracundus, qui crebro hac passione superatur. Non uinolentum, et non multum edacem eum esse dicimus; quia ubi ebrietas et nimia edacitas fuerit, ibi libido dominatur et furor. Solet enim ille  qui his duobus uitiis fuerit occupatus, contra grauitatis decorem in risu uocem exaltare, et labiis dissolutis turpiter cachinnare. Non percussorem, id est non facile manum porrigat ad cedendum. Sed non ita dictum est, ut si discipulum habuerit, et facultas permiserit, non pie uerberetur, cum Salomon dicat: Latera puerorum uirgis assidue tundenda sunt, ne indurescant . Sed ideo dictum est ut is qui mansuetus et patiens esse debet, ne in os alterius uel caput uerberandum insanus erumpat. Non bilinguem eum esse oportet, ne conturbet habentos pacem. Non neophytum, ne incidat in laqueum diaboli, dum nesciat precauere tentamenta inimici. Ignorat enim momentaneus solitarius  humilitatem et mansuetudinem. Ignorat etiam diuitias seculi contemnere; ignorat semetipsum despicere. Non ieiunauit, non fleuit, non mores suos sepe reprehendit, non assidua meditatione correxit. De cathedra enim transfertur ad cathedram, de superbia ad superbiam. Non turpis lucri appetitorem, ne de seruitio Dei lucra terrena querat. Turpis lucri appetitio est plus de presentibus quam de futuris cogitare: solitarius enim habens uictum et uestitum, his tantum contentus esse debet. Unde ait Apostolus: Qui altari seruiunt, de altari uiuant . uiuant, inquit, et non, diuites fiant. Oportet ut non sit turbulentus et anxius, non sit nimus et obstinatus: non sit zelotypus et nimis suspiciosus, quia huiusmodi solitarius nunquam requiescit. Non sit  etiam murmurosus, quoniam scriptum est quod murmurantes a serpentibus perierunt. Non sit detractor, propter hoc quod scriptum est: Qui detrahit fratrem suum eradicabitur . Non odium habeat in corde, quia scriptum est: Qui odit fratrem suum, homicida est . Non sit uaniloquus, quia scriptum est: Omne uerbum otiosum quod locuti fuerint homines, reddent de eo rationem in die iudicii . Non sit piger, propter hoc quod scriptum est: Serue male et piger, etc. . Non sit somnolentus, nec aliis quibuslibet uitiis substratus, quatenus fiducialiter audeat dicere cum Propheta: Ero immaculatus coram Deo, et obseruabo me ab iniquitate mea . Hucusque qualis non debet esse Dei seruus ostendimus,  nunc qualis esse debeat dicamus. Dei autem seruum oportet esse pudicum, id est, a libidine continentem, et, ut ita dixerim, in tantum eum inter cunctos oportet esse eminentem, ut non solum ab opere immundo se abstineat, uerum etiam et a cogitationis errore mens eius sit libera. Oportet etiam eum esse iustum, sanctum, continentem, abstinentem, hospitalem, bonorum operum amatorem, modestum, sobrium, patientem, benignum, humilem, caritatiuum, obedientem; et non solum a prauis actibus se abstineat, uerum etiam ab oculi, et uerbi, et cogitationis instinctu se contineat, et sic fiat ut dum nullum in se uitium regnare permittit, impetrare apud Deum ueniam pro suis populorumque facinoribus ualeat. Talis insuper sit idem solitarius, ut qui religioni detrahunt,  uite eius detrahere non audeant. Si enim talis fuerit et ista supradicta sectatus fuerit, tunc Dei minister utilis erit, et propositum suum, opitulante diuina clementia, perfecte consummabit.



CAPUT XX. Quomodo solitarii debeant esse docti, et qualiter alios doceant ac semetipsos discrete prouideant.

Solitarius itaque debet esse doctor, non qui doceri indigeat; etiam debet esse sapiens et doctus in lege diuina, ut sciat unde proferat noua et uetera. Multis modis etiam necessarium est solitariis, ut instructi sint in diuinis eloquiis. Primum propter astutias et fraudes diaboli per quas seipsum solet in cordibus  insipientium sepe demergere. Deinde ut aduenientium quorumdam corda arentia proximorum, fluentis riuis doctrine ualeat irrigare. Nam et si quos habet discipulos, affatim possit instruere eos. In his denique, et in aliis quibuslibet rebus, scientia Scripturarum ualde solitario necessaria est; quia si ei tantum sit sancta uita, sibi soli prodesse potest quod sancte uiuit. Porro et si doctrina fuerit eruditus, potest ceteros quosque imbuere, et hereticos, siue Iudeos, seu alios quoslibet aduersarios repercutere uel refutare; qui nisi refutati fuerint atque conuicti, facile possunt simplicium corda peruertere. Huius autem sermo debet esse purus, simplex et apertus, plenus grauitate et honestate; plenus suauitate, gratiaque, et lenitate. Ipsius namque speciale officium  est tractare de mysterio legis, de doctrina fidei, de uirtute continentie, de disciplina iustitie. Scripturas diuinas legere, percurrere canones, exempla sanctorum imitari, ut uidelicet prenoscat quid, cui, quando, uel quomodo proferat; quia non omnibus una eademque semper exhortatio est adhibenda, sed unumquemque diuersa exhortatione admoneat, iuxta professionis morumque qualitatem. Nam quosdam increpatio dura, quosdam uero increpatio corrigit blanda. Sicut enim periti medici iuxta uulnerum uarietates diuersa adhibent medicamina, ita et solitarius singulis quibusque congruum exhortationis adhibere debet remedium; et quid cuique oporteat pro etate, pro sexu, ac professione annuntiet. Non omnibus que sunt clausa aperienda sunt: multi  sunt enim qui capere non possunt. Rudibus precipue hominibus atque carnalibus plana seu communia predicanda sunt, non summa atque ardua. Unde et Apostolus ait: Non potui uobis loqui quasi spiritualibus, sed quasi carnalibus: tanquam paruulis in Christo lac uobis potum dedi, non escam . Carnalibus quippe animis, ut diximus, nec alta nimis de celestibus, nec terrena conuenit dicere, sed mediocriter et discrete. Coruus enim dum suos pullos uiderit albi coloris, nullis eos cibis alit, sed tantumdem attendit donec paterno colore nigrescant, et sic illos frequenti cibo reficit. Ita et strenuus solitarius nisi eos quos monet uiderit ad suam similitudinem penitentie confessione nigrescere, et nitore seculari deposito, lamentationis habitum peccati recordatione  induere, non expedit eis aperire intelligentie spiritualis profundiora mysteria; ne dum audita non capiunt, prius incipiant contemnere quam uenerari celestia precepta. Propter quod et Dominus inter cetera ait: Nolite mittere margaritas ante porcos, ne forte conculcent eas pedibus suis .

Hactenus autem diximus quam doctus uel quam discretus in doctrina debet esset solitarius. Nunc autem ad sententiam beati Gregorii uenientes, uideamus quam discreta circumspectione in docendo nosmetipsos oportet prouidere. Nos, inquit, quia infirmi homines sumus, cum de Deo hominibus loquimur, debemus primum meminisse quid sumus, ut ex propria infirmitate pensemus quo docendi ordine fratribus  consulamus. Consideremus igitur quia aut tales sumus quales nonnullos corrigimus, aut aliquando tales fuimus; et si iam diuina gratia operante tales non sumus, oportet ut tanto eos temperantius corde humili corrigamus, quanto nosmetipsos uerius in his flagitiis aliquando fuisse agnoscimus. Si nos quoque tales nec sumus, nec fuimus, quales adhuc illi sunt quos emendare per penitentiam cupimus, uideamus ne forte cor nostrum de ipsa innocentia superbiat, et in peius quam hi quorum mala corrigimus ruat. Nam et alia eorum bona opera nobis ante oculos reuocemus, que si omnino nulla sunt, ad occulta Dei iudicia recurramus; quia sicut nos nullis meritis hoc ipsum bonum quod habemus accepimus, ita illos quoque potest gratia superne uirtutis infundere,  ut excitati, posterius etiam ipsa possint bona, que nos ante accepimus, preuenire. His ergo primum cogitationibus humiliari cor debet, et tunc demum delinquentium iniquitates increpare.

Sciendum uero est quia aliter conuenit predicare episcopis et presbyteris, atque aliter solitariis. Illis utique tanquam sibi commissis plebibus oportet arguendo, increpando, et obsecrando predicare; istis uero non tanquam commissis, sed pro sola caritate conuenit aduenientes quosque spiritualium uerborum dapibus reficere, et ad Dei seruitium ut conuertantur humiliter et secrete suggerere: non tamen eos oportet quasi pro gratia hominum acquirenda exhortationis rigorem reticere. Preterea quoque debemus et nos quotidie etiam tacendo predicare;  tunc etenim tacendo predicabimus cum aliis hominibus formam bene uiuendi prebebimus, et lucis exempla monstrabimus.



CAPUT XXI. Ut solitarii lucis exempla omnibus dent; et ut laudabiliter uiuant, sed laudari non appetant.

uita ergo et conuersatio solitariorum normam et exemplum ab Apostolo sumere debet, qui dixit: Omnibus omnia factus sum, ut omnes lucrifacerem . In tantum enim idem Apostolus se imitabilem cunctis prebeat, ut cum fiducia clamaret, dicens: Imitatores mei estote, sicut et ego Christi . O quam felix, o quam secura conuersatio Pauli, qui pretermittens prophetas et apostolos, ceterosque sanctos, iubet se imitari Christianos.  Quapropter et solitarii, licet inferiores quam Paulus, tamen debent se imitabiles prebere omnibus. Nam sicut pretiosum atque precipuum est in medio multorum bene agere, et plurimos ad profectum et exemplum boni operis incitare; ita periculosum ac perniciosum est negligentius agendo multorum fidem frangere multorumque animas deprauare. Hoc autem ideo dico quia, quod peius est, facilius inueniuntur qui ea que sunt deteriora quam qui meliora sectentur. Quamobrem sicut ille ualde admirandus atque laudandus est cuius cursus bonus multorum est profectus, ita ille merito lugendus est cuius uita multorum ruina est. Plerique igitur solitarii praue uiuentes forma ceteris in malum existunt, qui in  bonis exemplum esse debuerunt. Hi autem quoscunque exemplo male conuersationis sue perdunt, simul cum eis procul dubio in eternum peribunt, si tamen in malo perseuerauerint. Multo enim deteriores sunt hi qui siue exemplis, siue doctrinis, uitam moresque bonorum corrumpunt, quam illi qui substantias aliorum prediaque diripiunt. Hi enim que extra nos, sed tamen que nostra sunt, auferunt; corruptores uero morum proprie nos ipsos decipiunt, quoniam diuitie hominum mores eorum sunt.

Quapropter nos qui solitariam uitam expetimus, semper ea que ad edificationem pertinent, agere studeamus. uideamus autem ne uitia nostra aliorum uirtutibus noceant, ne aliorum feruorem tepor noster debilitet, ne aliorum patientiam nostra ira  commaculet, iracundia uiolet, ne aliorum humilitatem superbia nostra deprauet, ne aliorum sanitatem infirmitas nostra corrumpat, ne aliorum pulchritudinem feditas nostra contaminet, ne aliorum ardentes exstinguamus lampades; ne, quod absit, simul cum fatuis uirginibus a regno Dei excludamur. Sed tales nos econtra exhibeamus, ut nostra humilitas aliorum confundat superbiam, nostra patientia proximorum exstinguat iracundiam, nostra obedientia pigritiam aliorum tacite increpet, noster feruor aliorum teporem excitet. Tales insuper nos exhibeamus, ut cunctis in exemplo luminis simus. Unde Dominus precipit dicens: Sic luceat lux uestra coram hominibus, ut uideant opera uestra bona, et glorificent Patrem uestrum, qui in celis est . Hinc  Paulus apostolus ait: In omnibus ergo teipsum prebe exemplum bonorum operum, in uerbo, in conuersatione, in caritate, in fide, in castitate, etc. . Hinc etiam Gregorius doctor egregius in expositione Ezechielis dicit: Quisquis igitur in occulto bene uiuit, sed alieno prouectui minime proficit, carbo est. Qui uero in imitatione sanctitatis positus lumen ex se rectitudinis multis demonstrat, lampas est, quia et sibi ardet et aliis lucet. Item ipse: Qui enim, inquit, uitam suam ab aliis sciri refugiunt, sibimetipsis accensi sunt, sed aliis in exemplum luminis non sunt. Hi autem qui exempla uirtutum prerogant, et lumen per uitam boni operis, et uerbum predicationis aliis demonstrant, iure lampades appellantur. Hinc etenim beatus Hieronymus  ait: Innocens et absque sermone conuersatio quantum exemplo prodest, tantum silentio nocet. Hinc enim satis euidenter ostenditur quod et conuersatione et uerbo omnibus esse debemus in exemplum.

Sed ualde cauendum est solitariis ut laudabiliter uiuant, sed laudari non appetant, ne pro ipsa laude in elationem aut uanam gloriam incidant, ne in ipso quidem pestifero uitio uane glorie ruant: oportet ut semper illud Apostoli exemplum in corde teneant: Qui gloriatur, in Domino glorietur . Et iterum: Si gloriari oportet, non expedit quidem . Idcirco enim hoc dico quia satis rarum est ut laudabiliter uiuentem laus humana non capiat, et uana gloria non subripiat. Ille igitur modis omnibus  se dedit ad exemplum pertrahi, qui cunctis carnis passionibus moriens, iam spiritualiter uiuit et uanam gloriam contemnit.



CAPUT XXII. De his qui in regimine prodesse possunt, et propter quietam uitam preesse refugiunt.

Sunt nonnulli qui magnis muneribus sapientie et scientie ditati, dum solius contemplationis studio inardescunt, parere utilitati proximorum in predicatione refugiunt, secretum quietis diligunt, secessum speculationis appetunt. Qui nimirum si uocati culmen regiminum suscipere renuunt, ipsa sibi plerumque dona adimunt, que non pro se tantummodo, sed etiam pro aliis acceperunt. Cumque sua et non  aliorum lucra cogitant, ex tantis procul dubio rei sunt, quantis uenientes ad publicum prodesse potuerunt. Qua enim mente is qui proximis profuturus enitesceret, secretum preponit suum, quando ipse summi Patris Unigenitus, ut multis prodesset, de sinu Patris egressus est ad publicum nostrum? Denique ipsa ueritas discipulis in Euangelio dicit: Non potest ciuitas abscondi supra montem posita . Et iterum: Nemo accendit lucernam et ponit eam sub modio, sed super candelabrum, ut luceat omnibus qui in domo sunt . Hinc Petro ait: Simon Ioannis, amas me ? Qui cum se amare protinus respondisset, audiuit: Si diligis me, pasce oues meas . Si ergo testimonium dilectionis est cura pastionis, quisquis uirtutibus  pollens gregem Dei renuit pascere, pastorem summum conuincitur non amare. Si curam proximi sicut nostri gerimus, quasi utrumque pedem per calceamenta munimus. Qui uero suam cogitans, utilitatem proximarum negligit, quasi unius pedis calceamentum cum dedecore amittit. Sunt etiam nonnulli qui ex sola humilitate aliis preesse refugiunt, ne his quos superiores sibi estimant preferantur: quorum profecto humilitas, si ceteris quoque uirtutibus cingitur, tunc ante oculos Dei uera est, cum ad respuendum hoc quod utiliter subire precipitur pertinax non est. Neque enim uere est humilis, qui superni nutum arbitrii ut debeat preesse intelligit et tamen contemnit. Cum enim sibi regiminis culmen imperatur, si iam donis preuentus est, quibus aliis  preesse et prodesse possit, et ex corde debet fugere, et inuitus obedire. Huc usque beatus Gregorius. Nam de eadem re ait sanctus Isidorus: uir, inquit, ecclesiasticus et crucifigi mundo per mortificationem proprie carnis debet, et dispensationem ecclesiastici ordinis, si ex Dei uoluntate prouenerit, nolens quidem, sed humilis gubernandam suscipiat. Multis intercipit Satanas fraudibus eos qui uite sensus et utilitate prestantes preesse et prodesse aliis nolunt; et dum eis regimen animarum imponitur, renuunt, consultius arbitrantes otiosam uitam degere quam lucris animarum insistere. Quod tamen decepti agunt per argumentum diaboli fallentis eos per speciem boni, ut dum illos a pastorali officio retrahit,  nequaquam proficiant qui eorum uerbis atque exemplis instrui poterant.



CAPUT XXIII. De uita et moribus solitariorum, et qualiter eis in solitaria uita conuersandum sit.

Beatus igitur Paulus apostolus de nostra uita ac conuersatione, ut ita dicam, sollicitus, more paterno nos admonet diceens: uidete uocationem uestram, etc. . Quapropter et nos uideamus uocationem nostram, quia aut aliquid aut nichil prodest quod solitariam uitam expetimus, si tales in ea sumus quales in seculo esse potuimus. uenire quidem ad solitariam uitam summa perfectio est, sed non perfecte in solitudine uiuere, summa damnatio est. Quid enim prodest si locus quietus tantum corporaliter  teneatur, et inquietudo in corde uersetur? Quid, inquam, prodest si in habitatione silentium sit, et in habitatoribus uitiorum sit tumultus, et conluctatio passionum, si exteriora nostra serenitas teneat, et interiora tempestas? Non ideo ad solitariam uitam uenimus, ut rebus omnibus abundantes omni quiete frueremur. Non utique ad requiem nec ad securitatem, sed ad pugnam huc uenimus, ad agonem processimus, ad exercenda cum uitiis bella properauimus. uitia enim nostra hostes nostri sunt. Caueamus autem ne unquam cum eis habeamus fedus. Necessaria enim nobis est peruigil cura indefessaque custodia, quia hostis iste sine pace est: uinci potest, et recipi in amicitia non potest. Et ideo prelium istud quod suscipimus satis arduum,  satis durum, satis periculosum est, quia intra hominem geritur et nisi cum ipso homine non finitur. Ideo ergo ad hanc tranquillam, secretam et spiritualem uitam uenimus, ut quotidie contra passiones nostras infatigabili congressione decertemus, ut cordis nequitias circumcidamus uel lingue gladium retundamus. Turrim namque excelsam exstruere uolumus, preparemus nobis sumptus ad structuram, ut ceptum edificium ad perfectionem deducamus; ne quando pretereuntibus ueniamus in derisum, et gratulentur de nobis inimici nostri, et dicant: Isti ceperunt edificare, et non potuerunt consummare. Auertat autem Dominus hoc improperium a nobis . Hec enim turris non ex lapidibus construitur, sed ex uirtutibus anime; nec auri et  argenti sumptibus indiget, sed conuersatione fideli: nam terrene opes plurimum ad edificandum impediunt. Difficile namque est duobus dominis seruire, nec potest quisquam seruiens mammone spiritualia arma portare, sed iugum suaue Christi repellit et proiicit a se; et quidquid graue et onerosum est anime sue, suaue ei uidetur ac leue. Istiusmodi solitarius a propriis armis uulneratur, et cum diligit periculum, incidit in mortem. Nos autem si cupimus militare Deo, illi soli seruiamus, et terrenas opes postponamus. Peculiariter autem ad professionem nostram pertinet, nichil honoris in hac uita requirere, sed honores fugere, et ad eterne remunerationis promissa animum preparare, subiectione atque abiectione  gaudere, uoluntariam paupertatem amplecti, et non solum facultates, sed etiam ipsas cupiditates de cordibus nostris eradicare; quia nichil prodest non habere diuitias, cui uoluntas suppetit habendi eas. Non enim tantum habere debemus, quantum cupiditas concupiscit, sed quantum necessitas poscit. Habendi enim amor, nisi ad integrum resecetur, ardentior est in paruis et plus torquetur in minimis. Est autem et alia causa ualde dura et nimis dolenda, hoc est omni intentione studium laboris impendere, et fructum non recipere post laborem. Quid enim prodest ieiunare et uigilare, et mores non corrigere? Sic est quomodo si aliquis extra uineam aut circa uineam exstirpet et excolat, et uineam ipsam desertam ac incultam relinquat, ita ut spinas  et tribulos germinet. Aut quid prodest afflictio corporalis, si lingue nequitiis et obtrectationibus polluamur, cum apostolus dicat: Si quis putat se religiosum esse, non refrenans linguam suam, sed seducens cor suum, huius uana est religio . Nonne omne opus nostrum uelut fumus atque umbra euanescit, et uelut fauilla stupe in nichilum redigitur? Quapropter frustra nobis de corporis cruce et pectoris afflictione blandimur, si exterior homo noster, hoc est corpus nostrum, sanctis laboribus exercetur, et interior a passionibus, hoc est, a detractione, ab ira, ab indignatione, ab hypocrisi et ceteris huiusmodi uitiis non curatur. Huiusmodi quippe solitarius talis uidetur mihi esse, quomodo si a foris statuam auream faciat aliquis que intro lutea sit; uel quomodo  si domus magnifica arte exstructa, a foris pulcherrimis depicta uideatur coloribus, ab intus serpentibus et scorpionibus plena sit. De talibus enim Christus in Euangelio dicit: ue uobis, hypocrite, qui similes estis sepulcris dealbatis, que a foris hominibus parent speciosa; intus uero pleni estis hypocrisi et iniquitate . Ipse quoque Dominus uelut pius medicus hac de causa nobis infirmis paulo superius dat consilium, dicens: Munda prius quod intus est calicis et paropsidis, ut fiat et id quod deforis est, mundum . Hoc est, munda prius cor tuum ab omni hypocrisi et iniquitate, et ab omni ira et detractione, et tunc erit opus tuum lucidum totum, et non habens aliquam partem tenebrarum.



CAPUT XXIu.  Item de eadem re que supra.

Certi enim simus, secundum Domini nostri sententiam superius dictam, quod nisi nostras quotidie caueamus et circumcidamus passiones, deteriores nos multum effici quam fuimus dum in seculo uiueremus, ita ut fiant extrema nostra peiora prioribus. Quapropter non solum nobis a capitalibus criminibus caueamus, sed etiam ipsas paruas negligentias quotidie quasi uenenum diaboli respuamus. Sicut enim per minutissimas rimulas in sentinam nauis gutte concurrunt, sic et minuta peccata quotidie in animas nostras confluunt. Et sicut nauis posteaquam de fluctibus pelagi euasit, si in portu exsentinata non fuerit, de minutissimis guttis impletur et mergitur; ita  et solitarius, deuictis et superatis mundi huius criminibus, quasi periculosis fluctibus, cum ad portum solitudinis uenerit, si repentina et minuta peccata de anime sue sentina exhaurire neglexerit, in ipso quietis portu naufragii discrimen incurrit.

Sed dicit aliquis: Quomodo potest anima exsentinari? Utique orando, uigilando, ieiunando, abstinendo, ipsa peccata confitendo, ueram caritatem, ueram humilitatem, ueram patientiam exhibendo. Quanquam enim solitarius sit iustus et sanctus, nunquam necesse est ut in hac uita sit securus, quia, ut ait Scriptura: Nescit homo utrum amore an odio dignus sit, sed omnia in futuro reseruantur incerta. Multi enim adhuc laquei tensi sunt ante pedes anime nostre. Sicut enim quis transiens super flumen,  per angustias arctissimi pontis, etiamsi maiorem partem inoffenso pede iam periculi euasisse se credat, cum in ultimo pontis spatio uenerit, et si paululum titubauerit, casum quem in medio pontis timebat, incurrere poterit. Sic nos etiamsi magna pars uite istius prospere uideatur iam fuisse transacta, non ideo fiduciam presumamus, cum adhuc periculi pars extrema minetur. Nemo ergo securum se esse iudicet, antequam ad finem felici consummatione perueniat. Quid ergo prodest si mihi uinea spem omnem in flore ostendat, et uel ferarum incursio, uel uastitas grandinis, spem omnem in consummatione subducat? Ideoque omnis prosperitas, omnis labor felicitatis in fine consistit. Ne ergo nimia securitate soluamur, adducatur illa Domini sententia  in medium, de qua dicitur: Utinam calidus esses, aut frigidus! nunc autem quia tepidus es, incipiam te euomere ex ore meo . Ac si dicatur: Melius tibi fuerat in seculo remansisse frigidum, quam in solitaria uita esse tepidum. Nunc autem quia de seculo recessisti, et feruorem spiritualem pre negligentia apprehendere noluisti, tepidus effectus es, uix iterum ex ore Domini respiciendus euomeris. Et ideo necesse est nobis diligenter attendere illam diuine Scripture sententiam dicentis: Omni custodia serua cor tuum . Oportet itaque ut inuicem opera nostra quotidie consideremus et perspicaciter attendamus: quis nostrum in opere Dei sit promptior, quis in oratione feruentior, in lectione sollicitior, in castitate purior, in lacrymarum  ubertate profusior, in corpore honestior, in corde sincerior; quis in ira sit mitior, in mansuetudine modestior, in risu rarior, in compunctione feruentior, in grauitate fundatior, in caritate iucundior; et sic nosmetipsos quotidie ipsi nobiscum de conuersatione nostra rationem habeamus ad inuicem dicentes: uideamus si hunc diem sine peccato, sine inuidia, sine murmuratione, sine ira ac detractione transegimus. uideamus si hodie aliquid quod ad profectum nostrum et ad edificationem aliorum pertinet, operati sumus. uideamus si plus hodie risui, si plus cibo ac potui, si plus otio ac somno quam decebat, indulsimus. Si minus legimus, si minus orauimus quam debuimus: ac sic de omnibus negligentiis  nostris compungamur in cubilibus, hoc est, in cordibus nostris; et si aliquod bonum in nobis, Domino largiente, conspicimus, illi, a quo est omne bonum, gratias referamus. Si uero, quod absit, aliquod uitium in nobis deprehenderimus, illud nobismetipsis reputemus, et ad penitentiam denuo recurramus. Hec autem que supra breuiter prelibauimus, generaliter ad omnes pertinent solitarios; et non solum ad eos, uerum etiam ad omnes Dei seruos et catholicos Christianos. Preterea quoque si duo fuerint simul, ita ut prefatum est, solitarii, oportet ut non otio torpeant, non detractionibus et obscenis confabulationibus incumbant, sed aut psalmorum modulationibus, aut diuinis lectionibus, aut certe manuum operationibus insistant, horas canonicas cum omni  deuotione custodiant, et in his diuinum officium impleant, moxque ut datum fuerit signum, ad oratoria propria conueniant. Quotidie quoque ad collationem simul ueniant, ubi de Dei seruitio et de communi profectu tractent, et pro admissis sibi inuicem ueniam postulent. Si autem unus solummodo fuerit solitarius, ipse etiam quotidie collationem secum habeat. Sedeat quidem quotidie in tribunali mentis sue, et statuat se ante faciem suam, atque ita in corde suo constituto iudicio adsit accusatrix eius cogitatio, testis conscientia, carnifex timor: deinde sanguis anime confitentis per lacrymas profluat; postremo in conscientia sua se indignum et peccatorem fore iudicet. Hec quidem de uno.

Si autem, ut predictum est, duo fuerint, honorem  sibi inuicem humiliter deferant. Iunior natu eum qui etate senior est obsequio sanctitatis ueneretur: senior uero etate iuniorem dictis et exemplis ad bene uiuendum informet. Nobilis genere nequaquam ignobili se preferat. Sciat autem quia non est personarum acceptio apud Deum. Neque enim is, qui scientie doctrinis, et ceterorum bonorum operum prerogatiuis pollet, se alteri preferat, sed potius de muneribus sibi diuinitus collatis Deo gratias agat, semper illud Apostoli perpendens, quo dicitur: Qui se stare putat, uideat ne cadat . Et illud Hieronymi: Timendum est, inquit, et cauendum, ne ueterem gloriam et solidam firmitatem unius hore procella subuertat. Charitatis autem officio se alterutrum humiliter preueniant. Ad illorum  autem infirmitates procurandas inuicem condescendant, et eorum necessitates inuicem prouideant: et quotidie, si locus ita fuerit congruus, ita pariter reficiantur utrisque et spiritualibus et carnalibus dapibus. Una prosperitas sit utriusque similiter et aduersitas, si forte contigerit. Unius uoluntas alterius uoluntati succumbat. Utrorumque illorum uoluntates Domini uoluntati, imo seruituti subiiciantur; et non quod singuli singillatim cupiunt, sed quod utrique disponunt, agant; illam Dominicam semper reminiscentes sententiam: Non ueni, inquit, uoluntatem meam facere, sed eius qui misit me, Patris .



CAPUT XXu. De instrumentis bonorum operum.

Cum ergo omnium sanctarum Scripturarum pagine instrumentis bonorum operum sint referte, et per earumdem sanctarum Scripturarum campos inueniri possint arma quibus uitia comprimantur et uirtutes nutriantur, necesse est tamen huic regule sententiam cuiusdam Patris inserere de instrumentis bonorum operum; in qua sub magna breuitate quid solitariis agendum quidue uitandum sit, continetur. Oportet enim eos 1. Imprimis Deum diligere ex toto corde, tota anima, tota uirtute. 2. Deinde proximum tanquam seipsum. 3. Deinde non occidere: hoc est, non detrahere; quia, ut ait apostolus: Qui detrahit fratri suo, homicida est .  4. Deinde non adulterare. 5. Non furtum facere. 6. Non concupiscere. 7. Non falsum testimonium dicere. 8. Honorare omnes homines. 9. Et quod sibi quis fieri non uult, alii ne faciat. 10. Abnegare semetipsum sibi, ut sequatur Christum. 11. Corpus castigare. 12. Delicias non amplecti. 13. Ieiunium amare. 14. Pauperes recreare. 15. Nudum uestire. 16. Infirmum uisitare. 17. Mortuum sepelire.

Querendum est itaque quomodo possit solitarius infirmum uel in carcere positum uisitare, aut mortuum sepelire, qui non habet quidem facultatem de cellula foras exire. Infirmum enim, uel in carcere positum, ille procul dubio uisitat, qui in lecto uel in tenebris uitiorum uidet aliquem iacere, et morbo sue iniquitatis laborare, eumque suo exemplo operationibus  atque antidoto salubris exhortationis roborat, quem in bona actione titubare ac debilitari cernebat. Mortuum quoque ille sepelit qui pro eo deuote seduleque preces ad Dominum fundit: non solum autem mortuum sepelit, sed etiam eum, ut ita dicam, a morte suscitat, quando uidet aliquem funibus peccatorum suorum obstrictum, et in tenebris sue iniquitatis quodammodo sepultum, eumque ad confessionem ac penitentie lamenta per sacre admonitionis studium prouocat, atque ut ad uiam salutis redeat salubriter instigat. Quocirca sciendum est nobis quia maior merces est, peccatorem suscitare de uitiis quam mortuum de sepulcro. Sequitur. 18. In tribulatione subuenire. 19. Dolentem consolari. 20. A seculi actibus se facere alienum.  21. Nihil amori Christi preponere. 22. Iram non perficere. 23. Iracundie tempus non reseruare. 24. Dolum in corde non tenere. 25. Pacem falsam non dare. 26. Charitatem non derelinquere. 27. Non iurare, ne forte periuret. 28. ueritatem corde et ore proferre. 29 Malum pro malo non reddere. 30. Iniuriam non facere, sed et factam patienter sufferre. 31. Inimicos diligere. 32. Maledicentes se non remaledicere, sed magis benedicere. 33. Persecutionem pro iustitia sustinere. 34. Non esse superbum. 35. Non uinolentum. 36. Non edacem. 37. Non somnolentum. 38. Non pigrum. 39. Non murmurosum. 40. Non detractorem. 41. Spem suam Deo committere. 42. Bonum aliquod in se cum uiderit, Deo applicet,  non sibi. 43. Malum uero semper a se factum sciat et sibi reputet. 44. Diem iudicii timere. 45. Gehennam expauescere. 46. uitam eternam omni concupiscentia spirituaii desiderare. 47. Mortem quotidie ante oculos suspectam habere. 48. Actus uite sue omni hora custodire. 49. In omni loco Deum se respicere pro certo scire. 50. Cogitationes malas cordi suo aduenientes mox ad Christum allidere. 51. Et seniori spirituali patefacere. 52. Os suum a malo uel prauo eloquio custodire. 53. Multum loqui non amare. 54. uerba uana, aut risui apta, non loqui. 55. Risum multum et excussum non amare. 56. Lectiones sanctas libenter audire. 57. Orationi frequenter incumbere. 58. Mala sua preterita cum lacrymis uel gemitu quotidie in  oratione Deo confiteri; et de ipsis malis in reliquo emendare. 59. Desideria carnis non perficere: uoluntatem propriam odisse. 60. Preceptis seniorum in omnibus obedire, etiamsi ipsi aliter, quod absit, agant; memores illius Dominici precepti: Que dicunt facite; que autem faciunt facere nolite . 61. Non uelle dici sanctum antequam sit; sed prius esse, quod uerius dicatur. 62. Precepta Dei factis quotidie adimplere. 63. Castitatem amare. 64. Nullum odisse. 63. Zelum et inuidiam non habere. 66. Contentionem non amare. 67. Elationem fugere. 68. Seniores uenerari. 69. Iuniores diligere. 70. In Christi amore pro inimicis orare. 71. Cum discordantibus ante solis occasum in pacem redire. 72. Et de Dei misericordia nunquam desperare.


Ecce hec sunt instrumenta artis spiritualis; que cum fuerint a nobis die noctuque ineffabiliter adimpleta, et in die iudicii reconsignata, illa nobis merces a Domino recompensabitur, quam ipse promisit: Quod oculus non uidit, nec auris audiuit, nec in cor hominis ascendit que preparauit Deus his qui diligunt eum . Officina uero ubi hec diligenter operemur, claustra uel cellule sunt solitariorum, et stabilitas in retrusione.



CAPUT XXuI. De obseruatione mandatorum Dei.

Omnibus quidem Christianis expedit obseruare et obedire mandatis Domini nostri Iesu Christi, et maxime solitariis. Sed sciendum nobis est quod ad conseruandam memoriam Dei, et ad obediendum  preceptis eius plurimum prodest etiam secretius et remotius habitare. Nam permixtim uiuere cum his qui negligentius agunt circa timorem Dei, et contemptum habent mandatorum eius, plurimum nocet; sicut et Salomonis sermo testatur dicens: Cum homine irreligioso ne habitaueris, ne forte discas semitas eius, et facias laqueos anime tue . Et iterum: Ne emuleris hominem iniustum, ne imiteris uias eius . Unde et Petrus apostolus ait: Iustum igitur et ualde iustum est separari eum qui saluari uult, ab eo qui non uult. Hinc Paulus sub magna denuntiatione dicit: Denuntiamus autem uos, fratres, per aduentum Domini nostri Iesu Christi, ut subtrahatis uos ab omni fratre inordinate ambulante  . Hinc etiam Hieronymus ait: Negotiatorem clericum, et ex inope diuitem, et ex ignobili gloriosum, quasi quamdam pestem fuge: corrumpunt enim bonos mores confabulationes pessime. Tu aurum contemnis, alius diligit; tu calcas opes, ille sectatur; tibi cordi est mansuetudo, silentium, secretum; illi loquacitas. Hic satis euidenter ostenditur quod plurimum impedit societas et permixtio eorum qui uitam dissimilem ducunt.

Igitur ut neque per oculos, neque per aures recipiamus malas delectationes ad peccandum, et ut orationi possimus uacare liberius, oportet omnino habitare secretius atque remotius: hoc enim modo et precedentes consuetudines a nobis excidere poterimus, in quibus contra precepta Dei agebamus.  Non enim paruus labor est ut se aliquis a priori non bona consuetudine reflectat ac reuocet. Unde illud uulgare prouerbium dicitur: Mala consuetudo aut uix aut nunquam tollitur. Quapropter si uolumus mandata Dei obseruare et custodire, studeamus primo omnium nos ipsos abnegare, et crucem Christi tollere et sic eum sequi. Ipse Dominus ad amorem sui et obseruationem mandatorum suorum nos prouocat, dicens: Si diligitis me, mandata mea seruate . Et iterum dicit: Qui habet mea mandata, et seruat ea, ille est qui diligit me . Tunc namque diligimus Deum, si eius mandata seruamus, et omnia uisibilia pro amore eius contemnimus. E contrario tunc nequaquam eum diligimus, cum eius precepta non custodimus. Unde  Ioannes apostolus ait: Qui dicit quoniam diligo Deum, et mandata eius non custodit, mendax est . uere enim diligimus Deum, si eius mandata obseruamus. In operatione autem mandatorum eius cognoscere possumus utrum Deum diligamus an non. Non enim ordinem mandatorum Christi hic inserere per omnia disposuimus, sed ex parte, et quantum ad propositum nostrum sufficit, et presens ratio postulat. A parte enim totum intelligitur. Primum itaque ea commemorare oportet que nos ad amorem Dei et proximi prouocent, id est: Diliges Dominum Deum tuum ex toto corde tuo, et ex tota mente tua, et ex omnibus uiribus tuis; hoc est maximum et primum mandatum. Secundum autem simile est huic: Diliges proximum tuum sicut teipsum.  In his duobus mandatis tota lex pendet et prophete . Unde beatus Gregorius ait: Precepta Dominica multa sunt et unum. Multa per diuersitatem operis, unum in radice dilectionis. Si in his duobus preceptis tota lex pendet et prophete, et si utilitas omnium mandatorum una est, et si omnia mandata unum esse uidentur, tunc non est nobis necesse cuncta mandata Dei in hoc capitulo sigillatim inserere. Sed uideamus quid sit quod nobis precipitur: Diliges Dominum Deum tuum ex toto corde tuo. Quid enim est Deum ex toto corde diligere, nisi ut cor nostrum non sit inclinatum ad ullius dilectionem amplius quam Dei? uerbi gratia, si aurum, si argentum, si uarias possessiones et honores  temporales, si mancipia, et animalia, ceteraque huiusmodi toto affectu diligimus, Deum ex toto corde non amamus. Pro quanta enim parte in aliquo horum amor cordis nostri fuerit occupatus, pro tanta parte minus est ad Deum, et pro tanta parte minus diligimus Deum. Sicut enim casta mulier, que uirum suum amat, nullum alium amat, ita et homo, si Deum amat, mundum non amat: si autem mundum amauerit, iam Deum ex toto corde non diligit. Et ideo reflectamus cor nostrum, et mentem nostram, et omnes actus nostros ab amore uisibilium rerum, et Deum ex toto corde, et ex tota anima, et ex tota uirtute diligamus. Tunc enim Deum diligimus, si omnes sensus nostri, qui pertinent ad mentem, Deo uacant: si intellectus noster  Deo ministrat, si sapientia nostra circa Deum est, si omnis cogitatio nostra ea que Dei sunt tractat. Tunc etiam uere Deum diligimus, si semper de eius seruitio cogitamus et loquimur, et eius mandata iuxta uires adimplere satagimus. Deus enim non se uerbis tantum uult diligi, sed corde puro et operibus iustis. Non postulat a nobis aurum neque argentum, neque aliquid huiusmodi; sed si fuerint nobis ista, dispertiri egentibus precipit. Nos ipsos querit, in nobis requiescere cupit. Hoc solummodo a nobis exigit ut eum ex toto corde diligamus, et mandata eius custodiamus, et templa nostra impolluta ei seruemus, quatenus ipse semper in nobis habitet, et nos in illo permaneamus. Quapropter accedamus ad eum et copulemur in affectu eius.


Sequitur: Diliges, inquit, proximum tuum sicut teipsum. Qui diligit proximum, inquit Apostolus, legem impleuit ; qui autem e contrario odit, homicida est. Qui proximum suum diligit sicut seipsum, non occidit illum, non mentitur illi quem diligit, non falsum testimonium de eo dicit, nec illius rem concupiscit; non insuper hoc quod non uult ut faciat ei aliquis, facit illi quem sicut seipsum diligit. Sequitur: In his duobus mandatis tota lex pendet et prophete ; iam enim supra diximus, ut omnium mandatorum una est utilitas, et omnia mandata unum uidentur esse mandatum, ita sibi inuicem coherent, ut alterum sine altero esse non possit. Nec enim Deus uere sine proximo, nec  proximus uere diligitur sine Deo. Nam, sicut supra diximus, impossibile est omnia mandata Dei in hoc capitulo inserere, sed breuiter succincteque ea commemorauimus que nos ad amorem Dei possint excitare. Sciendum tamen nobis est quia non solum precepta euangelica, uerum etiam prophetica et apostolica mandata diligentissime scrutari, et fidelissime obseruare, et obedire eis debemus. Ideoque studeamus Deum ex toto corde diligere, et mandata eius scrutari, et semper ante oculos mentis habere, et ea non ex parte, sed per omnia diligere; quatenus illam beatitudinem consequi mereamur quam ille hymnidicus rex et propheta commemorat dicens: Beati qui scrutantur testimonia eius, in toto corde exquirunt eum . Studeamus etiam,  fratres mei, et proximos nostros ut propria uiscera diligere, ut simul cum eis ad gaudia sempiterna feliciter peruenire et gaudere mereamur.



CAPUT XXuII. Lamentabilis descriptio de his qui precepta Christi non obseruant.

De preceptis ergo Domini nostri Iesu Christi unum adhuc capitulum excipere uolui; sed cum reminiscerer quod istis temporibus pene iam nemo sit qui ea obseruare ualeat uel satagat, maius mihi desiderium exstitit flendi quam scribendi. Merito enim lugendum est presentis uite tempus, in quo tot mala tantaque flagitia uidemus quotidie cumulari; que si uelimus per singula considerare, nunquam poterimus a lacrymis temperare. Sic autem omnia  confusa, sic cuncta sunt resoluta, ut iam nec uirtutis quidem uestigium usquam appareat. De spurcitiis enim et luxuriis, atque de ceteris nequitiis, nostris diebus mundum repletum esse perspicimus: et, quod est omnium malorum infelicius, iam nec ipsi emendamur, nec aliis emendandi exemplum prebemus; sed sumus uelut sepulcra dealbata, que a foris apparent hominibus speciosa, intus uero plena sunt ossibus mortuorum et omni spurcitia. Et contigit nobis hoc quod illis solet euenire qui uel phrenesin patiuntur, uel mente capti sunt; a quibus cum multa turpia et periculosa uel dicantur, uel etiam gerantur, nec pudoris aliquid, nec etiam penitudinis capiunt, quinimo, et magnifici sibi ac sapientiores uidentur esse sanis ac sapientibus. Ita ergo et  nos, cum omnia que sanitati contraria sunt gerimus, nec hoc ipsum quidem quod est sanitas nouimus. Si forte enim in corpore parum aliquid morbi nos pulsauerit, statim medicos adhibemus, et pecunias eis damus, et omni obseruantia, quod nobis competit, gerimus, nec prius cessamus quam ea que nobis molesta sunt mitigentur. Anima uero cum quotidie uulneretur, lanietur, uratur, precipitetur, et modis omnibus pereat, nec parua quidem pro ipsa nos cura sollicitat. Certum est enim quod nos omnes pariter corrumpit et absumit incuria, dum nemo est qui opportuna prebeat et inopportuna prohibeat, et cum omnes cura indigeamus, nemo est qui medicinam predicationis adhibeat et penitentiam  curationis imponat. Etenim si religiosus homo aliquis extrinsecus undecunque in his partibus adueniret, et preceptorum Christi ac nostre conuersationis confusionem uideret, nescio si alios aliquos magis quam nos inimicos esse et contrarios preceptorum Christi iudicaret, et quasi qui studium quoddam habuerimus in omnibus contraria agere quam Christus nobis precepit. Sed ne quis putet forte exaggerationis causa a me hec uerba proferri, probamenta iam nunc adhibebo, non aliunde quam de ipsis Christi mandatis; Christus enim noster in Euangelio ait: Audistis quia dictum est antiquis: Non occides; qui autem occiderit, reus erit iudicio. Ego autem dico uobis, quia omnis qui irascitur fratri suo, reus erit iudicio: qui autem dixerit fratri suo,  racha, reus erit concilio; qui autem dixerit, fatue, reus erit gehenne ignis . Hec quidem Dominus iehsu. Nos autem tanquam increduli et infideles calcamus hanc legem, et quotidie innumeris iniuriis fratres nostros afficimus, quasi inde aliquid premii exspectemus. Sed uideamus nunc quantum sit inter iustitiam Phariseorum et Christianorum discrimen. Illos occisio reos facit iudicio, nos autem ira similiter reos facit iudicio. Et si nos ira reos facit iudicio, quomodo audemus quotidie tam leuiter non solum contra iuniores, uerum etiam contra equales ac maiores nostros irasci? Non solum autem de ira, uerum etiam de omni uerbo otioso, secundum eiusdem Domini nostri sententiam, reddituri sumus Deo rationem. Racha enim  dicitur inanis et fatuus. Et cum frater noster ita credat in Christum sicut et nos, quomodo illum audemus inanem, uel fatuum, uel absque mente uocare? Nam quod Dominus racha et fatue dicit, hoc ostendit quia nec leue quidem, nec minimum in fratre collatum conuicium nobis relaxabitur, ut non pro omnibus iudicemur, nisi leso satisfecerimus, et condignam penitentiam in hac uita agamus. Et ideo de istis leuioribus mandatis sententiam dedit nobis Christus, ut et de ceteris omnibus que preuaricamur similiter sentiamus. Preterea quoque in tantum humanus metus timori Dei preponitur, ut si fortiores ac potentiores nostri aliquam iniuriam aut contumeliam nobis faciant, ipsas etiam prompte et  mansuete sustinemus; erga cequales uero uel inferiores interdum nec lesi commouemur et irascimur. Quis ergo erit immunis aut alienus ab hac culpa? Si autem miles terrenus in conspectu regis terreni non ausus est irasci, neque aliquid sue indignationis ante oculos eius ostendere, quomodo audemus coram Rege eterno irasci, et indignationem nostram ante faciem eius ostendere? Rex ergo terrenus deforis tantum uidet hominum corpora, et ipsa solummodo habet in potestate: Rex uero celestis cordis nostri conspicit arcana, et potestatem habet utrumque, et corpus et animam, perdere in gehennam. Propter quod nec erga famulos quidem negligendum est istud preceptum: neque enim sine causa debemus contra ipsos irasci, quia et illi a  Christo simili ut nos libertate sunt donati. Neque etiam si aliquem uidemus mandatum Domini preterire, irasci contra cum debemus, sed potius miserationem et compassionem erga illum nos habere oportet, secundum eum qui dixit: Quis infirmatur, et ego non infirmor ? Illud autem quod in sequentibus habetur, quis non infidelium etiam fabulosum iudicet, cum eterna Dei uoce sancitum sit? ait enim: Si autem offers munus tuum ad altare, et ibi recordatus fueris quia frater tuus habet aliquid aduersum te, relinque ibi munus tuum ante altare, et uade prius reconciliari fratri tuo; et tunc ueniens offeres munus tuum . Nos autem e contra pugnas habentes ad inuicem, et dolos in corde uersantes, accedimus ad altare Dei. Et cum  Deus et Dominus tantam curam reconciliationis nostre habeat, ut patiatur munera sua relinqui, et ante altare imperfecta manere, atque interrumpi mysteria sua, donec eamus, et iracundiam cum fratribus nostris soluamus, et nodos et inimicitias: nos uero nec hoc quidem erubescimus, sed dies multos manemus in inimicitiis, et trahimus sicut funem longum iram et uoluntatem malam, ignorantes quod tantum longa erit nobis pena quantum et discordia. Hoc etiam ad cumulum nostre confusionis est, ut si quid boni nobis dicatur de inimico, non credimus; si quid autem mali, hoc solum credimus et confirmamus. Et si forte irasci nobis accidat, precipit Dominus ut ante solis occasum iracundiam nostram finiamus. Unde dicit: Sol non occidat super iracundiam  uestram . Nos autem e contra ne hoc quidem contenti sumus ut iracundiam nostram ultra solis terminum producamus, sed insidias inuicem ponimus, et siue uerbis siue rebus supplantare proximos nostros cupimus. Nam osculum pacis quo tempore munera sacra offeruntur, porrigere inuicem in usu habemus; sed uereor ne plures ex nobis hoc labiis tantummodo faciant, cum Christus pacem non ex ore, sed ex corde desideret. Unde per hec Deus potius exacerbari quam placari credendus est. Puritas enim et ueritas in conspectu Dei placent; respuit autem et odit omne quod simulatur et fingitur. Nam pro his singulis lacryme nobis fundende sunt, et confusio habenda est. Cetera uero precepta que restant, in sequenti capitulo,  ob compendii causam, breuiter et diligenter discutienda relinquimus.



CAPUT XXuIII. Item de eadem lamentatione que supra.

Iam uero que de consentiendo aduersario, uel de concupiscentia illicita, et de oculo dextro, et de manu dextra, et de relinquendis uxoribus precipiuntur , quasi nec scripta sint nec audita, ita contemnuntur. In oculo enim dextro et manu dextra parentes nostros atque propinquos intelligimus: quod si ad contemplandam ueram lucem nobis impedimento sunt, debemus truncare istiusmodi portiones; ne dum uolumus ceteros lucrifacere, ipsi in eternum pereamus. Nam de non iurando erubesco  proferre in medium, non solum propter iuramenta, sed etiam propter periuria. Si enim uere iurare crimen est et preuaricatio mandati, de periurio quid dicamus? Euangelica autem ueritas iuramentum non recipit, cum omnis sermo fidelis pro iureiurando sit. Post hec autem Dominus ait: Si quis te percusserit in dextram maxillam, prebe illi et alteram; et uolenti tecum iudicio contendere, et tunicam tuam auferre, relinque illi et pallium. Et si quis angariauerit te mille passus, uade cum illo alia duo. Petenti te, da ei. Et uolenti mutuari a te, ne auertaris . Ad hec enim quid dicimus? Pro singulis autem his lacryme nobis tantummodo proferende sunt, et confusio habenda est: aperte enim contra hec omnia militamus. Pati autem aliquid  ex his que scripta sunt ac ferre, neque in uerbis, neque in rebus unquam uolumus. Sed etsi in aliquo saltem uel leuiter pulsemur, continuo uelut fere bestie contra eos insurgimus. Sed licet nos in omnibus contraria agamus que precipit nobis Christus, tamen eminentius ab eo docemur; qui diripuerit, inquit, que tua sunt, qui te leserit, qui tibi nocuerit, non solum pro his que tibi abstulit, non indigneris; sed et dilige, et tota caritate constringe, et etiam pro ipso ad Deum diligenter preces funde. Ac si dicatur: Cum ille qui ad diripienda que tua sunt iniquo spiritu fuerit accensus, si te prolixiorem inuenerit in largiendo quam ille uenerat in diripiendo, quamuis ille sit ferus et barbarus, erubescet tamen bonitatem tuam, mitigabitur a furore,  resipiscet continuo et facti penitebit, ac suum quidem peccatum exhorrescet, tui uero animi uirtutem mirabitur et amabit. Sed hoc ubi nunc inuenio? Cuius enim talem uitam mirabor? Neminem autem nunc inuenire queo qui hanc iniuriam patienter ferre uelit. Christus enim nos orare pro persequentibus et calumniantibus iubet; nos autem non solum contra inimicos, sed etiam contra amicos sepe inimicitias et insidias ponimus. Christus maledicentibus benedici iubet, nos e contra non solum multiplicatas maledictiones restituimus, sed etiam, si possumus, pro uerbis flagellis eos cedimus. Nonne tibi uidentur, o homo, omnimodis contraria esse, ut dixi, preceptis Christi que gerimus? Nonne magis pugnam habemus contra mandata eius, quam obedientiam?  Et ideo merito lugemus, et inobedientiam nostram merito plangimus. Sed dicit aliquis: Impossibilia nobis precipit Christus. Quid agis, o homo? nunquid ignoras quid Dauid in Saul fecit? Quid Stephanus martyr, qui pro lapidantibus exorauit? Oblitusne es quid ipsemet Christus docuit et fecit, dicens: Pater, ignosce illis, non enim sciunt quid faciunt ? uolentibus enim obseruare Christi precepta, non sunt impossibilia, sed leuia; nolentibus uero et inobedientibus uidentur esse dura et impossibilia, cum idem Dominus dicat: Onus meum leue, et iugum meum suaue . Iam uero quid dicam de hoc quod scriptum est in oratione Dominica: Dimitte nobis debita nostra, sicut et nos dimittimus debitoribus nostris ?  Quisnam est ex omnibus nobis qui cum fiducia hec Deo dicere audeat? Nam etsi nichil faciamus inimicis et debitoribus nostris, habemus tamen intra nos insanabile uulnus ire retentum in corde. Et si tantummodo non ledas eum qui te lesit, auertis te tamen ab eo, nec libenter eum uides, manet sine dubio uulnus in pectore, et dolor augescit in corde. Nunquid tu ita uis propitium tibi fieri Deum, ut non quidem te ledat, auertat se tamen abs te, et peccatorum tuorum memoriam teneat et uidere te nolit? Igitur qualem uis esse erga te Deum, cum peccatorum ueriam poscis, talem te exhibere debes his qui deliquerunt in te, sicut et sapientium quidam dixit: Homo homini seruat iram, et a Deo  querit medelam . Et si homo erga hominem non habet misericordiam, quis propitiabitur delictis eius? uellem silere iam et huc usque progressus finem sermonibus meis imponere. Erubesco enim et confundor ultra procedere. Sed quid iterum tacere proderit, cum ab ipsis mandatis Christi, que impugnamus, silenter etiam arguamur? Quomodo autem latebimus, cum qui nouit corda nostra, iudicaturus est ea? Quid ergo dicam de illo mandato quo iubemur non thesaurizare super terram? Ceteri uero quasi e contrario audierint preceptum, et quasi dictum sit ad eos: Thesaurizate omni modo super terram; ita relinquentes celum adheserunt terre, et insaniunt erga pecunias congregandas, totoque affectu odiunt Deum, diligunt autem  mammonam. Quod autem dictum est. Nolite cogitare de crastino, nec audire scio aliquem, nec omnino seruare. Et propterea de hoc mandato dicere aliquid erubesco. Etenim oportebat nos quocunque pacto loquente Christo et pronuntiante non dubitare, sed credere. Nunc uero etiam cum et causas et rationes adhibeat mandatorum suorum, atque exemplis ea ualidissimis muniat, nec sic quidem erubescimus. Propter hoc enim et auium que non arant, neque seminant, et liliorum, que non nent, similitudines posuit, ut nemo dubitaret, et tamen nos sicut gentes, aut forte etiam aliquid desperabilius gentibus de his cogitando consumimur. Sed de hoc, ut dixi, mandato plura dicere erubesco, ad sequentia tamen ueniam, si forte alicubi solatium qualecunque  mei pudoris inueniam. Quid ergo sequitur post hec? Nolite iudicare, ut non iudicemini . Ego enim solatium mei pudoris inuenire credebam, augmenta nunc confusionis reperi. Si autem nullum nobis peccatum aliud fuisset admissum, pro hoc solo gehenne nos tradi satis abundeque sufficeret; quippe qui in alienis delictis seueri et amarissimi iudices residemus, nostras autem trabes in oculis propriis infixas non uidemus: a quo uitio neque seculi hominem, neque monachum, neque etiam solitarium ullum facile reperies liberum. Neque etiam de hoc exhorrescimus quod idem ipse ait: In quo enim iudicio iudicaueritis, iudicabimini . Nam dic mihi, quid laboris habet ut non iudices alium? Nos autem qui cum possimus sine labore mandatum  Dei seruare, laboramus et nitimur ut illud preuaricemur. Quia et reuera ipse pronuntiauit de preceptis suis quod nichil in eis onerosum sit, sicut paulo ante retuli, id docens: Iugum meum suaue est, et onus meum leue . Nos namque e contra grauia efficimus que ille leuia constituit. Quamuis enim sint aliqua in quibus paululum laboris adhibendum est, tamen quidquid ipse precepit leue est, etiam si sit tribulatio. Et si tribulatio, quomodo leue est? Leue, inquam, est, quia immensum pondus future glorie leuem facit presentis temporis tribulationem. Sequitur: Nolite, inquit, dare sanctum canibus, neque proiiciatis margaritas uestras ante porcos . Nos uero e contra laudis  amore et iactantie uitio corrupti, etiam huic precepto contraria gerimus, atque hominibus neque intellectum purum habentibus, neque fidem sanam retinentibus, et insuper peccatorum maculis innexis, sine ulla discretione mysteriorum secreta nudamus. Multum est enim, si uelimus singula queque mandata discutere, que omnimodis in contemptu habentur ab hominibus, ut illud: Quodcunque uultis ut faciant uobis homines, eadem et uos facite illis . Nos namque e contrario omnia facimus hominibus que ipsi nolumus pati. Et rursum, qui iussi sumus per angustam uiam incedere, per latam semper incedimus. Hi autem qui uidentur sustulisse crucem suam et sequi Christum, de lata et spatiosa uia sollicite requirunt. Sic enim facere  solent illi qui seculum relinquere disponunt. Cum autem de monasteriis aut retrusione uel etiam de locis habitantium percunctantur, ante omnia de requie tractant et de opportunitate. Prima tamen sollicitudo statim et prima uerba ista sunt: Estne ibi requies quo eundum est? Inueniuntur ibi ea que necessaria sunt abundanter? Primum enim, ut dixi, sollicite requirunt si nichil horum desit que lata et spatiosa uia deposcit. Quid agis, o homo? Quid loqueris? Arctam et angustam uiam iussus es ambulare, utquid de requie, utquid de abundantia percunctaris? uerum ne me existimet aliquis hec dicendo alios incusare, iam nunc de meipso narrabo. Quondam cum de seculi abrenuntiatione et de solitaria habitatione cogitare cepissem, ego scio quam  sollicite infra memetipsum perscrutabar, unde uiuerem, et unde mihi in ipsa habitatione ea que necessaria sunt corpori preberentur? Sed et illud non segniter requirebam, unde haberem uestimenta, unde luminaria, unde etiam ligna, et legumina, et cetera talia. Ita enim ego cum omni sollicitudine de requie corporis apud memetipsum tractabam. Heu! quam subtiliter ille artifex mali diabolus nos decipit, et quanta cecitate oculos nostre mentis obducit! Ad regnum celorum cupimus ascendere, et interrogamus si aliqua nobis difficultas occurrat in itinere. Ad celi fastigium et diuitias festinamus: ad ipsas, inquam, diuitias, quas nec oculus uidit, nec auris audiuit, neque in cor hominis ascenderunt; et de requie corporis percunctamur.


Nam sicut diximus supra, multum est si uelimus singula queque mandata Christi in hoc loco discutere. Tamen oportet nos flere et lugere pro his singulis que impugnamus, et in contemptu habemus, quatenus ab ipsis sceleribus que per inobedientiam et contemptum eorumdem mandatorum Christi incurrimus, uberrimis lacrymarum fletibus ablui expiarique, Deo opitulante, mereamur.



CAPUT XXIX. De compunctione cordis.

Compunctio etenim cordis est humilitas mentis, cum lacrymis, et recordatione peccatorum, et timore iudicii. Nam ex humilitatis uirtute compunctio cordis nascitur. De compunctione cordis confessio  peccatorum propagatur. De confessione peccatorum penitentia generatur. De penitentia autem indulgentia peccatorum percipitur. Quatuor enim sunt qualitates affectionum quibus mens iusti tedio salubri compungitur; hoc est, memoria preteritorum peccatorum, recordatio futurarum penarum, consideratio peregrinationis sue in huius uite miseria, desiderium superne patrie, quatenus ad eam quantocius ualeat peruenire. Quando ergo ista in corde fiunt, credendum est tunc esse Deum per gratiam cordi humano presentem. Preterea quoque oportet nos, qui compunctionem cordis perfecte desideramus habere, prius animo et mente ab omni perturbatione ac fluctuatione uisibilium rerum secedere, atque ad illa conscendere silentia ubi quies  summa, iugis tranquillitas et pura est serenitas; ibique oculum mentis nostre tota intentione semper debemus defixum habere. Oportet etiam nos diem mortis ante oculos mentis habere, et preterita peccata ad memoriam reuocare; et eorum qui in inferno gemunt rememorari, et quomodo ibi sunt anime, in quam amaro silentio, aut in quam pessimo gemitu, uel metu, siue cruciatu, aut in quali exspectatione et dolore; et pro his infinitas debemus lacrymas fundere. Recogitemus autem diem resurrectionis, et illud terribile, et horrendum, atque tremendum iudicium Christi; et premium iustorum, et repositam peccatoribus penam, quam passuri sunt in conspectu Dei. Sed et supplicia omnia, et ignem inexstinguibilem, et uermes immortales,  et tartarum tenebrarum ad memoriam reuocemus: et super hec omnia dentium stridorem et tormenta perpetua pertimescamus. Adducamus etiam ad medium bona, et gaudiosa gaudia, que sunt iustis reposita coram Deo et angelis eius in eterna gloria. Cogitemus autem quam gloriosi sint illi angelorum chori, que societas beatorum spirituum, et que sit maiestas eterne uisionis Dei. Utrorumque horum commemorationem iugiter in cordibus nostris habeamus: super iudicia quidem peccatorum ingemiscamus, super bona uero iustis reposita gaudeamus: sicque fit ut perfecta compunctio formidinis tradat animum compunctioni dilectionis.



CAPUT XXX. Quod duo sunt genera compunctionum.


Duo igitur sunt compunctionum genera, hoc est, irriguum superius, et irriguum inferius . Irriguum quippe inferius quisque accipit, cum inferni supplicia flendo pertimescit. Irriguum uero superius accipit, cum sese in lacrymis celestis regni desiderio affligit. Sciendum namque est quia nullum habebit accessum ad compunctionem cordis, is qui in risu et iocis immoderatus fuerit. Non enim conuenit ei qui ad perfectionem nititur ascendere, in modum paruuli insensati iocari, nec dissolutis labiis risum proferre, sed subridendo tantum mentis letitiam indicare. Amentia namque est cum strepitu ridere. Paruuli enim est ludere, perfecti autem uiri lugere, iocus uero et risus negligentem  et tepidum efficiunt uirum iustum erga Dei seruitium. O quantam perniciem preparant risus et iocus! et e contrario quantum lucrum afferunt fletus ac luctus! Quem enim delectat hic ridere, postmodum flebit amarissime; qui autem hic lugere uoluerit, inposterum sine fine gaudebit. Nam et Saluator noster beatos uocat lugentes; et qui nunc letantur, flere eos dicit in nouissimo. Unde Iacobus apostolus ait: Miseri estote et lugete, risus uester in luctum eonuertatur, et gaudium in merorem . Hinc per Salomonem dicitur: Risus dolore miscebitur . Hinc Gregorius ait: Nemo potest et hic gaudere cum seculo, et illic regnare cum Christo. Hinc etiam in collationibus Patrum legitur: uidit, inquit, senex quemdam ridentem, et ait  illi: Coram celo et terra rationem totius uite nostre reddituri sumus, et tu rides? Quapropter non nos oblectet puerilis iocus ac risus, sed lectiones sacre et spiritualis melodie cantus. Quamuis enim dura sint corda nostra ad lacrymas producendas, mox tamen ut psalmorum dulcedo insonuerit, ad compunctionem cordis animum nostrum inflectit. Multi enim reperiuntur qui cantus suauitate commoti sua crimina plangunt, atque ex ea parte magis flectuntur ad lacrymas, ex qua psallentis insonuerit dulcedo suauitatis. Sed studendum nobis est ut etiam post compunctionis tempora, in quantum Deo largiente possumus, ipsam uim lacrymarum in nosmetipsos conseruemus; ne nos post compunctionem cordis cogitatio fluxa dissoluat; ne mentem nostram  uana letitia subripiat, ne lucrum compunctionis anima nostra per incuriam fluxe cogitationis perdat. Sic quippe quod poposcerat, obtinere anima meruit, quia se post lacrymas in eodem mentis uigore seruauit. De qua nimirum scriptum est: uultus eius non sunt amplius in diuersa mutati . Quia igitur non est oblita que petiit, non est priuata munere quod poposcit. Nos autem quia post baptisma inquinauimus uitam, rebaptizemus in lacrymis conscientiam nostram. Qui ergo lacrymas indesinenter fundit, et tamen peccare non desinit, lamentum habet, sed mundationem non habet. Ubi autem lacryme abundant, ibi cogitationes sordide non approximant. Compunctio sanitas anime est, compunctio illuminatio mentis est; compunctio remissio  peccatorum est; compunctio Spiritum sanctum habitare facit in se.



CAPUT XXXI. De reuerentia et instantia orationis.

Oportet itaque nos certissime scire et ueraciter credere, quia assiduitate orationum adipisci possumus remissionem omnium peccatorum; si tamen actus orationi et labia cordi non discrepauerint. Melius enim est corde orare cum silentio sine sono uocis, quam solis uerbis sine intuitu mentis; quia non uerba deprecationis Deus intendit, sed cor orantis aspicit. Nam negligentes orationes nec ab ipso homine impetrare ualent quod uolunt. [a 1Kb] Si enim  cum hominibus potentibus uolumus aliqua suggerere, non presumimus nisi cum humilitate et reuerentia; quanto magis Domino Deo uniuersorum cum cordis humilitate et puritatis deuotione supplicandum est! Et non in multiloquio, sed in puritate cordis nos exaudiri sciamus: et ideo breuis et pura debet esse oratio, nisi forte ex affectu inspirationis diuine gratie protendatur. Cum enim in oratione assistimus, gemere et flere debemus, reminiscentes quam grauia sunt scelera que commisimus, quamque dira inferni supplicia que timemus. Longe quippe a Deo est animus qui in oratione cogitationibus seculi fuerit occupatus. Et tunc ueraciter oramus, quando aliunde non cogitamus. Sed ualde perpauci sunt qui tales orationes habeant; et licet in  quibusdam sint, difficile tamen est ut semper sint. Tunc autem magis diabolus cogitationes curarum secularium nostris mentibus ingerit, quando nos orantes aspexerit. Sed nos e contra tam perseueranter in oratione persistere debemus, quousque importunas secularium rerum cogitationes ab inimico latenter immissas superemus. Quoties enim quilibet aliquo tangitur uitio, toties se ad orationem subdat; quia frequens oratio uitiorum impugnationem exstinguit. Et qui leditur, non desistat orare pro se ledentibus: quia sicut nullum proficit in uulnere medicamentum, si adhuc ferrum in eo sit, ita nichil illius oratio proficit, cuius adhuc dolor est in mente et odium manet in pectore.

Tantus ergo debet esse orantis affectus erga  Deum, ut non desperet precis effectum. Inaniter autem oramus, si spei fiduciam non habemus: Petat autem unusquisque, ut ait Apostolus, in fide nichil hesitans. Nam qui dubitat, similis est fluctui maris, que a uento mouetur, atque dispergitur . Diffidentia enim nascitur ex hoc quod adhuc se quisque sentit circa peccandi affectionem uersari. Multum enim, inquit Apostolus, ualet deprecatio iusti assidua . In tantum utique ualet, ut etiam per eam demonia uincantur, et aditus eorum per ipsam obstruantur, ut non quocunque uolunt, uadant. Unde in Tripertita historia legitur ita. Temporibus Iuliani Apostate missus est demon ab ipso in Occidentem, ut iret uelociter et afferret ei inde aliquod responsum. Cum autem peruenisset demon  ille in quodam loco ubi quidam monachus habitabat, stetit ibidem per decem dies immobilis, eo quod non poterat ultra progredi, quia monachus ille non cessabat orare neque nocte neque die; et regressus est sine effectu ad eum qui miserat illum. Cui reuertenti dixit Iulianus: Quare tandiu tardasti? Respondens demon ait: Et moram feci, et sine actione reuersus sum. Sustinui enim decem dies Publium monachum, si forte cessaret ab oratione et transirem; et non cessauit, et prohibitus sum transire, et redii nichil agens. Tunc impiissimus Iulianus indignatus dixit: Cum illuc ingressus fuero, faciam in eo uindictam. Et intra paucos dies Iulianus Dei  prouidentia interiit. Et continuo unus ex prefectis qui cum eo erant, abiit, et uendidit omnia que habuit, et ueniens ad senem illum factus est monachus magnus, et sic permansit cum eo, donec quieuit in Domino. Ubi datur intelligi quia oratio seruorum Dei continua non solum homines saluat, sed etiam diaboli tela exsuperat. Per orationes autem purissimas omnia nobis utilia a Domino tribuuntur, et cuncta noxia procul dubio effugantur. Idcirco necesse est nobis et ore et corde sine intermissione orare.



CAPUT XXXII. Quomodo possit aliquis sine intermissione orare.

Dei seruum autem, et maxime solitarium, oportet sine intermissione orare, legere et operari, ne forte  mentem otio deditam spiritus malignus inuadat. Orationibus autem mundamur, lectionibus instruimur, operationibus uero corpus, ne forte superbiat, fatigamus. Sed querendum nobis est quomodo quis possit sine intermissione orare. Quidam enim dicere uolunt quod ille sine intermissione orat qui canonicas horas obseruat. Nobis uero non expedit ceteris horis ab oratione uacare; sed secundum Apostolum sine intermissione debemus orare. Sic autem Domino miserante poterimus illud preceptum implere, id est, si iugiter lingua orare non possumus, uel corde oremus: et si ore, uel corde nequimus, uel etiam actus nostri tales sint ut semper pro nobis Deum exorent.

Under in Collationibus Patrum tale datur exemplum:  Lucius abbas interrogauit quosdam fratres, dicens: Quod est opus manuum uestrarum? At illi dixerunt: Nos non contingimus aliquod opus manuum; sed, sicut Apostolus dicit, sine intermissione oramus. Dixit eis senex: Et non manducatis? illi autem dixerunt: Etiam manducamus. Et dixit eis: Quando ergo comeditis, quis orat pro uobis? Et iterum interrogauit eos dicens: Non dormitis? Et illi dixerunt: Etiam dormimus. Et senex adiecit: Cum dormitis, quis orat pro uobis? Et non inuenerunt quid ad hec responderent ei. Et adiecit: Ignoscite mihi, fratres, quia ecce non facitis sicut dixistis. Ego autem ostendam uobis quia operans manibus meis sine intermissione oro. Sedeo namque, iuuante Domino, infundens mihi paucas palmulas, et facio ex eis plectam,  et dico: Misereremei, Deus, secundum magnam misericordiam tuam: et secundum multitudinem miserationum tuarum dele iniquitatem meam . Et dixit eis: Oratio hec est, an non? Et dixerunt ei: Etiam. Ille autem dixit: Quando permansero tota die laborans, et orans ore uel corde, facio plus aut minus sex nummos, et duos ex his dono pauperibus foras ad ostium, et residuos expendo in usus meos et discipulorum meorum. Ille uero qui accepit illos duos denarios orat pro me tempore quo ego manduco uel dormio, atque ita per gratiam Dei impletur in me hoc quod scriptum est: Sine intermissione orate . Quapropter oportet nos, sicut predictum est, ore uel corde indesinenter  orare, uel tale opus facere ut ipsum pro nobis Deum exoret.

Illud quoque huic apostolico precepto quasi contrarium esse uidetur quod Dominus ait: Orantes autem nolite multum loqui, sicut ethnici faciunt . Itaque animaduertendum est quod Dominus non dixit: Nolite multum orare, sed Nolite multum loqui, sicut ethnici faciunt, qui secundum politam eloquentie facultatis facundiam orant. Ille enim sine intermissione ad Deum orat, qui peccanti in se fratri dimittit; qui non ab hominibus, sed a Deo laudem querit, qui aduersus turbam uanorum phantasmatum ostium cubilis cordis sui claudit: et ne aliquod impedimentum eius oratio patiatur, in amore Dei mentis oculum figit.



CAPUT XXXIII. Quod omnes uane cogitationes ex illusione demonum fiunt.

Nulla ergo uirtus est in conuersatione seruorum Dei que talem habeat laborem quomodo oratio. Dum enim uoluerit homo Deum suum orare, semper demones festinant orationem eius interrumpere, scientes quia ex nulla alia re tantum impediuntur, quantum per orationem ad Deum fusam. Siquidem omnem alium laborem quem homo in conuersatione religiosa positus assumpserit, quamuis instanter agat, habet tamen aliquam requiem. Oratio autem, ut dictum est, nullam habet requiem. Qua de re in uitis Patrum ita legitur: Quodam tempore, nocte demon ad ostium cellule beati Macarii pulsauit,  dicens: Surge, abba Macari, et eamus ad collectam, ubi fratres ad uigilias congregantur. Sed ille, qui gratia Dei repletus erat prudentia, falli non poterat, intellexit diaboli esse fallaciam, et ait: O mendax et ueritatis inimice! que tibi societas cum collecta et congregatione sanctorum? At ille: Latet ergo te, inquit, o Macari, quod sine nobis nulla congregatio monachorum agitur? Tum ille: Imperet, inquit, tibi Dominus, immunde. Et ille adiecit: ueni denique, et uidebis opera nostra. His dictis, demon discessit. Et abbas conuersus ad orationem petiit a Deo ut ei ostenderet si hoc uerum esset quod gloriatus est demon. Abiit ergo ad collectam ubi a fratribus uigilie celebrabantur, et iterum in oratione Dominum deprecatur ut sibi uerbi huius ueritatem ostendat;  et ecce uidit per totam ecclesiam quasi paruulos quosdam Aethiopes discurrere huc atque illuc et uelut uolitando deferri. Discurrentes ergo illi Aethiopes pueruli singulis quibusque sedentibus alludebant: et si cui duobus digitulis oculos compressissent, statim dormitabat. Si cui uero in os misissent digitum, oscitare eum faciebant. Ubi uero post psalmum ad orandum proiecissent se fratres, percurrebant nichilominus singulos, et ante alium iacentem in oratione quasi in mulierum speciem uertebantur; ante alium autem quasi edificantes, aut aliquid portantes, ac diuersa queque agentes apparebant; et quecunque demones quasi ludendo formassent, hec illi orantes in cordis sui cogitatione uersabant. A nonnullis tamen  ubi aliquid horum agere cepissent, quasi quodam repulsu precipites deiiciebantur, ita ut nec stare quidem prorsus aut transire iuxta eos auderent. Aliis uero etiam supra dorsa et ceruices ludebant. Hec cum uidisset sanctus Macarius, ingemuit grauiter, et ait cum lacrymis: Exsurge, Domine, ut dispergantur inimici tui, et fugiant a facie tua; quoniam impleta est illusionibus anima nostra. Post orationem autem uocatis seorsum singulis quibusque fratribus ante quorum faciem demones uariis imaginationibus ludentes, requisiuit ab eis si in oratione uel edificandi, uel portandi cogitationes habuerint, uel ita agendi talia diuersa que unicuique imaginata per demones uiderat; et singuli eorum confitebantur ita fuisse in corde suo ut ille arguebat eos. Et  tunc intellectum est quod omnes uane et superflue cogitationes, quas somniorum, uel psalmorum, seu orationum tempore unusquisque conceperit, illusione demonum fiant. Ab his autem qui omni custodia seruant cor suum facile repelluntur Aethiopes. Deo enim coniuncta mens, et in ipso tempore precipue orationis intenta, nichil alienum, nichil superfluum recipit.



CAPUT XXXIu. Quod cantantibus et psallentibus presentia Dei et angelorum semper adsit.

Quoniam quamuis ubique Deum per potentiam diuinitatis esse nouerimus, et oculos eius speculari bonos et malos credamus, precipue tamen sine aliqua dubitatione, cum diuino officio assistimus, per  gratiam nobis eum adesse presentem credimus. Ideoque semper memores simus quod Propheta ait: Seruite Domino in timore . Et iterum: Psallite sapienter .. Tunc etiam angelici spiritus maxime nobis presentes adesse credendi sunt, cum diuinis specialiter mancipamur obsequiis, id est, cum lectionibus sacris aurem accommodamus, uel psalmodie operam damus, uel orationi incumbimus, uel etiam missarum solemnia celebramus. Unde idem Propheta ait: In conspectu angelorum psallam tibi . Quapropter solerter nobis studendum est ut cum ad diuinum officium uel ad missarum solemnia celebranda conuenimus, semper memores simus qualiter nos oporteat esse in conspectu Dei et angelorum eius. Et sic stemus ad psallendum  ut mens nostra concordet uoci nostre. Sic enim Apostolus ait: Psallam spiritu, psallam et mente .

Cauendum est autem ut non negligenter, nec tepide, uel inhoneste diuinum officium celebremus, neque ad perficiendum pigre adueniamus; ne, quod absit, in illam sententiam incidamus qua dicitur: Maledictus homo qui opus Dei fecerit negligenter . Obseruandum est ut ne quid in oratoriis, uel in cellulis nostris inhonestum uel indecens, ne quid ineptum, uel peruersum, aut cogitationibus, aut uerbis, aut actibus perpetremus; sed cum timore et ueneratione celeste compleamus officium, quatenus in conspectu Dei et angelorum eius digni efficiamur  astare, et Dominus ad nos ueniens non quod condemnet in nobis, sed potius quod remuneret, inueniat.



CAPUT XXXu. De laude psalmorum et dispositione horarum in quibus psallere debemus.

Psalmorum denique assidua decantatio tristia corda consolatur, gratiores mentes facit, fastidiosos oblectat, inertes exsuscitat, peccatores ad lamenta inuitat. Nam quamuis dura sint corda nostra, tamen mox ut psalmorum dulcedo insonuerit, ad profectum pietatis animum nostrum inflectit. Omnis enim duritia cordis eorum dulcedine emollitur: et sicut orationibus regimur, ita psalmorum studiis delectemur. Oratio autem in presenti tantum uita pro remedio  peccatorum effunditur; psalmorum autem decantatio perpetuam Dei laudem demonstrat, et gloriam sempiternam. Sic enim scriptum est: Beati qui habitant in domo tua, Domine, in secula seculorum laudabunt te . Cuius operis frequentiam quicunque fideliter intentaque mente exsequitur, quodammodo angelis sociatur. Quocirca necesse est ut certis horis certisque temporibus nostre seruitutis officia persoluamus, id est, matutino, prima, tertia, sexta, nona, uespera et completorio. De his diurnis horis ait propheta Dauid: Septies in die laudem dixi tibi . De nocturnis autem uigiliis idem ipse propheta ait: Media nocte surgebam ad confitendum tibi . Et rursus dicit: Memor fui nocte nominis tui, Domine .  Et rursus dicit: Si memor fui tui super stratum meum, in matutinis meditabor in te .

Propterea quoque de diuinis in noctibus officiis ceterisque horis diei ab oratione nos non oportet uacare, sed semper per interualla horarum aut oremus, aut legamus, aut aliquod opus manuum exerceamus, quatenus tedium cordis et cogitationum euadere possimus, sicut legitur fecisse beatus Antonius. Qui quodam tempore cum sederet in eremo, animus eius tedium et confusionem cogitationum incurrit, quia nondum adhuc instanter laborabat, et ait ad Deum: Domine, uolo saluus fieri, et non permittunt me cogitationes mee. Quid faciam in hac tribulatione, et quomodo saluus ero? Et post pusillum surgens exiit foras, et uidit quemdam tanquam  seipsum sedentem et operantem; denique uidit eumdem ipsum ab opere surgentem et orantem, et iterum sedentem, et flectam de palmis facientem; inde rursus ad orationem surgentem. Erat autem angelus Domini missus ad correctionem et cautelam dandam Antonio. Post hec audiuit uocem angeli dicentis: Sic fac, et saluus eris. Ille autem hoc audito, magnum gaudium sumpsit atque fiduciam. Et ita postea faciens, salutem quam querebat inuenit. Ita et nos facientes, Deo opitulante, saluabimur. Numerum quoque et mensuram psalmorum quos quotidie canere debemus hic minime describimus, quia hoc quod Apostolus sine intermissione precipit agere, ego nullatenus presumo determinare. Testis  sit unicuique conscientia sua, quia Deum, quem nulla fallunt occulta, inspectorem cordis sui omni hora habebit. Oportet preterea nos orare indesinenter pro nostris benefactoribus, et pro omnibus hominibus, pro regibus et omnibus qui in sublimitate sunt constituti, ut quietam et tranquillam uitam habere possimus. Sciendum uero est quia quanto quisque magis assiduus fuerit in oratione, tanto feliciorem remunerationem recepturus est in eterna beatitudine. Luminaria uero cum omni diligentia siue de propriis laboribus seu de fidelium oblationibus in suis oratoriis noctis tempore prouideant solitarii.



CAPUT XXXuI. Si quotidie corpus Domini quilibet audeat sumere uel missam cantare.


Non mea itaque opinione, sed sanctorum Patrum assertione hec utraque reor fieri posse, id est, et missas quotidie celebrare, et sacrosancta corporis et sanguinis Domini mysteria quotidie cum tremore et timore sumere; ab his tamen, qui mundi sunt ab omni inquinamento carnis ac spiritus, et hoc cum metu magno et pauore: quia qui tantum hospitem cupit intra se suscipere, castus debet esse non solum in corpore, sed et mundus in corde. Nam fuit quidam uenerabilis Pater nomine Apollonius, qui hoc monebat fratres, ut, si fieri posset, quotidie communicarent mysteriis Christi, ne forte, qui se ab his longe facit, longe fiat a Deo. Qui autem, inquit, frequentius hoc suscipit, frequentius ipsum sine dubio Saluatorem suscipit; quia idem ipse ait: Qui  manducat meam carnem, et bibit meum sanguinem, in me manet, et ego in eo . Sed et ipsa commemoratio Dominice passionis cum assidue sit a seruis Dei celebrata, primum per hoc commonitio datur, ut studeat unusquisque ita paratus inueniri, ne indignus Dominicis mysteriis habeatur. De hac denique re beatus Gregorius in libro Dialogorum ait: Debemus itaque presens seculum tota mente contemnere, quotidiana Deo lacrymarum sacrificia offerre, quotidianas carnis et sanguinis eius hostias immolare. Hec namque singulariter uictima ab eterno interitu animam saluat. Sed necesse est ut cum hec agimus nosmetipsos in cordis contritione mactemus. Et fidenter dico, quia salutari hostia post mortem non indigebimus, si ante mortem Deo hostia  ipsi fuerimus. Quapropter bonum est ut quod quisque post mortem suam sperat pro se agi per alios, agat ipse dum uiuit per se. Beatius quippe est liberum exire de carcere, quam post uincula libertatem querere. Hinc iterum idem papa in eodem libro adnectit dicens: Nam uir uite uenerabilis Cassius Narniensis episcopus fuit, qui quotidianum sacrificium Deo offerre consueuerat, ita ut pene nullus dies uite eius abscederet quin omnipotenti Deo hostiam placationis immolaret. Dum autem sese cum lacrymis mactaret, mandatum Domini per cuiusdam sui presbyteri uisionem suscepit, dicens: Age quod agis, operare quod operaris, non cesset pes tuus, non cesset manus tua. Natalitio apostolorum uenies ad  me, et retribuam tibi mercedem tuam. Qui cum post annos septem ipso natalitio apostolorum die missarum solemnia peregisset, et mysteria sacre communionis accepisset, e corpore exiuit. Qua in re pensandum est quantum presidium sit quotidie sacrosancti corporis et sanguinis Domini nostri Iesu Christi hostias immolare; et patenter ostenditur quam salubre est uesci tanto medicamine. Unde quidam uenerandus peta dixit:

Magnum presidium est sacro libamine pasci
Si cor participis crimina nulla premunt.
Hinc etiam egregius doctor Augustinus dixit: Nihil sic debet formidare Christianus quam separari a corpore Christi. Si enim separatur a copore Christi, non est membrum eius; si non est membrum eius,  non uegetatur spiritus eius. Unde ait Apostolus: Quisquis spiritum Christi non habet, hic non est eius .

Quapropter faciat unusquisque quod secundum fidem suam pie credit esse faciendum. Neque enim inter se litigauerunt, aut quisquam eorum alterum alteri se pretulit, Zacheus scilicet et centurio; cum alter eorum gaudeus susceperit Dominum, alter uero dixerit: Non sum dignus, Domine, ut intres sub tectum meum . Ambo Saluatorem honorificantes diuerso et quasi contrario modo; ambo peccatis miseri, ambo misericordiam consecuti. Sic et sacramentum Dominici corporis et sanguinis unus honorando non audet quotidie sumere, alter similiter honorando non audet ullo die pretermittere.



CAPUT XXXuII. Si post illusionem, que per somnium solet accidere, debeat quis missam celebrare an non?

Nam, ut ait beatus Gregorius, in ipsa illusione, que per somnium solet accidere, necessaria est ualde discretio, que subtiliter pensare debeat ex qua re accidat menti dormientis. Aliquando enim ex crapula, aliquando ex nature superfluitate uel infirmitate, aliquando contingit ex cogitatione. Et quidem cum ex nature superfluitate uel infirmitate euenerit, omnimodo hec illusio non est timenda. Unde ait Propheta: Quoniam Dominus cognouit figmentum nostrum . Sed quando hoc acciderit, lotus tantummodo aqua, ualet se sociare diuinis sacramentis.  Cum uero appetitus gule ultra modum in sumendis alimentis rapitur, atque ideo humorum receptacula grauantur, habet exinde animus quemdam reatum, non tamen usque ad prohibitionem percipiendi sacramenta uel missarum solemnia celebrandi, cum fortasse aut festus dies exigit, aut exhiberi ministerium, pro eo quod Sacerdos alius in loco deest, ipsa necessitas compulit, uel amor sacrificandi animum ad hoc ipsum compellit. Nam si adsunt alii qui implere mysterium ualeant, illusio per crapulam facta a perceptione sacri mysterii prohibere non debet; sed ab immolatione diuini Sacramenti abstinere, ut arbitror, humiliter debet, quousque dignis fletibus reconciliatus et aquarum effusione  lotus, accedere iterum ualeat ad sacra mysteria. Si uero ex turpi cogitatione uigilantis oritur illusio menti dormientis, patet animo reatus suus. uidet enim a qua radice inquinatio illa processerit; quia quod sciens cogitauit, hoc nesciens pertulit. Et quando hoc fit, necesse est ut humiliter se subtrahat diuinis mysteriis, et prius per aquam abluat sordes corporis, et per penitentiam abstergat uulnus cordis; et sic demum, Domino propitiante, reconcilietur uiuificis sacramentis. Nam in Euangelio Dominus dicit: Qui uiderit mulierem ad concupiscendum eam, iam mechatus est eam in corde suo . In corde suo, inquit, non in corpore. Ideo Scriptura alibi nos admonet, dicens: Omni custodia serua cor tuum . Nam sunt alii quibus  ita plerumque illusio nascitur, ut eorum animus etiam in sonmo positus turpibus imaginationibus non fedetur. Qua in re unum ibi ostenditur, si ipsa mens non tamen sit rea, uel suo iudicio libera, cum se et dormiente corpore nichil meminit uidisse. Siquidem, ut quidam Patrum ait, si tale aliquid euenerit per somnum absque phantasiis mulierum, non est peccatum. Ingenitus, inquit, humor in corpore, cum propria repleuerit receptacula, suis necesse est ut meatibus digeratur. Ubi uero uisus mulierum et blandimenta carnis per somnia occurrunt, si per superfluas et illecebrosas cogitationes contigerit, peccatum esse dicebat. Preterea quoque sciendum est quia tres sunt motus corporales: unus quidem naturalis, alius autem ex plenitudine ciborum, quando  nutritur et fouetur corpus cibis ac potibus, ex quibus calor et sanguis crescunt et excitant corpus ad libidinem; propter quod Dominus ait: uidete ne grauentur corda uestra in crapula et ebrietate . Tertius uero motus est ex insidiis et inuidia ueniens demonum. Quapropter oportet ut ipsam nimiam abundantiam fluxusque libidinum per multam continentiam, et per multa ieiunia, et per continuas orationes restringamus; quia, ut ait beatus Augustinus, sicut occisus inimicus non facit nobis iniuriam, sic mortificata caro non turbabit animam nostram. Denique hi qui in deliciis uiuunt, si forte corporis sui egritudo deposcat, ab omnibus que iudicauerit medicus esse noxia abstinebunt absque mora; cur non multo magis hoc nos facimus, quibus sanitas  anime et spiritus est expetenda? Tales enim debet Dominus habere ministros, qui nulla carnis contagione corrumpantur, sed potius castitatis continentia splendeant mente et corpore.



CAPUT XXXuIII. De assiduitate lectionis et orationis.

Oportet autem nos assiduitatem habere legendi et instantiam orandi. Nam assiduitate lectionis munitur homo a peccato, iuxta Prophetam qui ait: In corde meo abscondi eloquia tua, ut non peccem tibi . Hec sunt enim arma, lectio uidelicet et oratio, quibus diabolus expugnatur et eterna beatitudo acquiritur. His enim armis uitia comprimuntur  et uirtutes nutriuntur. In his ergo, quasi in speculo quondam seipsum considerare potest homo, qualis sit, uel quo tendat, aut qualiter se dirigat. Ideoque qui uult cum Deo semper esse, debet frequenter legere et frequenter orare. Nam cum oramus, ipsi cum Deo loquimur; cum uero legimus, Deus nobiscum loquitur. Geminum autem confert donum lectio sacrarum Scripturarum: unum, quia intellectum mentis erudit; alterum, quia a mundi uanitate hominem abstrahit, et ad amorem Dei perducit. Lectio assidua timorem gehenne incutit, animam purificat et ad gaudia superna legentis cor instigat. Sicut enim ex carnalibus escis alitur caro, ita ex diuinis eloquiis nutritur ac pascitur interior homo; unde ait Propheta: Quam dulcia faucibus  meis eloquia tua, Domine, super mel et fauum ori meo ! Omnis plane Scriptura sancta ad nostram scripta est salutem et doctrinam, ut per consolationem Scripturarum in bonis actibus proficiamus. Sicut enim cecus sepius offendit quam uidens, sic ignorans Dei legem ignoranter sepius peccat quam ille qui eam nouit. Multi namque habent intelligentie ingenium, sed negligunt lectionis studium; et quod legendo scire potuerunt, negligendo nesciunt. Multi etiam legunt, et ab ipsa lectione ieiuni sunt; de quibus ait Propheta: Seminastis multum et intulistis parum; comedistis, et non estis satiati; bibistis, et non estis ebriati . Multum cordi suo seminat, sed parum recipit, qui de mandatis celestibus uel legendo, uel audiendo multa  cognoscit, sed negligenter operando pauca fructificat. Comedit, et non satiatur, qui uerba Dei audiens lucra uel gloriam seculi concupiscit. Bibit, et non inebriatur, qui ad uocem lectionis uel predicationis aurem inclinat, sed mentem non mutat. Bibit, et inebriatus non est, qui ea que sunt huius seculi adipisci desiderat. Solet enim per ebrietatem bibentium mens turbari. Si enim quis debriatus esset, mentem procul dubio mutasset, ut terrena iam non quereret, iam uana et transitoria, que amauerat, non amaret. Ille enim beatissimus est, qui diuinas Scripturas legens uerba uertit in opera. Nemo enim potest sensum Scripture sacre plene cognoscere, nisi legendi familiaritate. Nam sicut terra, que quanto amplius excolitur, tanto uberiorem fructum  reddit; sic quanto quisque frequentius legit, tanto ex ea uberiorem intelligentiam capit. Non oportet solitarios gentilium libros legere, ne forte per oblectamenta inanium fabularum uel figmenta petarum mentem excitent ad incentiua libidinum. Neque etiam secreta Dei nimis oportet rimari, Scriptura dicente: Altiora te ne quesieris, et fortiora te ne scrutatus fueris . Unde Apostolus mirans aiebat: O altitudo diuitiarum scientie et sapientie Dei, quam inscrutabilia sunt iudicia, et inuestigabiles uie eius ! Quapropter caute meditanda, cautoque sunt sensu ea que leguntur rimanda; et iuxta Apostoli mandata, teneamus que recta sunt, et refutemus ea que contraria ueritati existunt. Sicque  in bonis instruamur, ut a malis Deo auxiliante illesi permaneamus.



CAPUT XXXIX. De quotidiano opere manuum solitariorum.

Si quando enim ab oratione et lectione cessemus, manuum operationibus insistere debemus, propter hoc quod scriptum est: Otiositas inimica est anime. Antiquus etenim hostis eum quem otiosum inuenerit facile ad uitia rapit; nam sancti Patres nostri et apostoli de labore manuum suarum uiuebant. Unde Apostolus Thessalonicensibus scribens, ait: Ipsi enim scitis quemadmodum oportet imitari nos; quoniam non inquieti fuimus inter uos; neque panem gratis manducauimus ab aliquo, sed in labore et fatigatione, nocte et die operantes manibus nostris, ne quem uestrum  grauaremus. Non quasi non habuerimus potestatem, sicut et ceteri, sed ut nosmetipsos formam daremus uobis ad imitandum nos. Nam cum essemus apud uos, denuntiabamus, quoniam si quis non uult operari, nec manducet . Cum enim iste sanctus apostolus, qui Euangelium predicabat, nolebat panem gratis manducare, sed in labore et fatigatione uictum querebat, quo nos fiducia otiosis manibus gratis panem comedere audebimus, quibus non solum nulla predicatio uerbi commissa est, sed ne ulla quidem, nisi anime nostre solius cura mandatur? Proinde necesse est nobis laborare manibus nostris quod bonum est, ut habeamus unde uiuamus, et unde aliquid necessitatem patientibus tribuamus. Unde sanctus Cesarius dixit: sic lectioni  et orationi debetis incumbere, ut etiam manibus possitis aliquid exercere; maiorem quoque diei partem sancto operi dedicare. Sed querendum nobis est cur doctor gentium et predicator Euangelii dicit se non panem ab aliquo gratis manducasse, qui nouit Dominum precepisse, ut qui Euangelium annuntiant, de Euangelio uiuant . Et rursum: Dignus est operarius mercede sua et cibo suo . Ideo quippe manibus operabatur unde uiuebat, quia indignum erat ab his aliquid accipere qui errori studebant. Peccat enim, et libertatem predicandi amittit, qui ab eo accipit munus, qui ideo dat ne corripiatur. Unde idem apostolus dicebat: Omnia mihi licent, sed non omnia mihi expediunt . Hoc ideo dixit quia licebat illi ab his  queis predicabat sumptus accipere; sed quoniam sciebat pseudo-apostolos occasionem accipiendi querere, noluit ab his accipere, ne causa uentris uigor euangelice ueritatis torpesceret. Non enim instanter potest argui, a quo accipitur. Quamuis enim idem apostolus pro occasione superius dicta elegerit manibus suis laborare unde uiueret, tamen quoties illi necessitas erat, a fidelibus uictum accipiebat. Itaque cum esset quodam tempore in magna indigentia, missum est illi a fratribus unde necessitati et indigentie eius ministraretur. Respondit autem illis gratias agens, et dixit: Bene fecistis communicare necessitatibus meis. Ego enim didici in quibus sum, sufficiens esse. Scio enim esurire et abundare, noui et  penuriam pati. Omnia possum in eo, qui me confortat. uerumtamen uos bene fecistis mittere usibus meis . Hic autem ostenditur quia aliquando accipiebat sustentationem necessitatis a fidelibus. Qua de causa beatus Augustinus nobis dat consilium, dicens: Qui ergo non possunt facere sicut Paulus, ut manibus suis se transigant, accipiant a populo unde sustentent suam necessitatem, sed non negligant eorum infirmitatem. Si in nostra, inquit, domo uel societate eger est aliquis, non prohibeo religiosos, uel religiosas mittere illi, quod eis uidetur, ut mittant; neque istis prohibeo, ut non recipiant. Nam et ipse Dominus, cui angeli ministrauerant, loculos habebat, et a fidelibus oblata suscipiens, et suis discipulis et aliis indigentibus, necessaria  tribuebat.

Quanquam autem ita dictum sit, oportet tamen solitarios propriis manibus instanter laborare, etiamsi aliunde habuerint unde uiuant. Sic faciebat Paulus primus et probatissimus eremitarum. Cum esset in eremo uastiore, securus erat de uictu, quia de fructibus palmarum, et de oleribus herbarum uescebatur tantum; tamen colligebat folia palmarum, et quotidianum pensum, uelut exinde sustentandus esset, a semetipso iugiter exigebat. Cumque opere totius anni antrum eius fuisset impletum, id quod sollicita cura laborauerat annis singulis, igne supposito concremabat. Iste enim non pro necessitate uictus, ut dictum est, laborabat, sed pro corporis afflictione, et cordis purgatione, atque cogitationum  soliditate, seu perseuerantia celle faciebat. Dicebat autem, sine opere manuum nec in loco posse perdurare solitarium, nec ad perfectionis culmen aliquando conscendere. E contra uero fuit alius frater, qui ueniens ad abbatem Siluanum in monte Sina, uidit ibi fratres operantes, et dixit eis: Nolite operari cibum qui perit, sed qui permanet in uitam eternam. Maria optimam partem elegit. Et dixit senex discipulo suo: uade, uoca fratrem istum, et mitte illum in cellam ubi nichil est. Et cum facta fuisset hora nona, intendebat idem frater ad ostium si mitterent alii, et uocarent eum ad manducandum. Et cum nemo loqueretur ei, surgens uenit ad senem, et dixit ei: Abba, manducauerunt hodie fratres? Et dixit ei senex: Etiam iam comederunt. Et ille:  Et quare, inquit, me non uocasti? Et senex respondit: Tu homo spiritualis es, et hoc cibo non indiges; nos autem carnales sumus, et manducare uolumus, ideo manibus nostris operamur: tu uero bonam partem elegisti, tota die legens, et nolens sumere carnalem cibum. Qui cum hoc audisset, prostrauit se in terram humiliter penitentiam agens, et dixit: Ignosce mihi, abba. Et senex dixit ei: Puto quod opus habet omnino Marthe Maria. Per Martham enim Maria laudatur. Quapropter opus habent solitarii propriis manibus laborare et operari unde pascantur; quia qui otiosa quiete perfruitur, nisi operi manuum institerit, et nisi spiritualiter uixerit, more pecudum se componit.


Si quid uero ex operibus solitariorum uenundandum est, uideant ipsi per quorum manus transeunda sunt, ne aliquam fraudem presumant inferre. Memorentur semper Ananie et Saphire, ne forte mortem quam illi in corpore pertulerunt, hanc isti in anima patiantur. In ipsis autem pretiis non subripiat auaritie malum, sed semper aliquantulum uilius detur quam ab aliis secularibus datur, ut in omnibus glorificetur Deus.



CAPUT XL. Quod certis horis occupari debent solitarii in labore manuum.

Ergo statutis certisque temporibus occupari solent solitarii in oratione et lectione, et certis iterum in labore manuum. Ideoque hac dispositione credimus  utraque tempora ordinari, id est, ut omni tempore a mane usque ad horam pene tertiam orationi et lectioni uacent. Ab hora autem tertia usque ad horam quasi nonam laborent, quod necessarium fuerit, nisi forte paululum in stratis suis estiuo tempore pausare uoluerint; et semper intermisceatur oratio cum opere. A nona quoque hora usque ad uesperam iterum orationi et lectioni uacent.

Si uero necessitas loci aut paupertas exegerit, magis in labore manuum demorentur. Omnia tamen mensurate fiant propter pusillanimes. Dominicis uero diebus siue festis, orationi tantum et lectioni uacent. In noctibus quoque uigilias sacras et orationes purissimas deuotissime peragant. Infirmi namque  solitarii talia opera agant, ut nec otiosi sint, nec uiolentia laboris opprimantur. Qui uero ita fuerint infirmati, aut senectute grauati, ut neque legere, neque operari queant, uel orationi tantum iuxta uires suas deuotissime instent. Hoc sane precipue monentes, ut si forte cui hec dispositio displicuerit, ordinet si melius aliter iudicauerit. Quibus autem horis reficere debeant, in antea, Domino miserante, dicturi sumus.



CAPUT XLI. Ut solitarii nichil proprium habeant, et oblationes fidelium suscipiant.

Nihil ergo proprium solitarii habeant preter utensilia et uilia supellectilia sine quibus uiuere nullatenus possunt. uictum uero rationalem, et uestem  simplicem, aut de proprio labore, aut de fidelium oblatione habeant. Quidquid autem his superfuerit, pauperibus tribuant. Nam, sicut in superiori capitulo continetur, licitum est eis a populo oblata suscipere, ad suam et pauperum indigentiam sustentandam. Unde in libro Prosperi ita legitur: Propterea, inquit, Deus uoluit cultores suos omnibus que habentur in mundo renuntiare, ut exclusa mundi cupiditate, diuina in eis caritas possit augeri uel perfici. Et ideo decimas atque primitias frugum, primogenita et sacrificia pro peccato, et uota que sibi Dominus iussit offerri, sacerdotibus ac ministris distribui debere constituit, ut deuotissimo populo uite necessaria ministrante, ipsi Creatori ac pastori suo liberis mentibus ministrarent, atque in eius  cultu sine ulla sollicitudine corporali proficerent; ne terrenis occupationibus implicati, officio suo dignas excubias strenue curare non possent. Item ibi: Denique sanctus Paulinus, et beatus Hilarius omnia sua aut parentibus reliquerunt, aut uendita pauperibus erogauerunt. Sed postea cum facti fuissent episcopi, non contempserunt Ecclesie facultates, sed fidelissime dispensauerunt. Isti ergo tam sancti uiri tamque perfecti pontifices factis euidentibus clamant posse et debere fieri quod fecerunt. Qui utique homines, tam secularium quam diuinarum litterarum sine ambiguitate doctissimi, si scirent res Ecclesie debere contemni, nunquam eas haberent, qui omnia sua reliquerant. Unde datur intelligi quod tanti ac tales uiri qui, uolentes fieri discipuli Christi,  renuntiauerunt omnibus que habebant, non ut possessores, sed ut procuratores Ecclesie facultates possidebant. Et ideo res Ecclesie nichil aliud scientes esse nisi uota fidelium, pretia peccatorum et patrimonia pauperum, non eas uindicauerunt in usus suos ut proprias, sed ut commendatas pauperibus diuiserunt. Item ibi: Sacerdos, inquit, non solum sine cupiditate, sed etiam cum laude pietatis accipit a populo dispensanda, et fideliter dispensat accepta; quia omnia sua aut reliquit aut Ecclesie rebus iunxit, et se in numero pauperum paupertatis amore constituit, ita ut unde pauperibus subministrat, inde etiam tanquam pauper uoluntarius uiuat.

De eadem re etiam in Regula canonicorum legitur ita: Monachi namque siue solitarii, qui euangelicum  preceptum sequentes distractis atque renuntiatis omnibus patrimonia sua Christo dederunt, merito de facultatibus Ecclesie subsidium temporale accipiunt; ut quia toto mentis desiderio celestia appetunt, sic in hac peregrinationis uia sumptibus Dominicis sustententur, quatenus ad ea que contempserunt minime redire qualibet necessitatis causa compellantur. Item ibi: Clericos, quos uoluntas aut natiuitas pauperes fecit, in congregatione uiuentes, necessaria uite accipiant; quia ad ea accipienda non eos habendi ducit cupiditas, sed cogit uiuendi necessitas. Porro si tales fuerint qui nec suas nec Ecclesie uelint habere possessiones, horum necessitatibus prouidentissima gubernatione de  facultatibus Ecclesie prelati debent subuenire, illud Prosperi attendentes: Quod habet, inquit, Ecclesia, cum omnibus nichil habentibus commune habeat. Sed et eorum curam nichilominus gerere debent, quos aut infirmitas aut senectus aggrauat. Post hec autem memorari oportet hoc, quod in Actibus apostolorum legitur: Afferentes, inquit, pretia prediorum suorum: et ponebant ante pedes apostolorum. Distribuebantur autem singuli, prout unicuique opus erat . Item: Neque egens quisquam erat inter illos . Et rursum: Nec quisquam suum esse aliquid dicebat; sed erant illis omnia communia . Ita ergo et solitarii nec suum quidquam dicant, sed sint fideles dispensatores, et ea que pauperibus dare debent, non nimis in suos  usus reflectant: ne quod absit, cum Iuda, qui loculos Domini furatus fuerat, sententiam damnationis incurrant; sed potius de fideli administratione ab ipso, cuius ministri esse noscuntur, ineffabiliter remunerari mereantur



CAPUT XLII. Quibus horis oporteat solitarios reficere.

Statuendum itaque censeo quibus horis reficere debeant solitarii, ne forte quis propriam sequatur uoluntatem, et remissius uiuat quam necesse sit. Quapropter tali dispositione reor utraque tempora ordinari, hoc est, ab octauis Pasche usque ad Pentecosten bis in die reficiant. His ergo diebus quarta et sexta feria usque ad nonam ieiunent: quia sicut equis frena sunt imponenda, ita corpora nostra ieiuniis  sunt infrenanda. A Pentecoste usque ad Kalendas Septembris quarta et sexta septimaque feria ieiunent usque ad nonam. Reliquis uero diebus ad sextam reficiant, et ad uesperam cenent. A Kalendis autem Septembris usque ad caput Quadragesime, ad nonam semper reficiant; nisi forte quis uoluerit ieiunium usque ad uesperum protelare. In Quadragesima uero usque ad Pascha, ad uesperam reficiant. Ipsa tamen uespera sic agatur, ut lumine lucerne non indigeant reficientes, sed luce adhuc diei manente omnia consummentur. Sed et omni tempore, siue cene, siue refectionis hora sic temperetur, ut de luce fiant omnia. Preterea quoque si quis uoluerit omni tempore ieiunare, exceptis Dominicis et aliarum festiuitatum diebus, non prohibeatur ei;  quia sic faciebant sancti Patres nostri Antonius, et Benedictus, nec non Macarius, et ceteri alii.

Sed licet omni tempore uita solitariorum Quadragesime debeat obseruationem habere, tamen quia paucorum est ista uirtus, ideo suademus ipsis diebus Quadragesime omni puritate uitam suam custodire, omnes pariter negligentias aliorum temporum his diebus sanctis diluere. Quod tunc digne fit, si ab omnibus uitiis nos temperemus; orationi cum fletibus, lectioni et compunctioni cordis atque abstinentie operam demus. Ergo his diebus augeamus aliquid ad pensum solitum seruitutis nostre, orationes peculiares, ciborum et potus abstinentiam; ut unusquisque super mensuram sibi indictam aliquid cum  propria uoluntate et gaudio sancti Spiritus offerat Deo: id est, subtrahat corpori suo de cibo et potu, de somno et quiete, de loquacitate et scurrilitate; et cum spiritualis desiderii gaudio sanctum Pascha exspectet.

Deinde omni tempore, siue prandii, siue cene, mox ut surrexerint a refectione, sedeant, si duo fuerint simul, et legat unus Collationes uel uitas Patrum, aut certe aliquid unde edificentur. Et lectis quatuor aut quinque foliis, uel quantum hora permiserit, si meridies fuerit, aut paululum in stratis suis requiescant, aut aliquod opus manuum agant. In tempore autem ieiunii lectione lecta, si uespera fuerit, confestim ut a lectione surrexerint, ad completorium celebrandum ueniant. Exeuntes autem a completorio  nullatenus loquantur aliquid denuo, excepto si necessitatis causa prelatus aut aliquis e fratribus aliquid alicui indicare uoluerit; quod tamen et ipsum cum summa grauitate et moderatione honestissime fiat. Si autem unus solummodo fuerit solitarius, similiter faciat. Omni siquidem tempore silentio studere debent solitarii, et maxime nocturnis horis. Si quis autem eorum nocturno tempore peculiariter uoluerit orare, aut aliud aliquid agere, sic agat ne alium inquietet.



CAPUT XLIII. De mensa solitariorum.

Quotiescunque solitarii aut de proprio labore aut de fidelium oblatione aliquam sufficientiam ciborum et potus habuerint, semper ad mensulam suam pauperes  et peregrinos habeant, et cum illis Christum conuiuam esse nouerint. Si uero pauperes minus habuerint, quos de fratribus uoluerint uocare, caritatis causa in eorum pendeat arbitrio. Eis autem quos uocant, hoc quod Deus eis dederit, cum caritatis officio exhibeant. Ipsi tamen solitarii non solum a qualitate ciborum, sed etiam a quantitate se custodiant, et in pondere et mensura, cum sine hospitibus fuerint, uiuant. Cum autem aliqui simul fuerint cum eis, communes in cibo et potu se exhibeant, ob uanam gloriam deuitandam, sed constitutionem Regule non transcendant.

Sufficere enim credimus ad refectionem quotidianam duo pulmentaria cocta, propter diuersorum infirmitates, ut forte qui ex uno edere non potuerit,  ex alio reficiatur. Et si fuerint poma, aut leguminum nascentia, addatur et tertium. Cibus autem illorum talis sit: aliquando olera et legumina, aliquando caseum et oua, interdumque pisciculos pro summis deliciis ducant. Quidquid enim, inquit Hieronymus, post gulam non sentitur, idem tibi quod panis et legumina. Panis autem libra una propensa sufficiat in die, siue una sit refectio, siue prandii et cene. Sunt enim qui plus, et sunt qui minus indigent; quia nec robur unum inest cunctis corporibus: et ideo de ciborum qualitate et quantitate non facile a nobis oportet disputari, quia nec ab omnibus potest uniformis regula custodiri. Tamen studendum est ut non semper saturitas edendi finem faciat, sed uoluntas; nec impleat uentris saturitatem edacitas,  sed comprimat parcitas. Unde ait Apostolus: Et carnis curam ne feceritis in desideriis . Non enim carnis curam omnimodis interdixit, sed ut in desideriis ne fieret, prohibuit. A carnibus uero tam quadrupedum quam uolucrum omnino abstineant, nisi forte aliqui in graui egritudine fuerint detenti. Ipsis enim pro reparatione tantum concedatur. Illico autem ut ualidiores effecti fuerint, a carnibus more solito abstineant.



CAPUT XLIu. De crapula cauenda.

In quantum ergo solitarii possunt, delicias et ciborum opulentias fugiant; et non solum a cupiditate pretiosorum ciborum, sed etiam a nimia perceptione  uilium se contineant: remota pre omnibus crapula, ut nunquam subripiat eis indigeries, quia nichil sic contrarium est omni Christiano quomodo crapula. Unde Dominus ait: uidete ne grauentur corda uestra in crapula et ebrietate . Nihil enim sic inflammat et titillat membra genitalia quomodo indigestus cibus ructusque conuulsus. Esce enim multe non solum corda nostra, sed etiam corpus et animam debilitant. Sepe enim per ciborum auiditatem stomachi franguntur uires, necnon et abundantiam sanguinis, et choleram, et plurimas egritudines escarum nimietate patimur. Idcirco tantum cibum unusquisque sibi concedat, quantum sustentatio corporis, non quantum desiderium carnis exposcit. Oportet itaque ut caro nostra subiecta sit anime nostre, et  sicut ancilla famuletur domine sue. Non enim bene possumus uigilare, cum dapibus fuerit uenter noster onustus; sed somno oppressi uigiliarum fructus amittimus, et maximum detrimentum anime nostre acquirimus. Nam sicut miles plurimo onere pregrauatur et prepeditur ad bellum, ita prepeditur solitarius ad uigilias cum escarum largitate feruescit.

Sed et diabolus plurimum inde gaudet, cum Dei seruos uiderit nimio cibo refertos, sicut legitur de quodam uiro uenerabili, sancto Philiberto. Hic cum esset in quodam monasterio, et iugum Christi suaue et onus eius leue susciperet, in tantum religionis cultum excreuit, ut etiam uiris perfectioribus in abstinentia et ceteris uirtutibus imitabilis fieret. Cumque antiquus hostis eius inuideret abstinentiam,  quadam die pulsauit animum illius ut ampliora sumeret cibaria. Post hec uero in ipsa nocte, dum fuisset cibo saturatus, nutu Dei detectus inimicus sancto Philiberto per somnium est ostensus, et cepit uentrem eius uelut gaudens palpare ac dicere: Modo hic bene, modo hic bene. Tunc miles Domini agnoscens iacula inimici, crucis se uallauit munimine, rigorem abstinentie deinceps studuit triplicare. Qua in re ostenditur qualibus quantisue muscipulis diabolus Dei seruos prepedire molitur, quantum de nimia edacitate letatur

Ideoque studeamus nos taliter ab escis temperare, ut si quando inimicus de nimia nostra edacitate exstiterit gauisus, de nostra iterum abstinentia abscedat confusus. Omnia tamen mensurate et cum  discretione fiant; quia nimia abstinentia ciborum non solum uires corporis frangit, sed etiam intentionem anime minuit, mentisque ingenium marcescere facit, et uigorem orationis amittit. Quapropter quidquid cum temperamento fit, salutare est; quod uero nimis et ultra modum fit, perniciosum est studiumque suum in contrarium uertit. Unde sanctus Antonius dixit: Sunt quidam conterentes corpora sua in abstinentia, et quia non habuerunt discretionem, longe facti sunt a Deo. Hinc beatus Gregorius ait: Plerumque enim dum plus quam necesse est per abstinentiam caro atteritur, humilitas foris ostenditur, sed de hac ipsa humilitate grauiter intus superbitur. Ideo admonendi sunt abstinentes, ut sollicite  se semper aspiciant, ne dum gule uitium fugiunt, in superbiam aut uanam gloriam incidant. Et rursum admonendi sunt, ut abstinentiam suam et semper sine intermutatione custodiant, et nunquam hanc apud occultum iudicem eximie uirtutis credant; ne forte magni meriti se esse estimantes, corda in elationem leuent. Sic enim corpora nostra, uel etiam corporum incentiua rigore districtioris abstinentie castigemus, ut a carnalibus desideriis absoluti, sanctis uirtutibus floreamus.



CAPUT XLu. De mensura potus solitariorum.

Eamdem quippe mensuram potus quam sanctus Benedictus constituit monachis, eamdem et nos infirmorum contuentes imbecillitatem constituimus solitariis,  id est, unicuique heminam uini per diem. Quibus autem donat Deus tolerantiam abstinentie, propriam se habituros mercedem sciant: Unusquisque enim, ut ait Apostolus, proprium donum habet ex Deo, alius quidem sic, alius uero sic . Quod si loci necessitas, uel labor, aut infirmitas amplius poposcerit, in eorum consistat arbitrio; considerantes tamen in omnibus ne eis satietas aut ebrietas subripiat. Licet enim legamus uinum omnino monachorum uel solitariorum non esse, sed quia nostris temporibus id monachis aut solitariis persuaderi non potest, saltem et hoc consentiamus ut non usque ad satietatem bibant, sed parcius, quia uinum apostatare facit etiam sapientes. Ubi autem necessitas loci exposcit, ut nec suprascripta mensura  inueniri posset, sed multo minus, aut ex toto nichil, benedicant Deum qui ibi habitant, et non contristentur; sed gaudeant, eo quod a tali peste sunt liberati. Hec autem ante omnia admonentes, ut absque murmurationibus sint.

De uino autem abstinendo Apostolus certam fixit regulam, dicens: Nolite inebriari uino, in quo est luxuria . Quasi diceret, luxuriam facit et nutrit uini perceptio nimia, non natura. Et ideo solitarios non uti uino, sed inebriari prohibeo; quandoquidem infirmum stomachum usus moderatus uini confortat, ebrietas uero animum corpusque debilitat. Denique Timotheo discipulo suo precipit Apostolus dicens: Noli aquam bibere; sed modico uino utere, propter stomachi dolorem et propter frequentes  tuas infirmitates . Ac per hoc nichil contra abstinentiam faciunt, qui uinum non pro ebrietate, sed tantum pro corporis salute percipiunt; nec hoc eis offert uoluntas, sed permittit infirmitas. Si autem infirmitas defuerit, a uino est abstinendum; ne uini perceptio, que infirmum corpus sustentat, sanum incendat. Quoniam quidem uino uti et usui habere oleum nullus dixerit esse peccatum; in his autem regionibus ubi defuerit oleum, si necessitas exposcerit, adipe utantur interdum.



CAPUT XLuI. De ebrietate carenda, et de laude sobrietatis.

Ante omnia autem ebrietatis uitium solitarii caueant, quia scriptum est: Homo ebriosus seruus est  omnium uitiorum. Nullum enim peccatum uincere ualet, qui multo uino captus est. Unde Salomon dixit: Luxuriosa res uinum, et tumultuosa ebrietas; quicunque in his delectatur, non erit sapiens . Et iterum: Non intuearis in uino quomodo flauescit, dum splenduerit in uitro color eius, ingreditur blande, sed nouissime mordebit ut coluber; et sicut regulus uenenum diffundet . Nullum secretum est, ubi ebrietas regnat . Hinc beatus Hieronymus ait: Ebrietas semper flagitiorum mater est, radix criminum, materia culparum, et origo omnium uitiorum. uenter enim mero estuans cito despumat in libidines. Quapropter ebrietatem fugiamus, ne crimen luxurie incurramus. Plerique homines per uinum maximam debilitatem corporis  contraxerunt, nec potuerunt consequi pristinam sanitatem, quia non temperauerunt gule ardorem. Per uinolentiam enim armatur os ad maledicta et conuicia proximorum, et mens immutatur atque balbutit lingua. Huiusmodi enim uir cum se putat bibere, bibitur; sicut piscis cum auidis faucibus properat ut glutiat escam, repente hamum inter fauces reperit, ita et ebriosus inimicum intra se uinum suscipit, et, heu! homo rationabilis ut irrationabile animal capitur. Nihil est aliud ebrietas quam manifestissimus demon. Idcirco non quantum gula exigit, sed quantum nature imbecillitas poscit, bibamus. uinum enim nobis Dominus non ad ebrietatem, sed ad letitiam cordis creauit. Nam sicut ebrietas mater est omnium uitiorum, ita sobrietas mater est omnium  uirtutum. Sobrietas quippe est corporis et anime utilis medicina. Conseruat autem memoriam, acuit sensum, sincerat  mentem, mitigat uitia, frangit libidinem, propagat senectutem, reuelat diuini sacramenti arcana, atque stantem et in omnibus castum hominem facit. Itaque in omnibus exhibeamus nos sobrios, ut sobrietas nos per omnia exhibeat sanos et castos.



CAPUT XLuII. Si omnes equaliter necessaria uite debent accipere.

Beatus igitur Augustinus, uir per omnia discretus, ait: uictus et tegumentum non equaliter omnibus tribuatur, sed potius sicut unicuique opus fuerit. Sic enim legitur in Actibus apostolorum: Distribuebatur  singulis prout unicuique opus erat; et nullus egens erat inter illos . Ubi non dicimus quod personarum sit apud Deum acceptio, sed infirmitatum consideratio: ut qui minus indiget, gratias agat Deo; qui uero plus indiget, humilietur pro infirmitate, et non extollatur pro misericordia, et tamen Deo gratias agat, quatenus in omnibus benedicatur Deus. Qua de re in Collationibus Patrum tale datur exemplum, et licet sit prolixum, est tamen in hac re proficuum, ut mihi uidetur. uenit aliquando quidam monachus ab urbe Roma, qui in palatio magnum locum habuit, et habitabat in Sciti in uicinitate ecclesie. Habebat autem secum unum ex seruis suis qui ministrabat ei. uidens autem presbyter ecclesie infirmitatem eius, et recognoscens  quia uir ille esset de deliciis, ex hoc quod Deus ei donabat mittebat ei. Qui cum uiginti quinque annos fecisset in Sciti, factus est uir contemplator preuidens et nominatissimus. Audiens autem quidam de magnis monachis Aegyptiorum opinionem eius, uenit uidere eum, sperans conuersationem corporalem inuenire apud eum plus arduam. Qui cum intrasset, salutauit eum, et facientes orationem sederunt. uidens autem eum Aegyptius uestitum mollibus rebus, et pellem stratam sub ipso, et modicum capitale sub caput eius, sed et pedes mundos habentem cum galliculis, scandalizatus est intra se de eo, quia in illo loco non erat consuetudo taliter conuersandi, sed magis duram abstinentiam habere consueuerant. Senex autem ille Romanus habens contemplationem,  siue preuidentie gratiam, intellexit quia scandalizatus fuisset Aegyptius monachus in ipso, et dixit ministro suo: Fac nobis hodie propter abbatem qui uenit bonam diem. Coxit autem parua olera que habebat, et surgentes hora competenti comederunt. Habuit etiam modicum uini senex propter infirmitatem suam, et illud biberunt. Et dum factum esset uespere, dixerunt duodecim psalmos et dormierunt. Similiter et in nocte. Surgens autem mane Aegyptitis ille dixit ei: Ora pro me. Et egressus est non edificatus in eo. Et cum paululum discessisset, uolens eum senex ille Romanus sanare, misit post illum et reuocauit eum. Qui cum uenisset, iterum suscepit eum cum gaudio. Et interrogauit eum dicens: Ex qua prouincia es? Et ille respondit: Aegyptius sum.  Et dixit: Cuius ciuitatis? At ille dixit: Ego omnino non fui de ciuitate, nec habitaui in ea. Et senex dixit ei: Antequam monachus esses, quid operabaris in possessione qua manebas? Et ille: Custos eram agrorum: Et dixit ei: Ubi dormiebas? Respondit Aegyptius: In agro. Et Romanus ait: Habebas aliquod stratum? Et ille: Ego in agro debui habere stramenta? Et senex: Quomodo dormiebas? Respondit Aegyptius: In terra nuda. Et Romanus ait: Quid manducabas in agro, aut quale uinum bibebas? Et ille: Manducabam panem siccum, et si inueniebam aliquid de salsamentis, et bibebam aquam. Ad hec senex Romanus dixit ei: Grandis tibi labor erat. Et adiecit: Erat tibi uel balneum in possessione ubi  lauares? Et Aegyptius: Non; sed in flumine lauabam quando uolebam. Cum ergo hec omnia senex ab eo inquisisset et cognouisset modum prioris uite eius atque labores, uolens eum proficere, narrauit ei uitam suam preteritam, quam habebat, dum esset secularis, dicens: Me miserum quem uides, de magna ciuitate Romana sum, habens in palatio maximum locum apud imperatorem. Cumque audisset Aegyptius initia uerborum eius, statim compunctus est, et sollicite que dicebantur ab eo, auscultabat. Et senex adiecit: Reliqui ergo Romam, et ueni in solitudinem istam. Et iterum dixit: Me quem uides, habui domos amplas et magnas, et pecunias multas, et contemnens eas ueni, et maneo in ista paruula curua cella. Audi adhuc: Habui etiam lectos ex  auro uestitos, et pretiosissima stramenta: et pro his dedit mihi Deus stramentum hoc de papyro et hanc pellem. Sed et uestes mee inestimabili pretio erant, et pro his utor has uiles rescellas. In prandio quoque meo multum aurum expendebatur, et pro illo dedit mihi Deus modica olera hec et paruulum calicem uini. Erant et qui seruiebant mihi plurimi serui, et pro omnibus illis, istum Deus compunxit ut ministraret mihi. Pro balneo autem profundo, aqua modica utor ad pedes meos, et galliculis propter infirmitatem meam. Et rursum pro calamis et cithara et alio musico opere quo delectabar in conuiuiis meis, decanto in die duodecim psalmos, similiter et in nocte; sed et pro peccatis meis que ante faciebam exhibeo Deo modicum seruitium. Unde rogo te, abba,  ut non scandalizeris propter infirmitatem meam. Et hec audiens Aegyptius atque in semetipso reuersus dixit: ue mihi, quia de multa tribulatione et labore seculi magis ad repausandum in conuersationem monachi ueni, et que non habebam tunc, modo habeo: tu autem ex multa delectatione seculi, uoluntate propria, in tribulationem hanc uenisti, et ex multa gloria ac copiosis diuitiis, hanc humilitatem atque paupertatem arripuisti. Ex quo multum proficiens Aegyptius, uale dicto discessit; et dehinc factus ei amicus sepe ad eum ueniebat sue utilitatis causa. Erat autem idem Romanus uir discernens in bonis, et repletus optimo odore Spiritus sancti. Quapropter habenda est inter nobiles et ignobiles, inter sanos et infirmos, inter senes et iuuenes magna discretio.  Non enim possunt hi qui de deliciis ueniunt, et hi qui nunquam in deliciis fuerunt, equalem tenere rigorem abstinentie. Neque sani et infirmi equaliter abstinere possunt. Idcirco secundum consilium Apostoli: Is qui non manducat, manducantem non spernat; et qui manducat non manducantem non iudicet . Sed alterutrum pie supportantes considerent infirmitates illorum.



CAPUT XLuIII. De infirmis et senibus solitariis.

Infirmorum autem et senum cura ante omnia et super omnia adhibenda est, ut sicut reuera Christo, ita eis seruiatur: Ipsemet enim in iudicio dicit iustis: Infirmus fui, et uisitastis me . Et quod uni ex minimis meis fecistis, mihi fecistis .  Sed et illi imbecilles et infirmi considerent in honorem Dei sibi seruiri; et non superfluitate sua atque nugacitate uerborum contristent fratres seruientes sibi. Qui tamen, si excesserint, patienter sunt portandi; quia de talibus copiosior merces acquiritur in regno Dei. Ergo cura maxima sit prelatis ac ceteris fratribus, ne aliquam negligentiam patiantur; sed eis compatiendo subueniant, et assiduis uisitationibus sanctarumque Scripturarum consolationibus, necnon et propriarum rerum facultatibus adminicula prebeant necessaria. Deputetur autem frater timens Deum, et diligens atque sollicitus, qui eis ea quibus opus habuerint misericorditer administret, et balnearum usus quoties expedit, offerat:  Sed et carnium esus, si uoluerint, pro reparatione tantum usque dum meliorati fuerint, comedant. Cellule infirmorum infirmitatis tempore sub sigillo minime habeantur, quatenus a fratribus uisitari possint. Ipsi tamen caueant ne foras ultra constitutum terminum exeant, si ab episcopo sunt reclusi et sigillati. Non enim eos teneat sigillum cere uel plumbi, sed sigillum Christi. Sic namque legitur in libro Dialogorum fecisse quondam uenerabilem uirum, nomine Martinum: qui cum in quodam monte necdum clauso specu habitaret, catena sibi ferrea pedem ligauit, eamque saxo ex parte altera affixit, ne ei ultra liceret progredi quam catene eiusdem quantitas tendebatur. Quod uir uite uenerabilis Benedictus audiens, ei per discipulum suum mandare curauit:  Si seruus es Christi, non te teneat catena ferri, sed catena Christi. Ad quam uocem Martinus eamdem protinus soluit compedem, sed nunquam postmodum tetendit pedem ultra locum quo hunc tendere consueuerat ligatum. Atque postea in tanto se spatio sine catena cercuit, in quanto et antea ligatus permansit. Ita ergo et reclusi faciant. Illico autem ut ab infirmitate conualescere ceperint, more solito ostium cellule sigilletur, et soli iterum maneant.

Curam autem habeant maximam prelati, ut diximus, ne a cellariis negligantur senes et infirmi; quia ad magistros respicit quidquid a discipulis delinquitur. Consideretur autem semper eorum imbecillitas, et nullatenus in eis districtio regule teneatur in alimentis siue ceteris necessariis; sed sit in  eis pia consideratio, et preueniant, si necesse fuerit, horas canonicas.



CAPUT XLIX. De uestimentis et calceamentis solitariorum.

Oportet itaque solitarios sanctarum Scripturarum auctoritati parere, sanctorumque Patrum documenta uigilanter perpendere, ut humilitatem, quam corde gestant, actu, habitu, etiam ipso incessu religiosissime demonstrent: plusque uelint sancta conuersatione eximiisque moribus quam ornatu uestium fulgere. Quantum igitur a superfluo et immoderato cultu uestium se compescere debeant, multis sanctorum Patrum exemplis perdoceri potest. Ait enim beatus Gregorius: Nemo estimet in luxu atque studio pretiosarum uestium peccatum deesse; quia si  hoc culpa non esset, nullo modo Dominus Ioannem de uestimenti sui asperitate laudasset. Hinc rursus ait: Nemo quippe uestimenta precipua nisi ad inanem gloriam querit, uidelicet ut honorabilior ceteris esse uideatur. Nemo uult ibi pretiosis uestibus indui, ubi ab aliis non possit uideri. Pro sola enim inani gloria uestimenta pretiosa queruntur. Hinc Basilius dixit: Si enim studium nobis habendum est omnium nos esse minimos, et omnium nouissimos, certum est quia et indumentis omnium nos putare debemus nouissimos. Hinc Cassianus dicit: Oportet ut talis sit uestis solitarii, que corpus contegens, tantum uerecundiam nuditatis cooperiat, et frigoris iniuriam repellat, non que occasionem  uanitatis enutriat. Que ita sit uilis, ut nulla coloris uel compositionis nouitate inter ceteros fratres spirituales insignis habeatur. Hinc Isidorus ait: uestimenta solitariorum nec multum uilia, nec multum sint pretiosa: quia nimis pretiosa uestis animum ad lasciuiam pertrahit; nimis uilis aut dolorem cordis parit, aut morbum uane glorie contrahit. Hactenus de qualitate uestium diximus, nunc autem et de quantitate aliquid dicamus. uestimenta quippe non multa, nec superflua sint solitariis, imitantes dictum Dei nostri ad discipulos suos: Neque duas tunicas habeatis  Quas duas tunicas non numero intelligere debemus, sed si alia gestamus, et alia causa auaritie seruamus, hec superflua sunt, et hec pauperibus dare precipimur.  Unde sanctus Hieronymus ait: quidquid corpora nostra defendere potest, et humane succurrere imbecillitati, hoc una appellanda est tunica; et quidquid in presentibus alimentis necessarium est, unius diei uictus appellatur. Unde et preceptum a Domino est ne cogitemus de crastino, hoc est, de futuro tempore. Et Apostolus: Habentes, inquit, uictum et uestimentum, his contenti simus. Nam qui uolunt diuites fieri, incidunt in tentationem et in laqueum diaboli, et desideria multa, et inutilia, et nociua, que hominem mergunt in interitum et perditionem . Qua de causa ad Regulam beati Benedicti recurrimus, et quantum ipse concessit monachis habere de uestimentis, et nos concedamus solitariis: id est, propter noctes, et propter ipsa uestimenta  lauanda habeant, si monachi sunt, duas tunicas et duas cucullas. Si uero nondum assumpserunt propositum monachale, cucullas non induant, sed cappas; in estate puram, in hieme uillosam. Habeant enim pelliceam unam de pellibus, et duas stamineas, et duo femoralia. Femoralium autem usus cuiquam permittendus est, et maxime his qui in ministerio altaris implicantur. Reliqui uero gradus utrum ea uelint gestare, an non, in ipsis sit. Sint etiam illis indumenta pedum, calige, et pedules, et subtelaria. Hec autem consideratio in eorum pendeat arbitrio, ut secundum qualitatem locorum ubi habitant et erum temperiem uestimenta habeant, quia in frigidis regionibus amplius indigetur quam  in calidis. Preterea quoque sacerdotes uestimenta sacerdotalia et altaris lineamina cum summa diligentia conseruent nitida; id est, unusquisque casulam unam, albas duas, amictus duos, stolas duas cum manipulis, duos etiam corporales, et duos linteos semper habeant nitidos, sicut tantum decet ministerium.



CAPUT L. De lectisterniis solitariorum.

Solitarii autem sicut in ceteris, ita etiam in lectisterniis modum tenere debent discretionis, id est, non pretiosa uelint habere lectualia, sed uilia: uestimenta quippe et calceamenta, uel lectualia eorum, nec nitida nimium, nec abiecta sint plurimum. Inter utrumque enim, ut diximus, uirtus discretionis  tenenda est. Sufficiant autem eis stramenta lectorum, matta et cilicium, sagum, uel toxa et capitale. uestiti quoque dormiant et cincti, ut semper sint parati. Quiescentes autem in lectulis suis frequenter decantent cum Propheta: Lauabo per singulas noctes lectum meum, lacrymis meis stratum meum rigabo . Et iterum: Memor fui nocte nominis tui, Domine, et custodiui legem tuam . Et si ante non surrexerint, uel facto signo absque mora surgentes, festinent ad opus Dei, cum omni tamen grauitate et modestia. Cum autem surrexerint, primum signum crucis frontibus suis imprimant, et cum silentio dicant: Deus, in adiutorium meum intende: Domine, ad adiuuandum me festina . Et hoc cantantes mox ad oratorium  pergant, et prostrati in terra humiliter cum lacrymis et gemitu orent. Expleta autem oratione, necessaria corporum suorum prouideant. Inde reuertentes illico nocturnum officium solemniter et deuote incipiant. Euntes autem aliquo uel redeuntes semper ore et corde aliquid psallant, quatenus cum Propheta fiducialiter dicere queant: Benedicam Dominum in omni tempore, semper laus eius in ore meo .



CAPUT LI. Ut certo tempore sese radant, ne sint comati.

In barbis quoque radendis et capillis tondendis tenendus est etiam a solitariis modus discretionis. Nam, sicut legitur in uitis Patrum, fuit quidam uir  sanctus, nomine Apollonius, qui eos ualde reprehendebat, qui barbam et comam capitis nutriebant. Dicebat autem: Certum est quod isti ab hominibus laudem querunt, et ostentationis causa barbam uel comam capitis nutriunt; cum mandatum sit etiam ipsa ieiunia in occulto celebranda, ut Deo soli sint cognita, qui uidet que in occulto sunt, et reddit in palam. Sed ut mihi uidetur, isti non sunt contenti eius remuneratione qui uidet in occulto, sed manifestari se apud homines uolunt. Unde etiam ad quemdam Romanum fertur dixisse beatus Gregorius istud prouerbium: Si sanctitas, inquit, in barba est, tunc nemo sanctior est hirco. Quapropter iuxta considerationem rationis arbitror congruum fore ut solitarii, et precipue illi qui sacra mysteria contrectant,  de quadraginta in quadraginta diebus se radant, et capillos tondeant, ut iuxta Apostolum: Exspoliantes nos ueterem hominem cum actibus suis, induamus eum qui renouatur in agnitionem Dei . Id est, criminibus carnis nostre, quasi crinibus capitis exuamur, atque inde innouatis sensibus enitescamus. Quam renouationem in mente oportet fieri, sed in capite demonstrari, ubi ipsa mens noscitur habitare. Habeant etiam infra cellulam retrusionis dolium, et quoties expedit, sacerdotes pro munditia corporis balneorum usibus fruantur. Sed fortasse aliqui dicent: Sanctus Antonius nunquam se balneauit. Quibus breuiter respondendum est: Si sanctus Antonius nunquam se balneauit, nec unquam missam cantauit; ideoque balneorum  usus in sacerdotum relinquitur arbitrio, ut mundi et digni habeantur sacra mysteria celebrare.



CAPUT LII De discipulis solitariorum, et de eorum obedientia.

Discipuli ergo solitariorum sepe admonendi sunt, ut sic uiuant, quatenus aliis bonum exemplum prebeant, et humiliter magistrorum imperiis subiaceant. Mox ergo ut aliquid eis imperatum a magistris fuerit, ac si diuinitus imperetur moram pati nesciant in faciendo. Sed ipsa obedientia tunc acceptabilis erit Deo, et dulcis hominibus, si quod iubetur, non tarde, non tepide aut cum responso nolentis efficiatur; quia obedientia que maioribus prebetur, Deo exhibetur; ipse enim dixit: Qui uos audit, me audit, etc. . Nam cum  malo animo si obediat discipulus, et non solum ore, sed etiam corde si murmurauerit, quamuis impleat iussionem magistri, tamen acceptabile non erit Deo, qui cor respicit murmurantis. Et pro tali facto nullam consequitur gratiam, imo penam murmurantium incurrit, si non cum satisfactione emendauerit. Quapropter hi tales relinquentes statim que sua sunt, et uoluntatem propriam deserentes, secundum Domini sententiam qui dixit: Non ueni uoluntatem meam facere, sed eius qui misit me ; mox exoccupatis manibus, et quod agebant imperfectum relinquentes, uicino obedientie pede iubentis uocem factis sequantur. Unde in Collationibus Patrum tale datur exemplum: Abbas Syluanus habuit discipulum quemdam, nomine Marcum, et hic  fuerat magne obedientie, quique etiam scriptor erat. Diligebat autem eum senex propter obedientiam suam. Habebat autem alios undecim discipulos, qui contristabantur pro eo quod eum diligeret plus eis. Quod cum audissent uicini seniores, quia plus eum ceteris suis discipulis diligeret, moleste tulerunt. Una autem die uenerunt ad eum: quos assumens secum abbas Syluanus, egressus cepit singulorum discipulorum suorum cellas pulsare, dicens: Frater, ueni, quia opus te habeo; et unus ex eis non est mox secutus eum. uenit autem ad cellam Marci, et dixit ei: ueni, frater, quia opus te habeo. Ille autem scribebat, et non perfecit litteram O, et uenit. Et dixerunt senes: uere, abba, quem tu diligis, diligimus, quoniam et Dominus diligit  eum. Ideo istud hic posui exemplum, ut discant discipuli agere obedientiam sine mora. Ipsi quoque discipuli non sint superbi, non tardi, non turbulenti, non uinolenti, non multum edaces; sed sint moribus honesti, ac Deum timentes. Qui etiam ea que Deus dederit tempore opportuno diligenter magistris administrent, et in ministrando nullatenus eos contristent; memores semper diuini sermonis, ubi ait: Qui scandalizauerit unum de pusillis, qui in me credunt, etc.  Illud etiam ad memoriam reuocent quod ait Apostolus: Qui bene ministrat, gradum bonum sibi acquirit . Et rursum: Hilarem datorem diligit Deus . Cui autem substantia non est que tribuatur, sermo  responsionis porrigatur bonus. Sicut scriptum est: Sermo bonus super datum optimum . Omnia autem uasa eorum cunctamque substantiam ac si altaris uasa sacrata conspiciant. Nihil ducant negligendum, neque auaritie studeant, neque sint prodigi, et exstirpatores substantie illorum; sed omnia mensurate faciant, et secundum iussionem magistrorum. Non enim uelint habere solitarii plures discipulos, quia nequaquam uincere auaritiam possunt quando ad multorum sustentationem intendunt. Habeat autem unusquisque unum, aut duos, uel ad plurimum tres discipulos. Paucos tamen condiscipulos ad conuiuendum et plures ad docendum. Non tamen dicimus ut scholas generaliter teneant; quamuis liceat, non tamen expedit.  Unde Apostolus: Omnia, inquit, mihi licent, licet non omnia expediunt .



CAPUT LIII. De zelo bono quem debent habere solitarii erga discipulos.

Ut autem ait sanctus Benedictus, sicut est zelus bonus qui separat hominem a uitiis et ducit ad Deum et ad uitam eternam, ita est et zelus amaritudinis qui separat a Deo et ducit ad infernum. Hunc ergo zelum qui ad uitam ducit eternam, feruentissimo amore exerceant solitarii erga discipulos, id est, ut infirmitates illorum siue corporum, siue morum, patientissime tolerent, et si forte aliquid deliquerint, cum omni moderatione eos corripiant. In ipsa autem correptione prudenter agant, et plus studeant  amari quam timeri. Et ne quid nimis, ne dum nimis eradere cupiunt rubiginem, frangatur uas; suamque fragilitatem semper suspecti sint; meminerintque calamum quassatum non conterendum. In quibus non dicimus ut permittant nutriri uitia, neque dissimulent peccata delinquentium, sed mox ut oriri ceperint, quantum preualent, radicitus ea amputent; memores semper quia Heli sacerdos pro filiorum iniquitate damnatus est . Quapropter teneant consilium Apostoli dicentis: Argue, obsecra, increpa in omni patientia et doctrina . Id est, indisciplinatos durius argue, obedientes et mites, ut in melius proficiant, obsecra; negligentes et contemnentes increpa; omnia tamen cum patientia. Improbos autem, et duros, et  superbos, uel inobedientes, si etas siuerit, uerberum castigatione et corporum afflictione cerceant, sicut scriptum est: Percute filium tuum uirga, et animam eius de inferno liberabis . Hoc summopere perpendentes ut iuxta qualitatem uulnerum exhibeant fomenta curationum. Caueant autem ut, dum alios de admonitionibus suis emendare procurant, ipsi ab omnibus uitiis emendati inueniantur; ne forte aliis predicantes, ipsi  reprobi efficiantur.



CAPUT LIu. Quomodo ieiunare debeant solitarii.

Sic enim necessaria nobis sunt ieiunia sicut uulneribus medicina, ita tamen ut duarum rerum testimonio  comprobentur, id est, oratione et eleemosyna. Unde beatus Augustinus ait: Bonum est ieiunare, sed melius est eleemosynam dare. Eleemosyna enim sufficit sine ieiunio, ieiunium uero non sufficit sine eleemosyna. Tale est ieiunium sine eleemosyna qualis est sine oleo lucerna. Et sicut lucerna que sine oleo accenditur, fumigare potest, lucem habere non potest; ita ieiunium sine eleemosyna, carnem quidem cruciat, sed caritatis lumine animam non illustrat. Sed querendum nobis est quomodo solitarii eleemosynam dare iubentur, qui non solum facultates, sed etiam seipsos Domino fideliter obtulerunt. Ad hec non ego, sed Dominus per prophetam respondit, dicens: Frange esurienti panem tuum, etc. . Non enim dixit: Da esurienti totum  panem tuum, sed ait: Frange esurienti panem tuum. Unde Apostolus: Non, inquit, ut aliis sit refrigerium, uobis autem tribulatio. Sed ex equalitate uestra abundantia aliorum sustentet inopiam; ut et illorum abundantia uestre inopie sit supplementum . Et alias scriptum est: Si multum tibi fuerit, multum tribue; si autem exiguum fuerit, etiam exiguum da . Tria sunt enim genera eleemosynarum que indesinenter agere debemus, unum corporale, egenti dare quidquid poterimus: alterum spiritale, dimittere a quo lesi fuerimus; tertium, delinquentes corrigere, et errantes in uiam ueritatis reducere. Ad hec autem iungatur oratio, et erit ieiunium perfectum. Unde dictum est: Bona est oratio cum ieiunio . Per ieiunia enim  et orationes occulta mysteriorum celestium reuelantur, diuinique sacramenti arcana panduntur. Non enim quispiam potest uirtutem perfectionis attingere, nisi prius uentris edomauerit ingluuiem. Ieiunia quippe moderata debent esse, ne nimis debilitent stomachum, quia modicus et temperatus cibus utilis est corpori et anime. Querendum est etiam si biduana ac triduana ieiunia facere oporteat solitarios. Ad quod beatus Hieronymus respondens, ait: Parcus cibus et uenter semper esuriens triduanis ieiuniis prefertur, multoque melius est quotidie parum comedere, quam raro satis sumere. Pluuia illa optima est que sensim descendit in terram; nam subitus et nimis imber in preceps arua subuertit. Qua de re in Collationibus Patrum ita legitur: Interrogauit,  inquit, abbas Ioseph abbatem Pastorem dicens: Quomodo opus est ieiunare? Et respondit: Bonum est ut monachus uel solitarius quotidie comedat, et paululum subtrahat sibi de cibo ne satietur. Et dixit abbas Ioseph: Ergo quando iuuenis eras, non ieiunabas biduanas: Dixit senex: Crede mihi, quia et triduanas et hebdomadam; sed hec omnia probauerunt senes magni, et inuenerunt quia bonum est quotidie manducare, et parum, ut sit quotidie esuries. Hanc enim uiam regiam leuem nobis esse demonstrauerunt. Nam biduana et triduana ieiunia uanam gloriam ostendunt. Alius quidam frater interrogauit dicens: Ieiunia et uigilie quas facit homo, quid proficiunt? Dixit ei senex:  Quoniam ipsa sunt que faciunt humiliari animam. Unde dicebat Dauid: Humiliabam in ieiunio animam meam; oratio mea in sinu meo conuertetur . Nam iusti et prophete nostri, quando a Deo aliquid impetrare uolebant, ieiunio se affligebant; et sic quod postulabant, impetrare se gaudebant. Ita et nos ieiunando humiliemus animas nostras, et tunc quod poposcerimus, a Deo impetrabimus. Non ergo nos preferamus eis qui ieiunii nostri non ualent obtinere mensuram, ne forte plus humilitatis aliarumque uirtutum habeant illi unde iure nobis ieiunantibus et abstinentibus preferantur. Neque enim istud ieiunium corporale ad perfectionem nobis proficit, nisi fuerit huic anime quoque ieiunium copulatum. Habet namque  anima suos noxios cibos, a quibus impinguata etiam sine escarum abundantia ad luxurie prerupta deuoluitur. Nam superbia, uana gloria, detractio, et inuidia, et cetera talia cibus eius sunt. Nihil ergo nobis prodest ab escis carnalibus abstinere, et talibus uitiis pectus replere. Quocirca si uolumus nobis abstinentiam ieiuniaque proficere, ab his et ab aliis omnibus uitiis nobis caueamus, et ad sanctarum culmen uirtutum, diuina opitulante gratia, nitamur conscendere.



CAPUT Lu. Quod solitarii pro hospitibus ieiunium soluant.

De susceptione itaque superuenientium fratrum ob causam caritatis beatus Prosper ita loquitur, dicens: si enim propter quoslibet aduenientes ieiunio  intermisso reficio, non soluo ieiunium, sed impleo caritatis officium. Ceterum si propter abstinentiam uel ieiunium meum spirituales fratres, quos noui mea remissione delectari, contristo, abstinentia mea non est uirtus dicenda, sed uitium. Quoniam quidem ipsa abstinentia ac ieiuniorum continuatio, nisi fuerit, quando res exigit, pretermissa, et me inflat, et fratrem meum, cui caritas iubet seruire, contristat; uel certe mihi nichil inesse caritatis superne demonstrat. Hinc sanctus Benedictus ait: Omnes superuenientes hospites tanquam Christus suscipiantur, quia ipse dicturus est: Hospes fui, et suscepistis me. Et omnibus congruus honor exhibeatur, maxime domesticis fidei et peregrinis. Et post pauca: ieiunium, inquit, frangatur a  monacho uel solitario propter hospitem, nisi forte precipuus sit dies ieiunii qui non possit uiolari. Aliis uero temporibus consuetudines ieiuniorum prosequantur. Pauperum uero, et peregrinorum maxime, cura sollicite exhibeatur, quia in ipsis magis Christus suscipitur. Nam diuitum terror ipse sibi exigit honorem. Qua de re in Collationibus Patrum tale datur exemplum. Abbas Syluanus, dum cum discipulo suo Zacaria ad quoddam monasterium uisitandi gratia peruenisset, fecerunt eos monachi, antequam egrederentur, caritatis causa reficere. Erant autem dies ieiunii. Postquam autem egressi sunt, inuenit discipulus eius aquam in uia, et uoluit bibere; et respiciens abbas Syluanus ait: Zacaria,  noli bibere, an nescis quia ieiunium est hodie? At ille diuit: Nunquid non manducauimus hodie, Pater, ad monasterium et bibimus? Dixit senex: illud manducare caritatis fuit; nos autem teneamus ieiunium nostrum, fili. Hinc patenter ostenditur quia cum discretione utrumque possumus agere, et cum superuenientibus hospitibus caritatis causa aliquando reficere, et ieiunii regulam non pretermittere. Itaque sanctus Cassianus de eadem re interrogauit quemdam senem, dicens: Cur sic indifferenter apud uos quotidiana ieiunia pro hospitibus soluuntur? Respondit senex: Ieiunium semper mecum est: uos autem continuo dimissurus sum, et mecum iugiter tenere non potero; ideo caritatis officium in uobis impleo, et adiecit dicens: Non enim possunt  filii sponsi ieiunare, quandiu cum illis est sponsus: Cum autem discesserit, tunc ieiunabunt . Ita et nos uobis dimissis licite ieiunii nostri regulam obseruabimus.



CAPUT LuI De caritate.

Charitas est dilectio Dei et proximi in toto corde et in tota mente. Inter ceteras quippe uirtutes caritas obtinet principatum: sine ipsa quidem ad perfectionis culmen nemo conscendere ualet. Tunc enim homo perfectus est, quando caritate plenus est, quam nos habere Apostolus precipit, dicens: Super omnia autem caritatem habete, quod est uinculum perfectionis . Et iterum: Charitatem fraternitatis inuicem diligentes . Hinc  Petrus apostolus ait: Ante omnia autem caritatem in uobismetipsis continuam habentes, quia caritas operit multitudinem peccatorum . Hinc Ioannes apostolus ait: Deus caritas est, et qui manet in caritate in Deo manet, et Deus in eo . Quamobrem tenenda est ab omnibus sanctis uiris unitas caritatis, et precipue a solitariis; quia quanto se subtrahunt mundo, tanto necesse est ut habeant dilectionem in Deo et proximo; tunc seruant in se dilectionem Dei, quando a caritate non diuiduntur proximi. Unde ipsa ueritas ait: In hoc cognoscent omnes quia mei estis discipuli, si dilectionem habueritis ad inuicem . Quantam enim caritatem sancti Patres nostri habebant ad inuicem, in presenti exemplo manifestatur quod  subditur: Quodam tempore uenit quidam frater ad sanctum Macarium, et obtulit ei causa caritatis uuam unam. Ille autem gratias egit Deo pro fratris officio; statim ad alium fratrem, qui ei infirmior uidebatur, secundum caritatem detulit eam; sed et ipse nichilominus plus de proximo quam de semetipso cogitans, ad alium fratrem detulit eamdem uuam: et ille iterum ad alium detulit eam; et rursus ille ad alium; et sic per omnes cellulas, que longe lateque per eremum erant disperse, ipsa uua circumportata est, ignorantibus omnibus quis eam primus misisset. Gratulans autem sanctus Macarius quod tantam uideret in fratribus caritatem tantamque continentiam, ad ampliora semetipsum spiritualis  uite extendit exercitia. Credo enim quod inter istos sanctos fratres erat perfecta caritas, quia nemo ex eis querebat que sua sunt, sed que alterius. Tanta est enim uirtus caritatis, sicut Apostolus testatur , ut nec martyrium, nec seculi contemptus, nec eleemosynarum largitio sine ipsa quidquam prosit. Quocirca si uolumus ad supernam patriam feliciter peruenire, caritatem Dei et proximi studeamus ueraciter habere: quia sicut sine uia nemo potest peruenire quo tendit, ita sine caritate, que dicta est uia, non ambulare possumus, sed errare. Omnis insuper bonitas ex caritate et humilitate procedit. Et sicut ignis sine calore et splendore esse non potest, ita et caritas sine humilitate et uera obedientia esse non potest. Sciendum  est autem quia humilitas et obedientia ac relique uirtutes cum corpore incipiunt, et cum corpore deficiunt, et tamen merces earum permanet in eternum; caritas uero in presenti incipit seculo, et in futuro permanet cum Deo.



CAPUT LuII. De humilitate.

Ad fastigium ergo uere humilitatis suo nos Dominus exemplo prouocare dignatus est, dicens: Discite a me quia mitis sum, et humilis corde; et inuenietis requiem animabus uestris . Hinc Petrus apostolus ait: Humiliamini sub potenti manu Dei et exaltabit uos . Hinc enim datur intelligi, quia quanto quisque se pro Christi amore inclinat ad ima, tanto proficit in excelso; et quanto  superbus gloriosior apparet inter homines, tanto deiectior erit ante Deum. Unde idem Dominus ait: Omnis qui se exaltat humiliabitur, et qui se humiliat exaltabitur . Nam cum hec dicit, ostendit nobis omnem exaltationem genus esse superbie. Deus enim humilis factus est nostre salutis causa: erubescat homo superbus esse, quia, ut ait Salomon, ubi fuerit superbia, ibi erit et contumelia; ubi autem humilitas, ibi et sapientia . Et, Super eum requiescet Spiritus sanctus. Unde ait Dominus per prophetam: Super quem requiescet Spiritus meus, nisi super humilem, et quietum, et trementem uerba mea ? Quapropter quicunque humilis et quietus non erit, non potest in eo habitare gratia Spiritus sancti. Illi autem panduntur secreta,  et quod latet in diuinis sermonibus, qui humilitatem tenet in moribus. Semper autem conscientia solitariorum humilis debet esse et tristis, scilicet ut per humilitatem non superbiat, et per utilem merorem cor ad lasciuiam non dissoluat. Per humilitatem etiam spiritus immundi Dei seruis subiiciuntur. Unde in Collationibus Patrum ita legitur: Homo qui a demonio uexabatur, et fortiter spumabat, uidit quemdam senem solitarium, et eleuans manum percussit eum in maxilla; senex uero secundum Domini preceptum conuertit ei alteram. Statim autem demon non ferens incendium humilitatis illius, clamans et eiulans discessit ab eo. Alio denique tempore transiens abbas Macarius per eremum, ecce  occurrit ei diabolus in uia cum falce messoria. uoluit autem illum percutere de falce illa, et non potuit. Et dixit demon: Multam uiolentiam patior a te, o Macari, quia non possum preualere aduersum te. Ecce enim quidquid tu facis, et ego facio. Tu ieiunas, ego nichil comedo; tu uigilas, ego omnino non dormio. Unum est autem solum in quo me superas. Et dixit ei abbas Macarius: Quid est illud? et respondit diabolus: Humilitas tua me uincit, propter quam non preualeo aduersum te. O quanta est uirtus humilitatis, que non solum homines saluat, sed etiam demones superat! Quanta autem sit uirtus humilitatis iterum beatus Antonius ostendit, dicens: uidi omnes laqueos Satane tensos in terra, et ingemiscens dixi: Quis putas transiet istos? et audiui  uocem dicentem mihi: Humilitas. Quocirca inclinemus ceruicem cordis in uera humilitate, ut omnes laqueos Satane possimus illesi transire. Tunc enim ueram humilitatem habebimus, si quando peccauerit in nos frater noster, antequam ille peniteat, indulserimus ei. Et tunc ueram humilitatem habemus, quando nec lesi irascimur, nec alios irasci permittimus; sed potius pro ipsis ex corde oramus. Preterea quoque si cui de humilitate altius libuerit perscrutari, ad Regulam sancti Benedicti recurrat, ibique duodecim humilitatis gradus satis luculenter expositos inueniet.



CAPUT LuIII. De obedientia.


Obedientia itaque dicitur obtemperantia, eo quod humiliter quis obediat uel obtemperet imperanti. Recte enim ille obediens uocatur, qui per obedientie humilitatem Deo se toto animo subdit, et eius precepta humilitate implet. Ille etiam recte obediens uocatur, qui precepta magistri iuxta uires humiliter implere studet. Nam Christus Dominus noster qui peccatum non fecit, nec inuentus est dolus in ore eius, factus est obediens pro nobis Patri usque ad mortem, nobis relinquens exemplum, ut sequamur uestigia eius. Ideoque omne quod solitario iniunctum fuerit ab aliquo religionis gratia, libenter obtemperet imperanti: et si forte aliqua grauia aut impossibilia ei iniunguntur, libenter quidem et cum omni  mansuetudine iubentis imperium suscipiat. Quod si omnino uirium suarum mensuram hoc quod ei iniungitur uiderit excedere, non resistendo illud spernat, sed causam impossibilitatis sue ei qui sibi iniunxerat humiliter et patienter enarret, quatenus eius moderamine quod illi onerosum fuerit, subleuetur, ut contradictionis uitio careat. Sancti quoque Patres nostri per obedientie laborem ad celsitudinis perfectionem peruenerunt. De pluribus autem unum, mire obedientie uirum, hic inserere studeamus. Quidam enim secularis homo renuntiauit seculo, et uenit ad monasterium, relinquens tres filios suos in ciuitate; et cum fecisset tres annos in monasterio, ceperunt ei cogitationes sue filios ad memoriam frequenter adducere, et contristabatur pro eis  ualde. uidens autem eum abbas tristem, dixit ei: Quid habes quod tristis es? Et narrauit ei quia tres filios haberet in ciuitate, et quia uellet eos ad monasterium adducere. Precepit autem ei abbas ut adduceret eos. Qui cum perrexisset in ciuitatem, inuenit duos ex his iam fuisse defunctos, unum uero solummodo remansisse. Quem assumens uenit ad monasterium. Erat autem abbas ad pistrinum. Ille uero tollens filium suum quem adduxerat, abiit ad abbatem in pistrinum; et uidens eum abbas uenientem salutauit, et tenens infantem, quem adduxerat, amplexatus est eum et osculabatur. Et dixit patri eius: Amas eum? Et ille respondit: Etiam. Et rursus dixit ei: Omnino diligis eum? Et respondit: Etiam. Hec audiens abbas, dixit ei: Tolle ergo, si  amas eum, et mitte in furnum sic modo dum ardet. Et tenens eum pater suus iactauit eum in clibano ardenti: statim autem factus est clibanus uelut ros. Ex qua re acquisiuit gloriam in tempore illo, quemadmodum patriarcha Abraham. O quam magnam obedientiam habuit iste sanctus uir, qui nec proprio filio suo pepercit, sed ad unius iussionem abbatis ignibus eum tradidit! Puto enim quia si illi precepisset abbas obedientie causa in clibanum intrare, intrasset utique. Nos ergo qui per inobedientiam mandatorum Dei ac sanctorum eius, necnon et magistrorum nostrorum, recessimus a Deo, per obedientie laborem redeamus ad illum, qui dixit: uenite ad me, omnes qui laboratis et onerati estis, et ego reficiam uos .



CAPUT LIX. De uirtute patientie.

Patientia enim uera est, in presenti iniurias fortiter sustinere, et in futuro uindictam non querere, sed ex corde ei qui mala irrogat ignoscere. Nam sunt nonnulli qui ideo per aliquod spatium temporis patienter sufferunt iniuriam, ut subsequenter facilius uindicare se queant: isti tales ueram non habent patientiam. Ille enim uere patiens est, qui et ipsum amat quem portat: nam tolerare et odisse non est uirtus mansuetudinis, sed uelamentum furoris. In patientia enim querenda est uirtus mansuetudinis et ignoscendi facultas, non uindicandi opportunitas. Sicut enim patienter sufferre debemus iniurias ab aliis in nos illatas, ita et tribulationes infirmitatum  que nobis eueniunt patienter sufferre necesse est. Probabitur enim homo flagellis Dei, quo animo bene faciat, et qua fortitudine tentationes sibi superuenientes sufferat. Unde ait Apostolus: Tentat enim uos Deus, ut sciat si diligatis eum . Tribus enim modis solent accidere tentationes Dei seruis. Uno modo tentantur a Deo per flagella; alio modo a diabolo per illusiones et diuersas machinationes; tertio modo tentantur a proximo per damna, et contumelias ac persecutiones. Sed ille beatus est qui hec omnia patienter tulerit; de tali enim uiro dicit Scriptura: Beatus uir qui suffert tentationem, etc. .

Sine ferro autem martyres esse possumus, si patientiam  ueraciter in animo seruamus. Tanto enim quisque minus ostenditur doctus, quanto minus conuincitur patiens. Unde per Salomonem dicitur: Doctrina uiri per patientiam noscitur  Super omnia autem contumelias detrahentium patientia superemus; sagittas contumelie patientie clypeo frangamus; contra lingue gladium patientie scutum prebeamus. Et si quis nobis intulerit mala, nequaquam irascamur contra illum; sed potius doleamus pro illo, quia Deus illi irascitur. uideamus autem quantam patientiam iste sanctus senex habebat, de quo hic locuturi sumus. Erat in eremo magnus quidam senex, qui de labore manuum suarum uiuebat: et erat alius frater uicinus ei, qui sepe ingrediebatur, et rapiebat quidquid senex habebat in cella. uidebat  autem eum senex, et non obiurgabat eum; sed extorquebat sibi plus solito manibus operari, dicens: Credo, opus habet ille. Astringebat autem uentrem suum, et cum indigentia manducabat panem. Cum autem mori cepisset senex ille, circumsteterunt eum fratres, et respiciens in eum qui furabatur, dixit ei: Iunge te huc ad me; et tenuit manus eius, et osculatus est eas, dicens: Gratias ago istis manibus, frater, quia propter istas uado ad regnum celorum. Ille autem, compunctus et penitentiam agens, factus est etiam ipse probatus monachus, exempla sumens de actibus magni illius senis. ualde enim laudabilis est patientia eius sancti monachi, sed ualde laudabilior est patientia Christi. Senex iste rapientem fratrem uidit et tacuit; Christus uero opprobria,  contumelias, irrisiones, alapas, sputa, flagella, spineam coronam crucemque sustinuit, et nec contumeliosum cuiquam uerbum respondit. Iste enim raptoris manus deosculans gratias egit; Christus autem in cruce positus pro persecutoribus exorauit. Sed in his omnibus exemplum patientie nobis reliquit. Quapropter studeamus patientes esse ad omnes et in omnia, quia, ut ait Christus, In patientia uestra possidebitis animas uestras . Simus mansueti, quia, ut ait Propheta: Mansueti hereditabunt terram, et delectabuntur in multitudine pacis . Quisquis igitur lenis, mitis et patiens est, Dei filii imitator est. Et quisquis amplectitur pacem in mentis sue hospitio, mansionem in se  preparat Christo, quia Christus pax est et in pace requiescere consueuit.



CAPUT LX. De discretione.

Discretio namque est mater omnium uirtutum, et ideo in omnibus tam spiritualibus quam corporalibus operibus tenenda est a solitariis temperantia discretionis, ne superflue laborantes corde pariter et corpore deficiant. Sed sic omnis eorum actio temperetur, quatenus alacri animo plus se adhuc cupiant in bonis operibus exercere. Siue enim sint uigilie, siue ieiunia, siue abstinentia, et cetera his similia, sic temperentur, ut nec animi uirtus succumbat, nec corporis fortitudo lassescat. Unde quidam Patrum dicebat: Corpus nostrum sic est fragile  sicut uestimentum. Si diligenter tractabimus illud, stabit; sin autem, in paruo tempore corruet. Preterea quoque superuenit quidam uenationem faciens in silua agrestium animalium, et uidit abbatem Antonium gaudentem cum fratribus, et displicuit ei. uolens autem ei senex ostendere quia oportet aliquando condescendere fratribus, dixit ei: Pone, queso, sagittam in arcu tuo, et trahe. Et fecit sic. Et dixit iterum: Trahe; et traxit. Trahe adhuc; et traxit. Dixit ei uenator: Si super mensuram traxero, frangetur arcus. Dixit ei abbas Antonius: Ita est in operibus Dei; si plus a mensura tendimus, fratres cito deficient. Expedit ergo uel ad momentum relaxare rigorem eorum. Hec audiens uenator compunctus est; et multum proficiens in sermone senis discessit: et  fratres confirmati tum reuersi sunt ad locum suum. Hec ergo aliaque testimonia discretionis consideranda sunt a solitariis; et sic omnia temperent atque discernant, ut ipsi nimis fatigati non deficiant, et alii a cepto itinere non refugiant.



CAPUT LXI. De taciturnitate.

Taciturnitas autem uirtus est humilitatis et indicium grauitatis, nutrix uirtutum et custos animarum. Hinc Salomon ait: Qui custodit os suum et linguam suam, custodit ab angustiis animam suam . Quanto igitur quisque sub silentio deprimit se, tanto compunctionis aciem in celo figit; et quanto taciturnitatis freno constringit linguam, tanto ad celestia erigit mentem suam. Ideoque solitarius taciturnitatem  diligat, et a malo ac prauo, uel omni stultiloquio linguam suam cerceat dicatque cum Propheta: Dixi, Custodiam uias meas, ut non delinquam in lingua mea . Et iterum: Posui ori meo custodiam . Et rursum: Obmutui et humiliatus sum, et silui a bonis . Ille enim bene uias suas, id est actus uite sue, custodit, qui in lingua minime offendit. Ille etiam bene ori suo custodiam ponit, cuius lingua nec in maliloquium, nec in uaniloquium, nec in multiloquium procaciter fluit. Ne ergo in maliloquium labatur lingua, ponat unusquisque nostrum ori suo custodiam, et diligenter attendat quid de male loquentibus dicat Propheta: Disperdat, inquit, Dominus uniuersa  labia dolosa, et linguam magniloquam . Quid etiam de multiloquio Salomon dicat, audiamus: In multiloquio, inquit, non effugies peccatum; et qui multis utitur uerbis, ledit animam suam . Hinc iterum Propheta: Si quis uult ueram et perpetuam habere uitam, et cupit dies uidere bonos, cerceat linguam suam a malo; et labia eius ne loquantur dolum . Hinc Apostolus ait: Si quis putat se religiosum esse, non refrenans linguam suam, sed seducens cor suum, huius uana est religio . Hinc beatus Ambrosius ait: Est homo qui silentium quidem affectat, sed cor eius multum se condemnat: iste talis multum loquitur; et est alius qui a mane usque ad uesperam loquitur, et cum discretione, silentium magnum custodit. Hoc  autem dicebat de illo qui sine utilitate audientium nunquam loquitur. Ille enim bene taciturnitatem custodit, qui usque ad interrogationem non loquitur. Quapropter solitarius modum loquendi non transeat; maneat in uerbo eius mensura, in sermone statera. Semper uerbo eius sint moderata, et plus diligat semper audire quam loqui; et ne prius respondeat uerbum quam audiat. Unde scriptum est: Qui ante respondet quam audiat, stultum se esse demonstrat . Nam loqui et docere, ut ait sanctus Benedictus, magistrum condecet, tacere et audire discipulo conuenit. Et si qua sunt requirenda a magistro, cum omni humilitate et subiectione reuerentie requirantur. Scurrilitates uero, uel uerba otiosa et risum mouentia, eterna  clausura in omnibus locis damnamus, et ad talia eloquia discipulum os aperire non permittimus.



CAPUT LXII. De cauenda detractione, et quod duobus modis potest aliquis sine peccato alieni peccata dicere.

Quanquam enim beatus Hieronymus dicat quia non est detrahere uerum dicere, tamen cauenda est omnimodis detractio a solitariis, monente beato Iacobo apostolo: Nolite, inquit, detrahere alterutrum, fratres mei, quia qui detrahit fratri, aut qui iudicat fratrem suum, detrahit legi et iudicat legem . Hinc Salomon ait: Remoue a te os prauum, et detrahentia labia procul sint a te . Et iterum: Cum detractoribus non commiscearis,  quoniam repente consurget perditio eorum . Hinc Hieronymus ait: Caue ne linguam aut aures habeas prurientes, id est, non ipse detrahas, aut alios detrahentes audias; quia qui detrahit, et qui detrahentem libenter audit, utrisque unum crimen est. Hinc Isidorus ait: Ne detrahas peccanti, sed condole; et quod in alio detrahis in te potius pertimesce. Hinc etiam in uitis Patrum dicitur: Melius est, inquit, quotidie carnem comedere et uinum bibere, quam lacerare carnes fratrum in obtrectatione. Denique, ut ait sanctus Basilius, duobus modis possumus sine detractione aliorum peccata dicere, uel retractare. Id est, si quando necesse est cum ceteris consilium habere quomodo corrigitur is qui peccauit, tunc possumus  ipsius peccata in medium adducere et publicare absque detractione. Et rursum, si quando necesse est preuenire et commonere aliquem, ne forte incurrat in consortio uel societate alicuius mali hominis, tunc etiam possumus sine detractione illius peccata manifestare. Quod et ipsum Apostolum fecisse inuenimus, dum dicit ad Timotheum: Alexander erarius multa mala mihi ostendit, quem tu quoque deuita: ualde enim restitit sermonibus meis. Reddet illi Deus secundum opera sua mala . Preter huiusmodi autem necessitates quicunque dixit aliquid aduersus alium, ut uel deroget ei, uel obtrectet, illud est, detrahere, etiamsi uideantur uera esse ea que dicit.



CAPUT LXIII. Consolatio solitariorum de detractione.

Non ergo solitarii multum contristari debent, si forte ab aliquibus prauis hominibus sine culpa detrahantur; quia in consolatione nostra, sua Dominus opprobria adducere dignatus est, dicens: Si patremfamilias Beelzebub uocauerunt, quanto magis domesticos eius ? Et iterum: Si de mundo fuissetis, mundus quod suum erat diligeret; sed quia de mundo non estis, propterea odit uos mundus . Hinc Apostolus ait: Nolite mirari si odit uos mundus . Sunt autem plurimi qui uitam solitariorum fortasse amplius quam debent, laudant; et ne eis de laude elatio subripiat, permittit omnipotens Deus malos in obtrectatione et  obiurgatione prorumpere; ut si qua culpa ab ore laudantium in corde solitariorum nascitur, per obtrectationem malorum ad penitentiam reuocentur. Sed inter hec uerba laudantium siue uituperantium ad mentem semper recurrere debemus; et si in ea non inuenitur bonum quod de nobis dicitur, magna tristitia generari debet. Et rursum si in ea non inuenitur malum quod de nobis homines loquuntur, in magna letitia prosilire debemus. Unde beatus Iob dicebat: Ecce enim in celo testis meus, et conscius meus in excelsis . Qui enim uite sue in celo testem habet, detractiones hominum in terra pertimescere non debet. Hinc Paulus ait: Gloria nostra hec est, testimonium conscientie nostre . Nisi enim fuissent qui eidem Apostolo malam  famam imponerent, et seductorem uocarent, nequaquam diceret: Per infamiam et bonam famam; ut seductores, et ueraces . Sed quid de Redemptore nostro agimus, qui a Iudeis demoniacus, et blasphemus, atque persecutor uocatus est? Beatus quoque Arnulphus cum esset episcopus, postea solitarius factus, detractiones prauorum hominum equanimiter tolerauit. Unde in gesta ipsius ita legitur: Quidam namque homo, nomine Noddo, cum complicibus suis eidem beato Arnulpho derogare ausus est. Dicebat autem illum non esse cultorem Dei, sed potius hominem uoluptati deditum. Cumque idem detractor stratum una cum detrahente socio petiisset, iubente Deo, omnia uestimenta illorum flamma circumdans uallauit. Illico exsilientes aquam  urgentibus uocibus deposcebant, sed aqua iniecta flammam diuinitus missam non exstinguebat. Ardebant autem nequiter circa nates uel genitalia loca camisie illorum, nec a se ardentia uestimenta exuere preualebant. Quid plura? Quia aliud facere non poterant, exsiliunt foras, et ad instar porcorum in uolutabro luti sese uociferantes inuoluunt: sed magis ac magis genitalia ipsorum ignis immissus cremabat. Tunc quippe, ut reor, impletum est super illos quod scriptum est: Detrahentem occulte proximo suo, hunc persequebar . Sicque diuina censura iubente actum fuit, ut de quibus uirum sanctum detraxerant, in ipsis penam sentirent. Ipse quoque sanctus episcopus atque solitarius nec pro  detractione illorum fuit tristior, nec pro uindicta diuinitus facta exstitit letior; sed potius, iuxta preceptum Domini, eos dilexit, atque pro eis orauit. Ubi nos pariter docemur non contristari pro detractione, sed magis gaudere de contumeliis, reminiscentes hoc quod scriptum est: Quia ibant apostoli gaudentes a conspectu concilii, quoniam digni habiti sunt pro nomine Iesu contumeliam pati . Si illi non contristabantur de contumeliis et uerberibus, neque nos contristari debemus de uerbis atque detractionibus. Quid ergo aliud faciunt detrahentes, nisi in puluerem sufflant, atque in oculos suos terram excitant? uocandi tamen sunt et patienter increpandi, iuxta preceptum Domini, qui dixit: Si peccauerit in te frater tuus, increpa illum. Et si dixerit, Penitet me,  dimitte illi: et si septies in die peccauerit in te, et septies dixerit, Penitet me, dimitte illi . Quisquis igitur hoc fecerit, et seipsum saluabit, et detrahentem proximum de peccati fouea liberabit.



CAPUT LXIu. De cogitationibus et diabolicis illusionibus.

Sicut enim a malis operibus et peruersis locutionibus oportet solitarios abstinere, ita etiam a prauis cogitationibus debent se corda illorum custodire. Unde beatus Hieronymus admonet dicens: Non sinas cogitationes malas in corde tuo crescere. Et alibi: Caput cogitationis exclude, et cetera superantur. Non enim potest corrumpi corpus, nisi prius corruptus sit animus; et nichil potest facere caro nisi quod  uoluerit animus. Idcirco munda prius a prauis cogitationibus animum, et caro non peccabit in eternum. Bone autem cogitationes semper a Deo procedunt, male cogitationes uero aliquoties a nobismetipsis ueniunt, et aliquoties instinctu diaboli excitantur. Nemo enim potest a diabolo decipi, nisi is qui ei sue uoluntatis assensum prebere uoluerit. Si enim repugnamus ei, fugiet a nobis. Unde beatus Iacobus apostolus: Resistite, inquit, diabolo, et fugiet a uobis . Qua de causa ita in Collationibus Patrum legitur: Quodam tempore beatus Macarius habitabat in loco deserto solus, et erat prope alia solitudo in qua habitabant plurimi fratres. Et uidit senex Satanam uenientem in habitu hominis, ut transiret per cellam eius. uidebat autem eum quasi  tunica uti linea omnino uetusta, et per omnia foramina eius pendebant ampulle. Et dixit ei senex: Quo uadis? Et ille respondit: uado commemorare fratres. Senex autem dixit: Et utquid tibi ampullas istas? Et dixit: Gustum fratribus porto. Dixit ei senex: Totas istas cum gustu portas? Et respondit: Etiam; ut si unum alicui non placet, offeram aliud; si autem nec illud, dabo tertium, et ita per ordinem, ut omnino uel unum ex eis placeat ei. Et cum hec dixisset, transiit. Et obseruabat senex, custodiens uias, donec ille remearet. Et cum uideret eum senex, dixit ei: Sanus sis. Et respondit: Ubi mihi salus? Et dixit senex: Quare? Et respondit? Quia mihi modo omnes sanctificati sunt, et nemo mihi acquiescit.  Et dixit senex: Neminem amicum habes illic? Et respondit: Unum tantummodo fratrem habeo ibi, uel ipse solus mihi acquiescit; et quando me uidet, conuertitur uelut uentus. Senex uero dixit ei: Quomodo uocatur frater ille? Respondit: Theoctistus. Et cum hec dixisset, transiit. Surgens autem abbas Macarius perrexit ad fratres. Qui cum audissent, acceperunt ramos palmarum et occurrerunt ei obuiam; et parabant singuli eorum cellas suas, incerti apud quem declinaret. Senex autem inquirebat quis inter eos Theoctistus uocabatur; et inueniens eum, intrauit in cellam eius. Theoctistus ergo suscepit eum gaudens. Cum autem cepissent secrete loqui, dixit ei senex: Quomodo circa te est frater? Et ille dixit: Orationibus tuis adiuuantibus, bene. Et dixit  senex: Non impugnant te cogitationes tue? Respondit iterum: Bene sum: erubescebat enim dicere ei. Et dicit ei senex: Ecce quot annos habeo in conuersatione loci istius, et omnes honorant me, et tamen in hac senectute infestus est mihi spiritus fornicationis. Et respondit Theoctistus, dicens: Crede, abba, quia et mihi. Senex autem simulabat etiam alias cogitationes sibi esse molestas, donec faceret eum confiteri. Deinde dicit: Quomodo ieiunas? Et ille dixit: Ad nonam. Dixit ei senex: Ieiuna usque ad uesperam, et abstine, et lege Euangelia, ut memoriter retineas. Sed et alias ex animo meditare Scripturas; et si tibi ascenderit cogitatio mala, nunquam deorsum aspicias, sed semper sursum, et statim te Dominus adiuuabit. Et corrigens senex fratrem  illum, reuersus est in solitudinem suam. Et cum obseruaret, uidit iterum demonem illum, et dixit ei: Quo uadis iterum? Et ille respondit: uisitare fratres, et abiit. Dum autem reuerteretur, dixit ei senex: Quomodo sunt fratres illi? Et respondit: Male. Senex autem: Quare? Et ille respondit: Quia toti sancti sunt: et magis malum, quia unum quem habui amicum et obedientem, mihi etiam ipse, nescio unde, subuersus est: nec ipse mihi iam acquiescit, sed omnibus sanctior factus est, et propterea iuraui me iam non calcare ad illum locum, nisi post longum tempus. Hec dicens transiit, relinquens senem. Sanctus uero senex intrauit cellam suam adorans et gratias agens Deo. Hic datur intelligi quia nisi quis uoluntatibus diaboli se sponte subdiderit, potestatem  aduersus hominem non habet. Et sicut superius patefactum est, nescit Satanas a qua passione anima seducatur: et ideo seminat quidem in ea zizania sua, aliquando spargit semina fornicationum, aliquando detractionum et ceterorum uitiorum; similiter passiones, et in qua passione uidet animum declinare, hanc ei subministrat. Nihil enim sic extediat demonem, quomodo si reuelentur stimulationes eius: et nichil eum sic letificat, quomodo si abscondantur cogitationes eius. Quia ergo Dominus noster iehsu Christus dedit nobis potestatem calcandi super serpentes et scorpiones, hoc est, malas cogitationes, mundemus per humilem confessionem corda nostra, et paruulos cogitatus nostros allidamus ad  Christum, quatenus de nobis dicatur hoc quod scriptum est: Beatus qui tenebit, et allidet paruulos suos ad petram . Et rursum: Beati mundo corde, quoniam ipsi Deum uidebunt .



CAPUT LXu. De diuersis tentationibus solitariorum.

Multis ergo calamitatum tentationibus mentes solitariorum in hac uita pulsantur, sed non amplius tentat eos diabolus quam Dei uoluntas permittit. Tentando autem, eorum profectus erudit; etsi nolens, tamen eorum utilitati diabolus seruit, quando tentationibus suis non decipit, sed potius erudit; multis enim modis, ut diximus, mentes solitariorum diabolus tentat. Tentat autem eos aliquando per  stimulos paupertatis: nam cum per stimulos paupertatis non potest eos mouere, diuitias adhibet ad seducendum. Et dum per contumelias et opprobria non preualet, laudes et gloriam adhibet. Si per salutem corporis non potest, egritudines mittit. Et dum per delectationes seducere eos non potest, per molestias, que contra uotum eueniunt, eos conatur euertere. Infirmitates etiam quasdam graues aduersus eos qui tentandi sunt adhibet, ut per eas pusillanimes faciens solitarios, conturbet caritatem eorum quam habent ad Dominum. Sed quamuis concidatur corpus, et febribus ualidissimis inflammetur, insuper etiam si intolerabili contritione affligatur, quisquis es qui hec sustines, recordare futuri seculi penas, et eternum ignem, ac perpetua tormenta, ut  hec cogitans non deficias ad ea que in presenti contingunt. Insuper etiam gaude quia uisitauit te Deus; et illud famosissimum dictum in lingua habeto, id est: Castigans castigauit me Dominus, et morti non tradidit me . Et illud: Quem enim diligit Dominus, corripit; flagellat autem omnem filium quem recipit . Si ferrum es, post adhibitum tibi ignem emittes eruginem. Quia si iustus es, et hec pateris, de magnis ad maiora prouocaris. Aurum es, sed per ignem probatior eris. Datus est tibi angelus Satane, stimulus carnis tue; exsulta uidens cui similis factus es; Paulo apostolo simile donum accipere meruisti. Audi quemadmodum gloriabatur Apostolus in infirmitatibus suis, ita et tu gloriare dicens: Libenter igitur gloriabor  in infirmitatibus meis, ut inhabitet in me uirtus Christi . Et rursum: Quando enim infirmor, tunc fortior sum et potens . Si febribus, si rigore frigoris castigaris, memor esto quid Scriptura dicit: Transiuimus per ignem et aquam ; residuum est ut inducaris in refrigerium. Clama etiam cum Propheta: In tribulatione dilatasti mihi . Perfectus enim eris per huiusmodi tribulationes. Si forte amittis oculos, non feras grauiter, extollentie enim instrumentum amisisti, sed interioribus oculis gloriam Dei speculari stude. Surdus factus es, non contristeris; quia auditum uanum amisisti. Manus tue ex aliqua passione debilitate sunt? sed interiores paratas habeas aduersus  inimici tentationes. Infirmitas totum tuum corpus tenet? sed interiori homini sanitas crescit. Nihil enim aliud est egritudo corporis quam sanitas mentis. Si infirmitas tibi talis fuerit, ut non possis stare ad orandum et psallendum, non contristeris pro eo, quia infirmitas orat pro te. Si ieiunas, non tibi inuenias occasionem, dicendo: quia exacerbatus in egritudinem incurristi: quoniam et qui non ieiunant, similes egritudines incurrunt. Inchoasti aliquid boni? non reuoceris per impedimenta inimici; quoniam ieiunia et labores nobis constituta sunt propter turpes delectationes. Hec omnia nobis proficiunt ad destruenda corporis desideria. Tentari autem oportet iustum, sed tentatione plage, non tentatione luxurie. Quapropter discat non murmurare,  qui mala patitur, etiamsi ignorat cur mala patitur. Et per hoc iuste se pati arbitretur, quod ab illo iudicatur cuius nunquam iudicia iniusta sunt. Qui ergo in flagellis murmurat, iustitiam iudicandis accusat; qui uero iuste se recognoscit a iusto iudice pati quod sustinet, etiamsi super quo patitur ignorat, per hoc iam iustificatur per quod semetipsum accusat, et Dei iustitiam laudat. Beatus qui hec omnia tulerit patienter.



CAPUT LXuI. De tentamentis somniorum.

Plerumque demones in noctibus solitariis occurrentes, ut formidolosos eos faciant, per soporem conturbant; et quos uigilantes intus tentant, nec superant, dormientes acriter impugnant. Nonnunquam  autem et aperta impugnatione grassantes humana corpora uerberant, sicut beato Antonio fecerunt. Quod tamen, Deo permittente, malorum fit ad uindictam, iustorum uero ad tolerantiam et gloriam. Plerumque immundi spiritus eos quos incumbere in seculi amore conspiciunt, dormientes quadam uana spei prosperitate illudunt, sicut legitur in Dialogorum libro cuidam contigisse; qui dum somnia uehementer attenderet, ei per somnium longa spatia huius uite promissa sunt. Cumque multas pecunias pro longioris uite stipendiis collegisset, ita repente defunctus est, ut intactas omnes relinqueret, et ipse secum nichil ex bono opere portaret. Nonnunquam etiam Satanas in angelum lucis sese non solum dormiendo, sed etiam uigilando transformat, ut quemlibet  aliqua erroris fraude decipiat; sicut legitur in Collationibus Patrum de quodam sene, qui sedens in cella sua et sustinens tentationes, uidebat demones manifeste, et contemnebat eos. Cum autem diabolus uideret se uinci a sene, uenit et ostendit se ei, dicens: uis uidere Christum? Et respondens senex dixit: Anathematizo te, et eum de quo dicis; ego autem Christo meo credo dicenti: Si quis uobis dixerit: Ecce hic Christus et ecce illic; nolite credere . Et dixit diabolus: Ego sum Christus. uidens autem senex clausit oculos suos. Et dixit ei diabolus: Quare clausisti oculos tuos? Et dixit senex: Ego hic Christum nolo uidere, sed in uita beata. Hec audiens diabolus discessit ab eo.  Hic ergo patenter obstenditur quantis machinamentis Dei seruos conatur decipere inimicus. Illi autem qui aut nullis, uel raris conscii sunt delictis, aut nunquam aut raro terroribus fatigantur nocturnis: et si ad momentum huiusmodi commoueantur, mox tamen euigilantes illusionum uanitates despiciunt intentionemque suam ad Deum conuertunt. Interdum etiam quedam arcana ac mystica Dei serui per uisionem uidere solent. E contra uero peccatores qui corda sua grauioribus uitiis polluerunt, conscientie pauore illusi species tremendas aspiciunt; et quos uigilantes diabolus traxit ad uitia, dormientes fatigat, ut nunquam eos requiescere sinat. In oculis autem peccatorum diabolus terribilis est; in oculis autem iustorum terror eius uilis est. Sciendum  quippe est quia diuerse sunt qualitates somniorum. Aliquando namque ex uentris plenitudine uel inanitate somnia generantur; aliquando uero ex cogitatione accidunt, sicut scriptum est: Multas curas sequuntur somnia . Nam sepe que in die cogitamus, in noctibus recognoscimus. Aliquando autem ex illusione immundorum spirituum oriuntur, dicente Salomone: Multos errare fecerunt somnia et illusiones uacue . Aliquando quippe ex reuelatione procedunt, sicut legitur in lege de Ioseph filio Iacob, qui somnio fratribus preferendus predicitur. uel sicut in Euangelio de Ioseph sponso beate Marie, qui ut fugeret cum puero in Aegyptum, somnio admonetur. Aliquando nempe ex reuelatione simul et cogitatione generantur, dicente  Daniele: Tu, rex, cogitare cepisti in strato tuo quid esset futurum post hec; et qui reuelat mysteria ostendit tibi que uentura sunt . Sepe etiam demones deceptoria fraude multa solent uera predicere, ut ad extremum ualeant animam ex aliqua falsitate decipere uel illaqueare. Sed quamuis nonnulla uera sint somnia, facile tamen non oportet credere illa, ne forte aliquando ex illusione diaboli procedant, et simplicium corda decipiant, recolentes testimonium Scripture dicentis: Si dixerint uobis, et ita euenerit, nolite credere . Somnia enim similia sunt auguriis, et qui eis intendunt, reuera augurare noscuntur. Solitarii autem inter illusiones ac reuelationes discreta circumspectione discernant, ut  sciant quid a bono spiritu percipiunt, uel quid a malo spiritu patiuntur.



CAPUT LXuII. Ut solitarii signa et miracula fieri non querant.

Signa igitur et miracula a solitariis non sunt querenda, propter ostentationem et uanam gloriam. Nam quisquis signorum et mirabilium indiciis uult probari, non potest probus uideri. Quia ipse Dominus et Saluator non dixit: Ex signis et mirabilibus cognoscetis eos, sed ait: Ex fructibus eorum cognoscetis eos . Neque enim in die iudicii remuneraturum se promittit eos qui signa et prodigia faciunt, sed eos qui preceptis suis obediunt, dicens ad eos: uenite, benedicti Patris mei, percipite regnum, etc.  Sed et beatos non dicit  eos qui signa et mirabilia fecerunt, sed humiles spiritu, mansuetos, lugentes et huiuscemodi opera exsequentes. Nusquam in signorum opere beatitudo ponitur, sed in expletione mandatorum Dei. uita enim bona, atque actus probi, etiam sine signis et mirabilibus merentur coronam; iniqua autem conuersatio, etiamsi signa et prodigia fecerit, supplicia non euadit. Et ideo superflue hec queruntur, imo et periculose. Per ostentationem uero nichil faciant solitarii. Nam quantum malum sit per ostentationem aliquid agere, presens exemplum ostendit, cum subditur: Fuit quidam iuuenis monachus, qui cum uidisset quosdam senes iter agentes, ostentationis causa iussit onagris uenire, ut portarent eos, donec peruenirent ad se. Illi autem senes indicauerunt hoc  beato Antonio. Et dixit abbas Antonius: uidetur mihi monachus iste similis esse naui omnibus bonis onerate, de qua incertum est utrum peruenire possit ad portum an non. Et modicum post subito abbas Antonius flere cepit, et capillos sibi trahere et lugere. Quod cum uidissent discipuli eius, dixerunt: Quid ploras, abba? Et respondit: Magna Ecclesie columna cecidit modo. Dicebat autem hoc de illo iuuene monacho. Ite, inquit, fratres, ad eum, et uidete quid agat. Perrexerunt ergo discipuli eius, et inuenerunt monachum illum sedentem et flentem peccatum quod fecit. uidens autem discipulos senis, ait eis: Dicite seni ut roget Deum, decem tantum dierum dari mihi inducias. Qui intra quinque dies mortuus est. Quapropter caueant omnino solitarii, ut  nichil per ostentationem faciant. Insuper autem morbum uane glorie fugiant: que non solum in carnalibus uitiis, sed etiam in spiritalibus causis solitarios pulsat; ut qui non ualent carnalibus uitiis decipi, spiritalibus successibus acrius saucientur. Nam quem diabolus sub specie pretiose uestis ac nitide non potest in uanam gloriam immergere, pro squalida et inculta conatur decipere. Et quem non potest per honorem deiicere, per humilitatem supplantat; et quem scientie et elocutionis ornatu nequit extollere, grauitate taciturnitatis elidit. Si ieiunat quis palam, glorie uanitate pulsatur. Si illud causa uane glorie contemnende contexerit, eodem uitium elationis incurrit. Alius enim oratione, alius uigiliarum prolixitate pulsatur. Multi enim uanam gloriam  fugiendo in ipsam incidunt; et multi in hoc ipso cupiunt laudari quod laudes contemnunt; et mirum in modum laus, dum uitatur, appetitur. Ideo pulchre sancti Patres nostri naturam morbi huius in modum cepe conscribunt, que uno decoriata tegmine, alio rursum inuenitur induta, totiesque reperitur obtecta quoties fuerit exspoliata. Quapropter oportet solitarios, iuxta consilium Apostoli , per arma iustitie a dextris et sinistris transire; per gloriam, et ignobilitatem, per infamiam et bonam famam incedere. Et ut per Salomonem dicitur: Non diuertant ad dexteram, neque ad sinistram ; id est, nec de uirtutibus et dextris successibus se extollant, nec ad sinistrum uitiorum  tramitem flectantur; sed medium tenentes ad ipsum qui uia, ueritas et uita est, prospero incessu peruenire mereantur.



CAPUT LXuIII. De trimoda carismatum gratia.

Usque ad spiritualium narrationem carismatum proferendam precedens disputationis ordo peruenit, quam tripartitam esse, maiorum traditione percepimus. Prima siquidem curationum causa est, cum pro merito sanctitatis electos quosque ac iustos uiros signorum gratia comitatur, sicut apostolos multosque sanctorum signa et prodigia secundum auctoritatem Domini fecisse manifestum est, ita dicentis: Infirmos curate, mortuos suscitate, leprosos mundate, demonia eiicite: gratis accepistis, gratis date  . Secunda, cum ob edificationem Ecclesie, uel eorum qui infirmos suos ingerunt, uel eorum qui curandi sunt fidem, sanitatum uirtus etiam a peccatoribus indignisque procedit. De quibus Dominus in Euangelio: Multi, inquit, dicent mihi in illa die: Domine, Domine, nonne in nomine tuo prophetauimus, demonia eiecimus, et multas uirtutes fecimus? Et tunc confitebor illis quia non noui uos: discedite a me, operarii iniquitatis . Propter hoc autem et discipulos monebat dicens: Nolite gaudere quod demonia uobis subiecta sunt, sed quia nomina uestra scripta sunt in celis . Tertius curationum modus etiam colludio demonum ac factione simulatur: ut dum homo apertis criminibus fuerit obligatus, propter admirationem signorum  sanctus ac Dei seruus credatur; uel certe ut is qui curationum dona habere se credit, per superbiam cordis elatus grauius elidatur? Inde est quod Dominus in Euangelio loquitur: Exsurgent, inquit, pseudochristi, et pseudoprophete, et dabunt signa magna et prodigia, ita ut in errorem inducantur, si fieri potest, etiam electi . Quapropter nunquam de admiratione signorum, sed de ornatu morum debet apud nos esse quisquam laudabilis. Et reuera maius miraculum est de propria carne fomitem eradicare luxurie, quam expellere immundos spiritus de alienis corporibus; et magnificentius signum est uirtute patientie truculentos motus iracundie cercere quam demonibus imperare ac de alienis corporibus infirmitates pellere: et precelsior  uirtus est anime proprie languorem curare, quam corporis alieni. Quanto enim anima sublimior carne est, tanto prestantior eius et salus est. Et maior merces est peccatorem suscitare de uitiis, quam mortuum de sepulcro. Ideoque a sanctis Patribus signorum opera nequaquam legimus affectata, sed quanquam ea Spiritus sancti gratia possiderent, nunquam exercere uoluerunt, nisi forte ineuitabilis necessitas illos coarctasset, ut beatum Macarium, qui fuit discipulus sancti Antonii. Hunc enim ferunt aliquando cum homicidium in locis uicinis fuisset admissum, et innocenti cuidam impingeretur crimen homicidii, eum qui calumniam patiebatur confugisse ad eius cellulam: adfuisse etiam eos qui innocentem  perurgebant, iurantes, et dicentes periclitari seipsos, nisi comprehensum homicidam legibus traderent. Ille uero cui crimen impingebatur, cum sacramentis affirmabat conscium se non esse sanguinis illius. Et cum diu hoc certamen haberetur, interrogat sanctus Macarius ubi iaceret ille qui dicebatur occisus. Cumque designassent locum, cum omnibus qui ad perurgendum hominem uenerant, iuit ad sepulcrum, et ibi fixis genibus, inuocato nomine Christi, ad eos dixit qui astabant: Nunc Dominus ostendet si reus est hic quem perurgetis. Et eleuata uoce defunctum ex nomine clamauit. Qui cum de sepulcro respondisset, ait ei: Per fidem Christi te obtestor, ut dicas si ab eo qui calumniatur pro te occisus es? Tum ille de sepulcro elata uoce respondit, dicens,  non se esse ab eo lesum. Hoc audito cum stupefacti omnes decidissent in terram, rogauerunt pedibus eius aduoluti ut interrogaret eum a quo esset occisus. Tunc ille: Hoc, ait, non interrogabo; sufficit nunc mihi ut innocens liberetur, non est meum ut reus prodatur. Hec igitur eius uirtus et gratia, quantum in ipso fuit, forte semper lateret, nisi eum necessitas periclitantis hominis et amor sincerus erga Christum hoc exercere miraculum compulisset. Sciendum itaque est quia sicut thesaurus apertus cito expenditur, sic et uirtus quelibet, cum publicata fuerit, exterminabitur; et ut cera soluitur a facie ignis, ita et anima laudibus inaniter exaltata perdit uirtutum uigorem. Proinde necesse est solitariis, ut si eis cuiusque conscientia boni operis fuerit, occultent  illam, et cum omnia fecerint que Deus precipit, dicant: Serui inutiles sumus . uirtutes quoque si forte in se esse senserint, sileant et celent; Deus diuulgabit opera eorum, et adducet ad medium, cum uenerit Dominus, qui et illuminabit abscondita tenebrarum, et manifestabit consilia cordium: et tunc laus erit unicuique a Deo ; tunc reddet singulis secundum opera sua.



CAPUT LXIX. Ut solitarii post retrusionem ad secularem uitam minime redeant; et de perseuerantia boni operis.

Contrarium est omnino ecclesiasticis regulis, ut solitarii post retrusionem, causa elationis uel negotiationis, ad seculum ueluti preda demonum facti infeliciter redeant. Nam quam graue crimen solitarios  apostatare, hoc est, a priori proposito recedere, Dominus in Euangelio testatur: Nemo, ait, mittens manum suam in aratro, et respiciens retro, aptus est regno Dei . Hinc Paulus apostolus ait: Nemo militans Deo implicat se negotiis seculi, ut ei placeat cui se probauit . Non enim liber est a laqueis diaboli, qui se negotiis mundi post retrusionem uoluerit implicare. Talibus enim conuenit illa beati Petri uera et multum timenda sententia: Melius enim illis fuerat uiam uite non agnoscere, quam post agnitam retrorsum reuerti . Et iterum: Canis reuersus ad uomitum suum, et sus lota in uolutabro luti . Si quis ergo suadente diabolo hec perficere tentauerit,  nisi ineuitabilis necessitas eum compulerit, excommunicetur omnimodis ab episcopo suo, uel a ceteris prelatis, quousque ad prius propositum redeat, quod propter Deum primitus elegerat. Non enim queritur in solitariis initium boni operis, sed finis; quia de fine suo unusquisque iudicabitur, non de uita preterita, dicente Domino per Prophetam: Qualem te inuenero, talem te iudicabo . Sunt enim, quod peius est, qui bene incipiunt, sed male finiunt conuersationem, ut Iudas, qui bene cepit, sed male finiuit: et Paulus male cepit, sed bene finiuit. Cepisse enim multorum est, sed culmen perfectum attigisse rarorum est. Ideo non insipientibus premium promittitur, sed perseuerantibus datur, dicente Domino: Qui perseuerauerit usque in finem, hic saluus  erit . Si autem solitarius aliquis ideo securum se putat de solitaria uita aliquando posse discedere, quod in ipso proposito bene cucurrerit, quod ibi multum laborauerit, hic talis agit ac si aliquis oneratam mercibus nauim a portu soluat, et tempestati tradat, et ad scopulos et saxa detorqueat. Hic talis uideat quam incerti et quam  lubrici sunt exitus uite hominum, sicut per Salomonem dicitur: Nescit homo utrum amore an odio dignus sit; sed omnia in futuro reseruantur incerta . Ideoque nemo de preteritis sit securus, quia quamuis solitariorum conuersatio probabilis sit, incertum tamen est hominibus quo sint fine destinati. Tunc enim felix et beata eorum inchoatio, et tunc placet Deo eorum conuersatio, dum absque ullo erroris titubationisue naufragio ad optatum finem perfectionemque prospero cursu perueniunt. Quapropter studeant solitarii hanc Regulam breuiter de sanctarum floribus Scripturarum collectam, et sanctorum Patrum exemplis hinc inde munitam, sedula meditatione perlegere, et per singula uerba discutere, ac memorie commendare, et diuina auxiliante  gratia, iuxta uires adimplere, quatenus ad eamdem gloriam ualeant peruenire quam nec oculus uidit, nec auris audiuit, nec in cor hominis ascendit, quam preparauit Deus diligentibus se ; ipso opitulante qui uiuit et regnat Deus per omnia secula seculorum. Amen.

Explicit Regula Solitariorum.



CODICIS REGULARUM PARS TERTIA. REGULAE SS. PATRUM AD uIRGINES.





SANCTI AUGUSTINI HIPPONENSIS EPISCOPI EPISTOLA CIX, REGULAM SANCTIMONIALIBUS PRAESCRIPTAM CONTINENS.







SANCTORUM CAESARII, AURELIANI, DONATI, ARELATENSIS, ITEM ARELATENSIS ET uESONTIONENSIS EPISCOPORUM, REGULAE AD uIRGINES.







CUIUSDAM PATRIS REGULA AD uIRGINES.







SANCTI LEANDRI HISPALENSIS REGULA SIuE DE INSTITUTIONE uIRGINUM ET CONTEMPTU MUNDI, AD FLORENTINAM SOROREM LIBER.





CODICIS REGULARUM APPENDIX. SANCTORUM PATRUM EXHORTATIONES AD MONACHOS ET uIRGINES DE OBSERuANTIA uITAE RELIGIOSAE, Collecte olim a sancto Benedicto Anianensi.





OBSERuATIO CRITICA IN APPENDICEM AD CODICEM REGULARUM.

In hac quidem Appendice continentur insignes quedam adhortationes SS. Patrum, que, etiamsi non monachorum Regule appellari possint, attamen ad monasticam uitam recte dirigendam omnino pertinent; cum pareneticam doctrinam utriusque sexus monachis accommodatam complectantur. Hec adhortationum opuscula eruit Holstenius ex duobus uetustis codicibus, in lectissima bibliotheca serenissime Suecorum regine conseruatis, cui etiam et hanc Appendicem consecrauit.

Existimat quoque doctissimus editor, has adhortationes ex sanctis Patribus collectas esse idem opus quod sanctus Benedictus Anianus composuit, atque collectioni Regularum monasticarum adiunxit; prout ex uita eiusdem sanctissimi abbatis constat, ubi exerte dicitur, illum preter Regularum Codicem alium nichilominus composuisse librum ex sanctorum doctorum homiliis. Quod sane assertum satis quadrat in hoc presens opus ex Patrum uariorum opusculis contextum, et partim monachos, partim sanctimoniales apprime erudiens, et ideo dignissimum ut Codici Regularum adiungatur; quamuis in ipso mss. codice Coloniensi inuentum non fuerit. Nam Codices illi mss. olim pertinebant ad monasterium Floriacense, atque eadem manu scripti erant ac ipse Codex Regularum. Adeoque simillimum uero uidetur, hec pia opuscula ab ipso sancto Benedicto Aniano collecta fuisse, atque ipsi codici Regularum assuta ad maiorem discipline monastice perfectionem procurandam. Fatetur quoque Hugo Menardus in suis eruditissimis notis ad uitam sanctissimi huius abbatis, se reperisse ad calcem uetusti codicis Floriacensis, ex quo eruit Concordiam Regularum, etiam tale opusculum sed mancum, quod ideo cum ipsa Concordia non edidit, quia in fine deerant quedam folia. Quemadmodum igitur piissimus abbas Anianus ad calcem Concordie Regularum appendere uoluit sententias et testimonia quorumdam sanctorum Patrum, qui non Regulas monasticas scripserunt, sed selectam asceticam doctrinam ad euitanda uitia et excolendas uirtutes tradiderunt: sic etiam ueritati consentaneum uidetur, quod Codici Regularum monasticarum adiecerit integra opuscula SS. Patrum, ex quibus tales sententias desumpserat. Notum quippe est, Concordiam Regularum solummodo continere selectas sententias et testimonia ex ipsis Regulis monasticis collecta; pari quoque modo et opusculum illud Concordie Codici assutum solummodo comprehendebat farraginem sententiarum excerptam ex his integris sermonibus et adhortationibus que hanc Appendicem apte conficiunt.





INCIPIT LIBER SANCTI ATHANASII EPISCOPI ALEXANDRIAE DE OBSERuATIONIBUS MONACHORUM *

Etsi gloriari in Christo licet quod huiusmodi principiis sitis initiati, ut sit inchoatio uestra perfectio, et ad ueram uiuendi frugem gradus interpositos  preuolantes, apice ipsius culminis occupato, discipline summam teneatis, ut in uotis habere debeat imitari quisque uos potius quam posse credat institui: mihi tamen huius licentiam prerogatiue paternus ascripsit affectus, et amplectenda mihi uestre expostulationis exactio; qui dum me auditis non solum libenter, sed etiam auide, impudentem me uestro amore fecistis. Precedentes duco, et ultra mensuram mee possibilitatis extensus quos sequi cupio ducere compellor. Pergam igitur per tramitem uite uestre, et quasi qui primis litterarum imbuatur elementis depictis, adumbratas prefigurationibus notas stylo imitatore calcabo, accedentibus ad speranda beati instituti premia que sequenda sunt.

Primum abstinentie cura, ieiunii patientia, orandi assiduitas, legendi, uel si quis adhuc litterarum expers sit, audiendi sit desiderium cum cupiditate discendi. Hec enim sunt prima quasi lactentium in Dei  agnitione crepundia: quibus homo admonitus ortus sui, diuini tramitis ingredi uiam uelle incipiat, dum posse consuescat. Et quidem ista tradens, non de uulgi promiscua fide loquor, quem omnipotentis Dei misericordia insinuata confessio, et innocentie singularis instillata doctrina uenia sola efficit esse contentum. Quanquam Dominus noster, sicut legimus, omnes uelit saluos fieri, et ad agnitionem ueritatis uenire: tamen quia preeminentis gratie cuncti capaces esse non possunt (Non enim omnes qui ex Isrel sunt, Isrelite sunt , uel contenti puteo aque uiue, nos in holocaustum nostri hostiam uoluntarie oblationis aptemus,  desiderantes escas et parantes ac primatibus preuertamus, illis ad mensuram uenie hanc sententiam largientes: Omnis creatura Dei bona, et nichil abiiciendum quod cum gratiarum actione percipitur . Nos ad premium glorie illo labore nitentes: Bonum est non manducare carnem, neque bibere uinum . Et rursum: Omnis qui in agone contendit ab omnibus se abstinet, et ille quidem ut corruptibilem coronam accipiat, nos autem incorruptam . Abstinentia enim continentie nutrix est, qua innupta siue nupta facilius passibilitatis frena patitur, si non deliciarum calcaribus incitetur. Quam sic eos qui ad summa nituntur, uel cupio uel mando colere, ne putent in aliis crimen esse nupsisse, scientes scriptum esse: Bonum est  nubere: melius est non nubere . Qui hoc enim illicitum credunt, ipsi premium sui laboris imminuunt. Illicitis enim cauere, iugum necessitatis est; permissa uincere munus arbitrii. Malis abstinere, discipline merces est; bona supergredi, libertas meriti est, non finis imperii. Illud legis indultum est terminis; hoc gratie reseruatum est incrementis.

Ieiuniorum quoque non sit uolentibus certa mensura: sed in quantum possibilitas ualet, nisu laborantis extensa; que preter Dominicam diem semper sint solemnia, si uotiua sunt. His sese Moyses beatissimus preparans affatibus Dei dignus ingessit. His predictas per Ionam Niniuite minas in placidam rursus flexere sententiam. His Bethulie populus Assyria  obsidione conclusus, et usque ad deditionem sui experta plurima uirtute conterritus, ab Holofernis tumentibus minis constantis manu femine meruit uindicari. His Mardocheus Aman crudelem superbia preparato sibimet ligno, accepte pene conuersione suspendit. His iehsu Saluator noster in carne hominis quam assumpserat eruditus, suadelas diaboli tentantis obtudit: quas etsi aliter potuisset expellere, docendos tamen sibi populos uoluit hac imitatione formare.

Orationibus uero ita frequenter instandum est, ut uix eas aliquod tempus interpolet. Scriptum est enim: Orationi instate, uigilantes in ea . Et iterum: Querite et inuenietis; pulsate et aperietur uobis . Per has amicus dormiens excitatur;  et quamuis omnem familiam sopor altus obsederit, depromi tamen sibi panes ac porrigi importunus expostulator extorquet.

Has, si fieri potest, sola legendi intercapedo disrumpat. Cuius rei cura in canonicis ponenda est monimentis: non quod apocrypha debeamus presertim ignorata damnare; sed quod ad scientiam Dei digestam canonis seriem putemus posse sufficere. Illa enim si consentiunt, superuacua sunt; si dissentiunt, uitanda sunt. Sine legendi autem studio nemo ad Deum ualebit esse intentus. Primum, quod huiusmodi opera ab aliis actibus caduce occupationis abducunt: et diuersorum exemplorum insinuata cognitio uel bonorum appetentiam, uel malorum facit  esse cautelam. Neque enim alias Petrus apostolus admoneret: Preparati semper estote ad rationem reddendam ad omnes poscentes uos de uerbo fidei uestre et spei uestre . Et Apostolus: Non cessamus pro uobis orantes, ut impleamini agnitione eius in omni sapientia et intellectu spiritali . Et rursus; uerbum Christi habitet in uobis abundanter in omni sapientia . Nam et in ueteri Testamento similem hominibus curam sacre preceptionis inculcauit eloquium. Sic enim Dauid ait: Beatus uir qui non abiit in consilio impiorum, et in uia peccatorum non stetit, et in cathedra pestilentie non sedit; sed in lege Domini uoluntas eius, et in lege eius meditabitur die ac nocte . Et ad Iesum Naue Dominus loquitur: Non recedet liber iste  de manibus tuis, et meditaberis in eo die ac nocte . His quoque se negotiis malarum cogitationum lubrica frequenter interserunt; et quamuis ipsa sedulitas animum ad Deum prestet intentum, efficit tamen in sese mordax seculi cura sollicitum. Quod si hec frequenter et importune patitur religioso labori deditus, nunquam profecto illis carebit otiosus.

Nunc quoniam studiorum membra digessimus, morum augmenta cumulemus. Illud autem non extra commonitionem puto, ut sit uictus facilis, uilisque uestitus: cum et hec tegendi corporis gratia reperta sint, non ornandi; et illa sustinende anime potius quam obruende. His igitur que supra ostendimus actibus mancipatus omne odium deponat inimici. Nec hoc tantum fine contentus, simultates amore  commutet; iram patientie temperet freno; auaritiam abstinentie uincat imperio; ac precipue linguam custodia taciturnitatis obsepiat; ne in litigium contentiosa feruescat; ne in maledictum procax incurrat; ne in obtrectationem maledicta serpat; ne in iurationem facilis prolabatur; ne in mendacium ficta dissimulet; ne in circumuentione astuta calleat: ne in elatione superba iactetur; sedulo seruans tempus tacendi et tempus loquendi, omne otiosum uerbum obnoxium sciat esse rationi. Nam ideo et Dauid beatissimus ori suo custodiam deposcit: et condiendum sale sermonem beati Pauli pagina sacra constituit et nullum indomabile membrum esse quam linguam testifica Iacobi precepta signarunt.

Sit igitur qui huiusmodi uiam scandit, tacitus,  mitis, benignus; et quia caritatis insolubilis nexus habetur, abiiciendus in studio parili semper alium iudicans potiorem. Hoc enim freno astringit inuidiam, quam uicine sibi elationis sepius incitatam iudicio, dum gratias referendi sibi honoris appetit, notam miseri liuoris incurrit. Nec premium a Deo unusquisque percipit, si ab hominibus id requirit. Deus enim superbis resistit, humilibus autem dat gratiam ; qui cum de huiusmodi studio discipulos erudiret, ipsum pronuntiat maximum, qui minimus uelit esse cunctorum. Esto, ab aliquibus frater tuus propensius honoretur, nec illos minus amicos habeas, nec hunc emulum prelate uenerationis attendas. Quinimo iudica circa te augmentum  illius honoris accrescere, sciens scriptum: Si enim glorificatur unum membrum, congaudent omnia membra; uos autem estis corpus Christi et membra . Nam quicunque aliquem uestrum diligit, omnem dignitatem Deo, in quem uos coitis, ascribit. In hoc mite silentium placet; in hoc affabilitas blanda diligitur: hunc rudis et innata simplicitas, hunc scientia erudita commendat: huius in ieiunii iugitate patientia, huius in abstinentie uirtute contemptus, huius in lectionis assiduitate sedulitas pro diuinorum munerum diuersitate laudatur. Hec autem, sicut scriptum est, operatur unus atque idem spiritus diuidens singulis prout uult. Sicut enim corpus unum membra habet multa, omnia autem membra de corpore uno cum sint multa, corpus unum sunt: ita et  Christus. Omnes enim nos in unum corpus baptizati sumus . Singuli uobis potestis omnium bonorum summam presumere, si nullus se incipiat in eo quod alteri precellit efferre. Sed cum uos inuicem nexu astricte caritatis arctabitis, tunc eos qui foris sunt, et in seculari adhuc actu mundialibus uinculis colligantur, nolite attentioris uite austeritate damnare, scientes scriptum: Nolo iudicetis, ne iudicemini . Et iterum: Tu quis es qui iudicas alienum seruum? Domino suo stat aut cadit. Potens est enim statuere illum Deus . Magis benignis adhortationibus, et illiciente blandimento uia ueritatis ostensa nubem erroris aperite; ut non trahi incipiat unusquisque, sed sequi pedetentim. Semper duriora flectenda sunt, ne uiribus  inclinata curuatio, priusquam in circulum ueniat fatiscens fragmen offendat. Hic enim sepius scandala uulgi gignuntur, dum ad religionis iugum censorium arrogatur imperium. uita nostra iubeat, lingua persuadeat; quia plus auctoritatis gestat exemplum, et ingerit appetentiam sui morum lenis formatio. In omni igitur actu uestro quasi speculo relucente fulgete, ubique circumsepti, ubique solliciti; ne quid liuor inueniat, ne quid rumor falsus infligat.

Feminas probatas et religionis studio deditas cum mensura uenerationis honorate: ut nec austeritas inhumana, nec sedulitas sit remissa. Accessus ad uos inuicem uester non ingestus sit, sed innatus; quem causa fecerit; non quem superuacuitas relaxarit. Plures audite cum pluribus: aut si quando alterius  sexus frequentia deerit, uel annorum cuiusdam probata grauitas, uel celebritas loci, uel ratio temporis id honestet, quia precipue uobis etas, hora, solitudo uitanda sunt. Non quod mihi fas sit de his, qui uere semel deuota Deo pectora dicauerunt secus estimare aliquid; sed ut ex abundanti sic uitetis omne, quod fingi potest, tanquam possit et credi. Caueamus ne in nullo fame nostre uulnere serpat nata ab occasione suspicio. Ipsa fame semina priusquam linguis nutriantur intereant. Non tantum uobis fides facti, sed possibilitas etiam releganda mendacii. Beata enim uita est et preclara, de qua nil licet falsitati. Nec enim ego hoc iudicium meum austerus censor arripui; sed celeste imperium monitor blandus assumpsi.  Nam sic ait Apostolus: Zelans uos zelo, despondi uos uni uiro uirginem castam exhibere Christo . Sciens scriptum esse: Non ponatis offensionem uel scandalum fratri . Et iterum: Sine offensione estote Iudeis et gentibus, et Ecclesie Dei . Et iterum: Non blasphemetur bonum nostrum . Et iterum: Ut quid libertas nostra iudicetur ab infideli conscientia ? Et iterum: Omnia autem uestra honesta fiant . Et iterum: Commendantes nosmetipsos in omnem conscientiam hominum coram Deo . Et iterum: Prouideamus bona non solum coram Deo, sed etiam coram hominibus . Et iterum: Ut is qui ex aduerso est confundatur, nichil habens de nobis  dicere mali .

Neque me preterit secularis liuoris inuidia in obtrectationem semper religionis ardere, et mordacem malignis rumoribus dentem impressum dicacitatis infigere. Utatur sua mundus natura, dum nichil in nostra inueniat disciplina. Falsitas ex more iactetur, dum ne uerisimile quidem possit esse quod dicitur. Nemo ideo debet contemnere uulnus infamie, quia semper consueuerit rumor simulare: sed ideo intentius precauere, quod soleat etiam ficta componere. Nemo ab obtrectationis metu redditur obtrectandi solemnitate securus; neque est negligentie causa sollicitudinis continuata materia. Sit igitur pudoris ac uerecundie uestre tuta et circumspecta custodia. Necessarius e domo et rarus egressus, quem aut religionis  ratio extulerit, aut ad substantiam uictus causa exercendi operis ordinarit; a muneribus cunctis nisi que ad quotidianum cibum annuumque uestitum suppetant, abstinentes; scientes scriptum esse: Habentes autem alimenta et quibus tegamur, his contenti simus . Et iterum: Ut honeste ambuletis ad eos qui foris sunt, et nullius aliquid desideretis . Ne quidem prebende eleemosyne gratia ultra supradictos uictus ab ullo quippiam presumatis; scientes scriptum: Si enim uoluntas prompta est, secundum id quod habet acceptum est, non secundum id quod non habet . Sic illa euangelici sermonis diuina sententia anum pauperem, inter larga locupletum munera gemina  tantum era mittentem, magnifica accepta largitione ditauit. Quia non potest parum esse quod totum est; neque quisquam amplius dedit, quam qui sibi nichil reseruauit. Hec si qui preter uos nimium uidebuntur astricta, qui Dei claustra pulsare tentauerit, prout ratio sua tulerit, relaxabit: ne quis forte aut connexus sit coniuge, aut liberis impeditus. Habet preter hec arcta substantia plura que sequantur. Neque se repulsum credat, sed aditu alterius uocationis admissum, sicut scriptum est: Unusquisque in qua uocatione uocatus est, in ea permaneat . Non tamen propensiorem curam patrimonio quam religioni in caducis magis occupatus intendat, agnoscens scriptum esse: Et possidentes tanquam non possidentes . Si quem tamen  posteritatis compede felicior natura si intelligatur absoluerit, causam herendi in mundo, nisi ignarus est Dei munerum, non habebit. Cur enim uiuendi uoluntate non soluat, quod moriendi lege rumpendum est; faciens de sorte mercedem, ut de necessitate uirtutem augeat? Quinimo qui in sua re familiari de paruis magna, de uilibus pretiosa, eterna facit de caducis; solus est cum peruenerit, ut sempiternus patrimonii sui possit esse possessor. Si auarus non est, debet terminanda contemnere; si auarus est, debet desiderare perpetua, sciens scriptum esse: Nolite thesaurizare uobis thesauros in terra, ubi tinea et rubigo exterminant, et ubi fures effodiunt et furantur. Thesaurizate autem uobis thesauros in celo, ubi neque tinea, neque erugo exterminant, ubi fures  non effodiunt nec furantur .

Hoc ei qui non caret filiis hortamentum est; qui caret, imperium. Ista uos cuncta congrua temporibus, apta personis, referta exemplis, condita blanditiis, hortamento mites ingerite: facilius potest persuadere qui facit. Neque enim aliquo horum omnium fructu inuidi estis cuiusquam estimatione fraudandi. Erat uobis certe corpus firmum, etas integra, rudes  animi, quamuis angusta pro humani generis uarietate substantia: patebat uel negotiandi usus, uel studium militandi: diuerse artes, et innumera in actibus mundi augende facultatis officia. Postremo non deerat uel pauper uxor, que uiuendi pararet uoluptatem, et insita humanis sensibus pignorum blandimenta. Que uos omnia quidem corpore et castis sensibus respuentes, diuine sententie formam religiosis actibus custoditis, dicente Scriptura: Quicunque plus me fecerit domum, aut uxorem, aut filios, non est me dignus . uestra igitur intuentes exempla, nec illi de meritorum summa angusta sui estimatione desperent, qui substantia parili ad studium uite huius aduenerit. In hoc ergo, filii karissimi, uiuendi tramite constituti, uacate et  uidete quoniam suauis est Dominus .

Dies noctesque lectionibus atque orationibus ducite; et mei semper, quem in opere et scientia abortiuum omnium sacerdotum preceptorem tanti uobis habuistis eligere, mementote. uigilate, state in fide, confortamini, omnia uestra in caritate fiant, et Deus pacis erit uobiscum .





EIUSDEM S. ATHANASII EXHORTATIO AD SPONSAM CHRISTI. *


Quantam in celestibus beatitudinem uirginitas sancta possideat, preter Scripturarum testimonia, Ecclesie etiam consuetudine edocemur: quia discimus peculiare illi subsistere meritum, cuius specialis est consecratio. Nam cum uniuersa turba credentium paria gratie dona percipiat, et eisdem omnes sacramentorum benedictionibus glorientur, iste proprium aliquid pre ceteris habent, cum de illo sancto et immaculato Ecclesie grege, quasi sanctiores purioresque hostie pro uoluntatis sue meritis a sancto Spiritu eliguntur, et per summum sacerdotem Dei offeruntur altario. Digna reuera Domino hostia tam pretiosi animalis oblatio, et nulla magis ei quam imaginis sue hostia placitura. De  eiusmodi enim Apostolum precipue dixisse reor: Obsecro autem uos, fratres, per misericordiam Dei, ut exhibeatis corpora uestra hostiam uiuentem, sanctam, Deo placentem . Possidet ergo uirginitas et quod alii habent, et quod alii non habent: dum et communem et peculiarem obtinet gratiam, et proprio, ut ita dixerim, consecrationis priuilegio gaudet. Nam et Christi sponsas uirgines dicere ecclesiastica nobis permittit auctoritas; dum in sponsarum modum quas consecrat Domino uelat: ostendens eas uel maxime habituras spiritale connubium, que subterfugerint carnale consortium. Et digne Deo per matrimonii comparationem spiritualiter copulantur, que eius dilectionis causa humana connubia spreuerunt. In his quam maxime impletur  illud Apostoli: Qui autem adheret Domino unus spiritus est .

Grande est et immortale, et pene ultra naturam corpoream, sopire luxuriam et concupiscentie flammam adolescentie facibus accensam animi uirtute restringere, et spiritali conatu uim genuine oblectationis excludere, uiuere contra humani generis morem, despicere solatia coniugum, dulcedinem contemnere liberorum, et quecunque presentis uite esse commoda possunt, pro nichilo spe future beatitudinis computare. Magna hec, ut dixi, et admirabilis uirtus est, et non immerito pro magnitudine laboris sui ingenti premio destinata. Dabo, inquit Dominus, spadonibus meis in domo mea, et in muro  meo locum nominatum meliorem a filiis et filiabus Isrel, nomen eternum dabo eis, quod non deficiet . De quibus spadonibus Dominus in Euangelio repetit dicens: Sunt enim spadones qui seipsos castrauerunt propter regnum celorum . Magnus quidem est pudicitie labor, sed maius premium: temporalis custodia, sed remuneratio eterna. De his enim et beatus Ioannes apostolus loquitur, quod sequuntur Agnum quocunque ierit . Quod ita intelligendum puta, nullum eis locum in celesti aula claudendum, et cuncta eis diuinarum mansionum habitacula reseranda.

Sed ut illustrius uirginitatis meritum clareat, et quam Deo digna sit manifestius possit intelligi, illud cogitetur, quod Dominus et Saluator noster Deus,  cum propter humani generis salutem hominem dignaretur assumere, non alium quam uirginalem elegerit uterum. Et ut huiusmodi plurimum sibi placere monstraret, et pudicitie bonum utrique sexui intimaret, uirginem habuit matrem uirgo mansurus; in se uiris, et in matre feminis prebuit uirginitatis exemplum: quo demonstraretur in utroque sexu beatam integritatem diuinitatis haberi, et plenitudinem meruisse; dum totum in matre fuit, quidquid habebatur in filio. Sed quid ego satago excellens ac sublime pudicitie meritum reuelare, et gloriose uirginitatis bonum ostendere; cum de hac re plerosque perorasse non nesciam, et eius beatitudinem manifestissimis rationibus comprobasse, et nulli sapienti uenire in dubium posse, eam rem maioris esse meriti  que sit amplioris laboris? Quisquis enim pudicitiam aut nullius premii, aut parui existimat, certum est illum aut ignorare, aut non uoluntarium ferre laborem. Unde illi semper castitati derogant, qui eam aut non habent, aut habere coguntur inuiti.

Nunc itaque quoniam paucis licet, tam laborem quam meritum integritatis ostendimus; ne res, que grandi uirtute constat, et ingenti premio destinatur, carere fructu suo possit, diligentius excubandum est. Quanto enim quecunque species pretiosior fuerit, tanto maiori sollicitudine custoditur. Et quoniam multe sunt que bono proprio carent, nisi aliarum rerum iuuentur auxilio; ut est mellis species, que nisi cerarum custodia et fauorum cellulis conseruetur,  et  nutriatur, naturalem gratiam perdit, et subsistere per se ipsam non potest. Sicut et uini species, quod nisi boni odoris uas sit, et reparatis crebrius picibus foueatur, genuine uim suauitatis amittit. Attentius ergo prouidendum est, ne forte et uirginitati alia sint necessaria, sine quibus nequaquam fructum afferre sufficiat; et tantus nichil proderit labor, dum uane prodesse creditur, quod absque rebus necessariis possidetur. Nisi enim fallor, ob celestis regni premium pudicitie seruatur integritas, quod sine eterne uite merito neminem consequi posse satis certum est. Aeternam uero uitam non nisi per omnem diuinorum preceptorum custodiam promereri posse Scriptura testatur dicens: Si uis ad uitam uenire, serua mandata . uitam ergo non habet, nisi qui cuncta legis mandata seruauerit: et qui uitam non habuerit, celestis regni non potest esse possessor, in quo non mortui, sed uiui quique regnabunt. Nihil ergo uirginitas sola proficiet, que celestis regni gloriam sperat; nisi et illud habuerit, cui perpetua uita promittitur, per quam celestis regni premium possidetur. Ante ergo omnia pudicitiam integritatemque seruantibus, et eius remunerationem a Dei equitate sperantibus mandatorum sunt custodienda precepta; ne gloriose castitatis et continentie labor in irritum deducatur.

Supra mandatum uel preceptum esse uirginitatem sapiens et legens nullus ignorat, Apostolo dicente:  De uirginibus autem preceptum Domini non habeo, consilium autem do . Cum ergo obtinende uirginitatis consilium dat, non preceptum statuit; supra mandatum uel preceptum eam esse professus est. Quicunque ergo uirginitatem seruant magis quam preceptum est faciunt. Tunc enim proderit amplius fecisse quam iussum est, si quod iussum est facias. Cupiens diuinum implere consilium, ante omnia serua mandatum: uolens uirginitatis premium consequi, uite amplectere merita, ut tua remunerari castitas possit: nam ut uitam prestat remuneratio mandatorum; ita e contrario eorum generat preuaricatio mortem. Et qui per preuaricationem in mortem fuerit deputatus, uirginitatis coronam sperare non poterit; neque pudicitie premium  exspectare constitutus in pena.

Tres enim species sunt, per quas celestis regni possessio introitur. Prima est pudicitia; secunda mundi contemptus; tertia uero iustitia: que ut connexe plurimum se possidentibus prestant, ita diuise prodesse difficile possunt: dum unaqueque earum non propter se tantum, sed propter aliam efflagitatur. In primis ergo queritur pudicitia, ut facilius subsequatur mundi contemptus: quia ab illis mundus contemni leuius potest, qui matrimonii nexibus non tenentur. Mundi uero contemptus exposcitur, ut iustitia conseruetur; quam implere difficile possunt, qui secularium bonorum et mundanarum uoluptatum negotiis implicantur. Quisquis ergo possidet primam speciem pudicitie, et secundam,  que est mundi contemptus, non obtinet, pene sine causa possidet primam, quando secundam non habet, propter quam prima quesita est. Et si primam et secundam habeat, cui tertia, que est iustitia, desit, frustra laborat: quoniam superiores due propter iustitiam precipue requiruntur. Quid enim prodest propter mundi contemptum pudicitiam habere, et propter quod eam habeas non habere? uel cur res mundi contemnas, si iustitiam, propter quam pudicitiam et mundi contemptum habere te conuenit, non custodias? Quia ut prima species propter secundam est, ita prima et secunda propter tertiam: que si non fuerit, nec prima nec secunda proficiet.

Dicis forsitan, Doce ergo me quid sit iustitia; ut eam si cognouerim, facilius implere sufficiam. Dicam  breuiter ut ualeo, et uerborum utar simplicitate communium: quia causa de qua agimus talis est, que dissertioribus facundie sermonibus nequaquam debet obscurari, sed simplicioribus eloquentie narrationibus pandi: res enim in commune necessaria communi debet sermone monstrari. Iustitia ergo non est aliud quam non peccare. Non peccare autem est legis precepta seruare. Preceptorum autem obseruatio duplici genere custoditur: ut nichil eorum que prohibentur facias, et cuncta que iubentur implere contendas. Hoc est quod dicit: Recede a malo, et fac bonum . Nolo enim putes in hoc constare iustitiam, ut malum non facias; cum et bonum non facere malum sit; et in utroque  legis preuaricatio committatur. Quoniam qui dixit: Recede a malo, et ipse dixit, Fac bonum. Si a malo recesseris, et non feceris bonum, transgressor es legis; que non tantum in malorum actuum abominatione, sed et in bonorum operum perfectione completur. Neque enim hoc solum tibi precipitur, ut uestitum suis non spolies indumentis, sed et ut spoliatum operias tuis: neque ut habenti panem non auferas suum, sed ut non habenti tuum libenter impertias: neque solum ut pauperem suo non pellas hospitio, sed ut pulsum et non habentem recipias tuo. Preceptum enim nobis est, Flere cum flentibus . Quomodo cum illis flemus, si in nullo eorum necessitatibus participamus, nec aliquod eis in his propter quas lacrymantur causis prebemus  auxilium? Neque enim fletuum nostrorum Deus infructuosum querit humorem: sed quia lacryme doloris indicium sunt, uult te ita alterius angustias sentire ut tuas; et quomodo tibi in tali tribulatione si esses subueniri cuperes, ita alteri subuenias propter illud: Quecunque uultis ut faciant uobis homines bona, ita et uos facite illis similiter . Nam cum flente flere, et nichil, cum possis, flenti conferre, subsannationis non pietatis indicium est. Denique Saluator noster cum Maria et Martha Lazari sororibus fleuit, et immense misericordie affectum lacrymarum contestatione monstrauit, et uere pietatis indicia mox opera subsecuta sunt, cum suscitatus Lazarus, cuius causa fundebantur, sororibus redditur . Hoc fuit pie cum flentibus  flere, occasionem fletus auferre. Sed quasi potens, inquies, fecit. uerum nec tibi impossibile aliquid imperatur. Impleuit omnia qui quod potuit fecit.

Sed, ut dicere ceperamus, non sufficit Christiano a malis se abstinere, nisi etiam bonorum operum officia perfecerit. Quod illo uel maxime testimonio comprobatur, quod comminatur Dominus eterni ignis reos fore, qui quamuis mali nichil gesserint, non fecerint omne quod bonum est, dicens: Tunc dicet rex his qui ad sinistram sunt: Discedite a me, maledicti, in ignem eternum, quem preparauit Pater meus diabolo et angelis eius: esuriui enim, et non dedistis mihi manducare, etc. . Non dixit: Discedite a me, maledicti, quia homicidium, quia adulterium, aut quia furta fecistis: non enim quia malum fecissent; sed quia bonum non fecerant, condemnantur et eterne gehenne suppliciis addicuntur: nec quia que prohibita sunt admisissent; sed quia que precepta erant implere noluere. Unde aduertendum est quam spem habere possint, qui adhuc aliquid eorum faciunt, que prohibentur; cum etiam rei sunt, qui non fecerunt que iubentur. Nolo enim tibi in hoc blandiaris, si aliqua non feceris, quia aliqua feceris; cum scriptum est: Qui uniuersum legem seruauerit, offendat autem in uno, factus est omnium reus . Adam enim semel peccauit, et mortuus est; et tu te uiuere existimas illud sepe committens quod alium dum semel perpetrasset occidit?  An grande illum commisisse crimen putas, unde merito pena damnatus sit acriori? uidemus ergo quid fecerit contra mandatum. De fructu arboris edit. Quid ergo? Propter arboris fructum Deus hominem morte mulctauit? Non propter arboris fructum, sed propter mandati contemptum. Ergo non agitur de qualitate peccati, sed de transgressione mandati. Et qui dixit Ade, ut de arboris fructu non ederet, ipse tibi precepit ut non maledicas, non mentiaris; non detrahas; non detrahentem auscultes; ut omnino non iures; ut non concupiscas; non inuideas; non sis tepidus; non sis auarus; ut nulli malum pro malo reddas; ut inimicos tuos diligas; ut maledicentibus benedicas; ut pro calumniatoribus et pro persecutoribus tuis ores; ut percutienti maxillam  alteram prebeas; ut in iudicio seculari non litiges; ut si quis tua auferre uoluerit, gratanter amittas; ut nec iracundie, nec zeli, nec liuoris malum intra pectus admittas; ut crimen auaritie fugias; ut omnis superbie ac iactantie malum caueas, et humilis ac mitis Christi uiuas exemplo: malorum consortia in tantum uitans; ut cum fornicatoribus, aut auaris, aut maledicentibus, aut inuidis, aut detractoribus, aut ebriosis, aut rapacibus, nec cibum capias. Quem si in aliquo contempseris, si pepercit Ade, parcet et tibi. Imo illi magis parcendum fuerat, qui adhuc rudis et nouellus erat, et nullius ante peccantis et propter peccatum suum morientis retrahebatur exemplo: tibi uero post tanta documenta, post legem, quo modo indulgere possit ignoro.


An tibi de uirginitatis prerogatiua blandiris? Memento Adam et Euam uirgines deliquisse, nec integritatem corporis profuisse peccantibus. uirgo que peccat, Eue non Marie comparanda est. Non negamus in presenti tempore penitentie remedium; sed hortamur magis premium sperare debere, quam ueniam. Turpe est enim illis delicti indulgentiam postulare, que palmam uirginitatis exspectant; et illicitum aliquid incurrere, que se etiam a licitis castrauere. Licitum quippe est matrimonii inire consortium. Et ut laudande sunt, que propter Christi amorem et celestis regni gloriam copulam contempserint nuptiarum; ita damnande non sunt, que propter innocentie uoluntatem, nondum Deo deuote remedio apostolico abutuntur. Ergo, ut diximus,  que connubia deserunt, non illicita, sed licita spernunt. Eiusmodi autem si iurent; si maledicant; si detrahant; si detrahentes patiantur audire; si malum pro malo reddant; si cupiditatis in alienis, aut auaritie in propriis crimen incurrant; si zeli aut liuoris uenena possideant; si contra legalia et apostolica instituta indecens aliquid aut loquantur aut cogitent; si in carne placendi studio compte et ornate procedant; si aliqua que, ut assolet, illicita sunt faciant, quid proderit eis spreuisse quod licuit, et exercere quod non licet? Si uis prodesse tibi quod licitum contempsisti, uide ne quid eorum que non licent facias. Stultum enim est timuisse quod minus est, et non timere quod maius est: aut ab his non  uitari que prohibentur, si subterfugerint que conceduntur. Dicit enim Apostolus: Innupta cogitat que Domini sunt, quomodo placeat Deo, ut sit sancta corpore et spiritu. Que autem nupta est, cogitat que sunt huius mundi, quomodo placeat uiro . Nuptam placere uiro asserit, cogitando que mundi sunt: innuptam uero Deo, eo quod nulla cura illi sit seculi. Dicat ergo mihi que uirum non habet, et tamen que sunt mundi cogitat, cui placere desiderat? Nonne incipiet illi nupta preponi? quia illa cogitando que mundi sunt, complacet uel marito: ista uero non marito, que non habet, potest placere, nec Deo.

Sed nec illud silentio preterire nos conuenit, quod dixit: Innupta cogitat que Domini sunt, quomodo  placeat Deo, ut sit sancta corpore et spiritu . Que sunt ergo Domini dicat Apostolus. Quecunque sunt sancta, quecunque iusta, quecunque amabilia, quecunque bone fame. Si qua uirtus, si qua laus discipline . Ista sunt Domini, que sancte, et uere, et apostolice uirgines die noctuque sine ullo temporis interuallo meditantur et cogitant. Domini est regnum celorum, Domini est resurrectio mortuorum; Domini immortalitas; incorruptio Domini est; splendor solis, qui sanctis promittitur, Domini est, sicut in Euangelio scriptum est: Tunc iusti fulgebunt sicut sol in regno Patris eorum . Domini sunt plures sanctorum in celestibus mansiones; Domini est fructus tricesimus, et sexagesimus atque centesimus. Hec cogitant,  et quibus possint operibus promereri, que Domini sunt cogitant. Domini est etiam lex Noui et ueteris Testamenti, in quibus oris eius eloquia sancta refulgent; que si que uirgines sine intermissione meditantur, que Domini sunt cogitant; et completur in eis illud propheticum: Fundamenta eterna super petram solidam: et mandata Domini in corde mulieris sancte . Sequitur: quomodo placeat Deo; Deo, inquam, non hominibus: ut sit sancta corpore et spiritu . Non dixit, Ut sit sancta membro aut corpore tantum; sed, ut sit sancta corpore et spiritu. Membrum enim una corporis pars est, corpus uero omnium compago membrorum est. Cum ergo dicit, ut sit sancta corpore, ex omnibus membris eam sanctificari debere  testatur. Quia non proderit ceterorum sanctificatio membrorum, si inueniatur uel in uno corruptio. Et iam non erit sancta corpore, quod ex omnibus constat membris, que uel unius fuerit coinquinatione polluta.

Sed ut quod dico manifestius et lucidius fiat; esto, sit quecunque omnium membrorum sanctificatione purgata, et lingua tantummodo peccet, qua aut blasphemet, aut falsum testimonium dicat; nunquid liberabunt omnia membra unum? an propter unum iudicabuntur et cetera? Ergo si nec aliorum membrorum sanctificatio proderit, cum in uno sit uitium; quanto magis si diuersorum flagitio peccatorum omnia corrumpantur, unius nichil proderit integritas?  Unde queso te, uirgo, neque in sola tibi pudicitia blandiaris; ne in unius membri integritate confidas: sed secundum Apostolum soli Deo conserua corporis sanctitatem. Munda ab omni inquinamento caput: quia crimen est illud post chrismatis sanctificationem, aut croci, aut alterius cuiuslibet pigmenti fuco uel puluere sordidari; aut auro uel gemmis cuiuscunque terrene speciei comi: quod iam celestis ornatus splendore refulget. Grandis quippe diuine gratie contumelia est: mundani et secularis ornamenti prelatio. Munda frontem, ut humana non diuina opera erubescat, et illam confusionem recipiat, que non peccatum, sed Dei gloriam parit, Scriptura dicente: Est confusio adducens peccatum: et est confusio adducens gloriam . Munda  collum, ut non aurea reticula capillus portet, et suspensa monilia, sed illa potius ornamenta circumferat, de quibus Scriptura dicit: Misericordia et fides non deficiant a te, suspende autem illa in corde uelut in collo tuo . Munda oculos, dum eos ab omni concupiscentia retrahis, et ab intuitu pauperum nunquam auertis, et ab omnibus fucis liberos ea qua a Deo facti sunt sinceritate custodias. Munda linguam a mendacio: quia os quod mentitur occidit animam . Munda eam a detractione, a iuramento, ab adulatione, a periurio. Nolo preposterum ordinem putes, quod prius a iuramento, quam a periurio linguam dixi debere mundari: quia tunc periurium facilius effugies, si in toto non iures. Impleatur in te illa sententia: Cohibe linguam tuam  a malo, et labia tua ne loquantur dolum . Et memor esto dicentis Apostoli: Benedicite, et nolite maledicere ; sed illud crebrius recordare: uidete ne quis malum pro bono alicui reddat, neque maledictum pro maledicto; sed e contrario benedicentes: quia in hoc uocati estis, ut benedictionem hereditate possideatis ; et illud: Si quis autem in lingua non ostendit, hic perfectus est . Nefas est enim ut labia illa, quibus Dominum confiteris, rogas, benedicis, et laudas, alicuius polluantur sorde peccati. Nescio qua conscientia et lingua quis Deum rogat, qua aut mentitur, aut maledicit, aut detrahit. Labia sancta exaudit Deus; et ipsis annuit cito precibus, quas lingua immaculata pronuntiat. Munda aures, ut non  nisi sermonibus sanctis et ueris auditum prebeant; ut nunquam obscena, aut turpia, aut secularia uerba suscipiant, aut aliquem de altero audiant derogantem, propter illud quod scriptum est: Sepi aures tuas spinis, et noli audire linguam nequam ; ut cum eo habere partem possis, de quo dicitur, quoniam auditu et uisu iustus erat; hoc est, nec auribus, nec oculis delinquebat. Manus ne porrecte ad accipiendum sint, ad dandum autem collecte, nec ad feriendum parate, sed ad omnia misericordie et pietatis opera satis prompte. Munda pedes, ne latam et spatiosam pergant uiam, que ducit ad splendida seculi et pretiosa conuiuia; sed arduum magis et angustum gradiantur iter, quod  tendit ad celum: quia scriptum est: Iter rectum facite pedibus uestris ; agnosce tibi a Deo artifice non ad uitia, sed ad uirtutem membra formata: et cum uniuersos artus mundaueris ab omni sorde peccati, et toto fueris sanctificata corpore, tunc tibi castitatem intelligas profuturam, et cum omni fiducia palmam uirginitatis exspecta.

Quid sit sanctam esse corpore, breuiter quidem, sed plene exposuisse me arbitror: nunc quod sequitur, et spiritu, nosse debemus: hoc est, ut quod opere nefas est fieri, nec fas sit cogitatione concipere. Illa enim est sancta tam corpore quam spiritu, que nec mente nec corde delinquit; sciens etiam cordis esse inspectorem Deum: et idcirco satagit ut omni modo etiam animum cum corpore mundum habeat  a peccato, sciens scriptum esse: Omni custodia serua cor tuum . Et iterum: Diligit Dominus sancta corda; accepti sunt autem ei omnes immaculati . Et alibi: Beati mundo corde, quoniam ipsi Deum uidebunt ; quod de illis dici arbitror, quos conscientia in nulla redarguit culpa peccati. De quibus et Ioannem in Epistola dixisse reor: Si cor nostrum nos non reprehendit, fiduciam habemus ad Deum, et quecunque petierimus accipiemus ab eo . Nolo existimes te crimen fugisse peccati, si uoluntatem non sequatur effectus, cum scriptum sit: Quicunque uiderit mulierem ad concupiscendum eam, iam mechatus est in corde suo . Nec dicas, Cogitaui quidem  sed non perfeci: quia etiam concupiscere nefas est. Unde beatus Petrus precepit dicens: Animas uestras castificantes , qui si nullam anime constuprationem nosset, nec castificari eam desiderasset. Sed et locum illum quo continetur: Hi sunt qui se cum mulieribus non coinquinauerunt, uirgines enim permanserunt: hi sequuntur Agnum, quocunque ierit . Attentius considerare debemus et animaduertere, si solius integritatis pudicitie merito ipsi diuino comitatui copulentur, et per omnia celorum tabulata discurrant: an et alia sint, quibus adiuncta uirginitas tante beatitudinis gloriam consequantur. Sed unde hoc scire poterimus? De sequentibus, nisi fallor, in quibus scriptum est: Hi empti sunt ex hominibus primitie Deo et agno, et in ore ipsorum non est inuentum mendacium: sine macula  enim sunt . uides ergo quod non in uno tantum membro Dominicis referantur inherere uestigiis; sed illi qui preter uirginitatem ab omni contagione peccati immaculatam gesserint uitam. Idcirco uirgo uel maxime nuptias spernit, ut dum securior est, facilius, quod etiam a nubentibus queritur, ab omni se delicto custodiat, et uniuersa legis mandata perficiat. Nam si non nubat, et ea nichilominus faciat, a quibus et nupte esse iubentur immunes, non nupsisse quid proderit? Quanquam enim nulli Christianorum peccare liceat, et omnes quicunque spiritalis lauacri sanctificatione purgantur, immaculata decurrere conueniat uita; ut Ecclesie que sine macula, sine ruga, sine aliquo eiusmodi esse describitur,  possint uisceribus intimari: multo magis tamen hoc uirginem implere necesse est, quam nec mariti, nec filiorum, nec alterius necessitatis causa prohibet, quominus diuinam Scripturam perficiat; nec aliqua, si peccet, poterit excusatione defendi.

O uirgo, serua propositum tibi magno premio destinatum. Preclara est apud Deum uirginitatis et pudicitie uirtus, si non aliis peccatorum et malorum lapsibus infirmetur. Agnosce statum tuum, agnosce locum, agnosce propositum. Christi sponsa diceris; uide ne quid indignum eo, cui desponsata uideris, admittas: cito scribet repudium, si in te uel unum uiderit adulterium. Quecunque enim humanorum sponsaliorum pignoribus subarrhatur, statim a domesticis, a familiaribus, ab amicis sponsi sollicite et  diligenter requirit et a seruulis, quales iuuenis habeat mores, quid potissimum diligat, quid accipiat, quo usu uiuat, qua se consuetudine regat, quibus utatur dapibus, quibus precipue rebus delectetur et gaudeat. Que cum didicerit, ita se in omnibus temperat, ut sponsi moribus suum obsequium, sua iucunditas, sua diligentia, sua uita concordet. Et tu que Christum sponsum habes, a domesticis et familiaribus eius, sponsi tui mores interroga, et strenue ac solerter inquire, in quibus precipue delectetur, qualem compositionem in te uestium diligat, cuiusmodi concupiscat ornatum. Dicat tibi eius familiarissimus Petrus, qui ne nuptis quidem corporalem permittit ornatum, sicut in Epistola sua scripsit:  Mulieres similiter subiecte uiris suis, ut si qui non credunt uerbo, per mulierum conuersationem sine uerbo lucrifiant: considerantes in timore Dei castam conuersationem uestram, quarum sit non extrinsecus capillatura, aut circumdatio auri, aut indumenti uestimentorum cultus; sed qui absconsus cordis est homo, in incorruptibilitate quieti et modesti spiritus, quod est in conspectu Dei locuples . Dicat et alius apostolus beatus Paulus, qui ad Timotheum scribens episcopum, eadem de fidelium feminarum disciplina testatur: Mulieres similiter in habitu ornato cum uerecundia et sobrietate, ornantes se, non intortis crinibus, aut auro, aut margaritis, aut ueste pretiosa; sed quod decet mulieres promittentes castitatem per bonam conuersationem .

Sed forsitan dicis: Cur hec iisdem apostoli uirginibus  non iusserunt? Quia non necessarium iudicabant: ne talis uirginibus commonitio potius iniuria quam emendatio uideretur? Sed nec eas unquam tante temeritatis fore credidissent, ut ne nuptis quidem concessa carnalia ornamenta et terrena presumerent. Reuera ornare se et componere uirgo debet: nam quomodo sponso suo placere poterit, nisi composita et ornata processerit? Ornetur plane, sed interioribus ornamentis, et spiritaliter non carnaliter componatur: quia Deus non corporis sed anime decorem in illa considerat. Ergo et tu, quecunque animam tuam a Deo diligi et inhabitari concupiscis, omni eam diligentia compone, et spiritualibus indumentis exorna. Nihil in ea dedecorum, nichil fedum  appareat. Resplendeat auro iustitie, gemmis refulgeat sanctitatis, ac pretiosissimo pudicitie margarito coruscet. Pro bysso et serico, misericordie et pietatis tunica uestiatur; secundum quod scriptum est: Induite ergo uos, sicut electi Dei, sancti et dilecti, uiscera misericordie, benignitatem, humilitatem, etc. . Et non decorem cerusse aut alterius pigmenti querat, sed innocentie ac simplicitatis candorem habeat. Roseum uerecundie colorem et purpureum ruboris pudorisque possideat. Celesti abluatur nitro doctrine, et lamentis spiritalibus emundetur. Nulla in ea malitie, nulla diaboli macula relinquatur; et ne quando male redoleat odore peccati, unguento suauissime sapientie et scientie perfundatur.


Huiusmodi Deus querit ornatum, et animam taliter compositam concupiscit. Memento te Dei filiam dici secundum quod ait: Audi, filia, et uide . Sed et tu ipsa quotiescunque Deum Patrem nominas, Dei te filiam esse testaris. Ergo si Dei filia es, uide ne quid eorum facias que Deo Patri incongrua sint: sed age omnia quasi filia Dei. Cognosce quomodo huius seculi nobilium filie se gerant, quibus assuescant moribus, quibusue se disciplinis instituant. Tanta quibusdam uerecundia est, tanta grauitas, tanta modestia, ut ceterorum hominum ritum intuitu humane ingenuitatis excedant: et ne quam honestis parentibus suis per lapsum suum infamie inurant notam, alteram sibi quodammodo inter homines consuetudinis studeant facere naturam. Et tu  ergo originem tuam respice, genus intuere, gloriam nobilitatis aduerte: agnosce te non hominis, sed Dei filiam, et diuine natiuitatis nobilitate decoratam. Ita te exhibe, ut in te celestis natiuitas pateat, et ingenuitas diuina clarescat. Sit in te noua grauitas, honestas admirabilis, stupenda uerecundia, mira patientia, uirginalis incessus, et uere pudicitie habitus, et sermo semper modestus, et suo in tempore proferendus: ut quisquis te uiderit, admiretur et dicat: Que hec noue inter homines grauitatis patientia est? que pudoris uerecundia? que honestatis modestia? que maturitas sapientie? Non est ista humana institutio, nec disciplina moralis: celeste mihi aliquid in terreno corpore redolet. Puto quod habitet in quibusdam hominibus Deus. Et cum te  Christi famulam esse cognouerit, maiore stupore tenebitur, et cogitabit qualis ille sit Dominus, cuius talis ancilla est.

Si uis ergo esse cum Christo, et partem habere cum Christo, Christi tibi exemplo uiuendum est, qui ab omni malitia et nequitia ita fuit extraneus, ut nec inimicis quidem uicem redderet, quin potius et pro ipsis oraret. Nolo enim eas animas Christianas existimes, que aut fratres aut sorores non dico oderunt, sed que proximos toto corde et conscientia coram Dei testimonio non diligunt; cum Christianis Christi similitudine inimicos etiam amare necesse sit. Si sanctorum cupis habere consortium, a malitie et nequitie cogitatu pectus emunda. Nemo te circumueniat,  nemo te fallaci sermone seducat. Non nisi sanctos et iustos et simplices et innocentes et puros celestis aula suscipiet. Nullum apud Deum habet malitia locum. Ab omni nequitia et dolo mundum esse necesse est, qui cupit regnare cum Christo. Nihil tam contrarium, nichil tam exsecrabile Deo, quam aliquem odisse, aliquem uelle ledere; nichil tam probabile, quam omnes amare. Quod Propheta sciens testatur dicens: Qui diligitis Dominum, odite malum .

uide ne in aliquo humanam gloriam diligas; ne et tua inter illos portio computetur, quibus dictum est: Quomodo uos potestis credere, gloriam ab inuicem querentes ? Et de quibus per prophetam dicitur: Auge eis mala, auge mala gloriosis terre  . Et alibi: Confundimini a gloriatione uestra, ab opprobrio in conspectu Dei. Nolo enim illas respicias, que seculi non Christi sunt uirgines; que propositi sui et professionis immemores gaudent in deliciis, in opibus delectantur, et corporee nobilitatis origine delectantur. Que si profecto Dei filias se esse crederent, nunquam post diuinos natales nobilitatem admirarentur humanam, nec gloriarentur in patre quolibet honorato: si Patrem Deum se habere sentirent, nobilitatem carnis non amarent. Quid tibi in generis nobilitate blandiris, et complaces? Duos homines fecit ab exordio Deus, ex quibus totius generis humani silua descendit: mundanam nobilitatem non nature equitas prestitit, sed cupiditatis ambitio. Certe omnes per diuini lauacri generationem  equales efficimur, et nulla inter eos potest esse discretio, quos natiuitas secunda generauit; per quam tam diues quam pauper, tam liber quam seruus, tam nobilis quam ignobilis Dei efficitur filius; et terrena nobilitas splendore celestis glorie adumbratur, et nusquam omnino iam comparet: dum qui retro in secularibus honoribus impares fuerant, celestis et diuine nobilitatis gloria equaliter uestiuntur. Nullus iam ignobilitati locus, nec degener quisquam est, quem diuine natiuitatis sublimitas ornat, nisi apud illos, qui non putant humanis celestia preponenda: aut si putant, quam uanum est, ut se illis in minoribus preferant, quos sibi in maioribus pares sciunt, et quasi infra se positos in terra existiment, quos sibi equales in celestibus credunt? Tu autem  quecunque Christi, non seculi uirgo es, omnem presentis uite gloriam fuge, ut eam que in futuro promittitur consequaris.

Contentionum uerba, et animositatis causas euita; discordiarum quoque et litium occasiones subterfuge. Nam si, iuxta Apostoli doctrinam, Seruum Domini litigare non oportet , quanto magis Dei ancillam? cuius quo uerecundior est sexus, animus debet esse modestior. Linguam a maliloquio cohibe, et ori tuo frenum legis impone, ut tunc, si forte loquaris, quando tacere peccatum sit, caue ne quid quod in reprehensionem ueniat dicas. Lapis emissus est sermo prolatus; quapropter diu antequam proferatur cogitandus est. Beata quippe labia  sunt, que nunquam quod reuocare iterum uelint emittunt. Pudice mentis sermo etiam debet esse pudicus, qui edificet semper magis, quam aliquando destruat audientes, secundum quod precepit Apostolus dicens: Omnis sermo malus ex ore uestro non procedat: sed si quis bonus ad edificationem fidei, ut det gratiam audientibus . Pretiosa Deo lingua est que non sine diuinis rebus nouit uerba construere, et sanctum os unde celestia semper eloquia proferuntur. Absentium obtrectatores quasi malignos Scripture auctoritate deterre, quia hoc inter uirtutes perfecti hominis Propheta commemorat , si ante conspectum iusti malignus ad nichilum deducatur, qui contra proximum non probanda protulerit. Non licet tibi alterius uituperationem  patienter audire; quia nec ab aliis optas recipi tuam. Iniustum quippe est quidquid contra Christi Euangelium uenit, si alteri quod tibi ab alio fieri molestum est, patiaris inferri . Semper linguam tuam de bonis loqui assuesce, et auditum tuum ad bonorum magis laudem quam ad malorum uituperationem accommoda.

uide ut omnia quecunque benefacis, propter Deum facias; sciens eius rei tantum te a Domino recepturam esse mercedem; quam eius timoris et dilectionis causa perfeceris. Sancta magis esse quam uideri stude: quia nichil prodest estimari quod non sit: et duplicis peccati reatus est, non habere quod creditur, et quod non habeas simulare.

In ieiuniis magis quam in epulis delectare, illius  uidue memor, que non discedebat de templo, ieiuniis et obsecrationibus Deo seruiens die ac nocte. Et si uidua quidem in Iudea talis erat, qualem nunc uirginem conuenit esse Christi? Diuine magis lectionis conuiuium dilige, et spiritalibus te saturari dapibus concupisce; et illos potius quere cibos, quibus anima magis quam corpus reficiatur. Carnis et uini species quasi caloris fomenta et libidinis incitamenta fuge; et tunc, si forte, uino exiguo utere cum stomachi dolor et nimia corporis compellat infirmitas. Iracundiam uince; animositatem cohibe; et quidquid illud est, quod post factum penitentiam ingerit, uelut proximi criminis abominationem declina. Satis tranquillam et quietam conuenit esse mentem, et ab omni perturbatione furoris alienam, que Dei habitaculum  esse desiderat; qui per Prophetam testatur et dicit: Super quem requiescam alium, nisi super humilem et quietum, et trementem uerba mea ? Omnium operum et cogitationum tuarum speculatorem Deum crede, et caue ne quidquam quod diuinis  oculis indignum sit, aut opereris, aut cogites.

Cum orationem celebrare desideras, talem te exhibe quasi que sis cum Domino locutura. Cum psalmum dicis, cuius uerba dicis agnosce; et in compunctione magis animi quam in tinnule uocis dulcedine delectare. Lacrymas enim psallentis Deus magis quam uocis gratiam comprobat: sicut Propheta dicit: Seruite Domino in timore, et exsultate ei cum tremore . Ubi timor et tremor est, ibi non uocis elatio est, sed anime flebilis et lacrymosa deiectio. Omnibus actibus tuis diligentiam adhibe, quia scriptum est: Maledictus homo qui facit opus Domini negligenter . Crescat in te cum annis gratia, crescat cum etate iustitia; et fides eo perfectior uideatur, quo senior es: quia Dominus noster  iehsu, qui nobis uiuendi reliquit exemplum, proficiebat non etate tantum corporea, sed et sapientia et gratia spiritali coram Deo et hominibus . Omne tempus in quo te non meliorem senseris, hoc te estima perdidisse. Ceptum uirginitatis propositum ad finem usque conserua; quia non inchoasse tantum, sed perfecisse uirtutis est, sicut in Euangelio Dominus ait: Qui perseuerauerit usque in finem. hic saluus erit . Caue ne cui uel concupiscendi occasionem tribuas, quia sponsus tuus Deus zelans est; criminosior est enim Christi adultera quam mariti. Unde pulchre Romana Ecclesia apostolico, sine dubio, cuius sedem obtinet, spiritu animata, tam seueram nuper huiusmodi sententiam statuit, ut uix uel penitentia dignam iudicaret, que  sanctificatum Deo corpus libidinosa coinquinatione uiolasset.

Esto ergo omnibus uiuendi forma, esto exemplum: precede et in actu quos in castitatis sanctificatione precurris. uirginem te in omnibus exhibe; nichil corruptionis obiiciatur capiti tuo, cuius corpus integrum est; ut et tua sit inuiolabilis conuersatio. Et quoniam sicut in exordio epistole prefati sumus, te Dei sacrificium factum; quod utique sanctitatem suam etiam aliis impertit, ut quisquis ex eo digne sumpserit, sanctificationis et ipse sit particeps: ita ergo et per te, quasi per diuinam hostiam, sanctificentur et cetere; cum quibus te ita in omnibus exhibeas, ut quisquis uitam tuam aut auditu contigerit aut uisu, sanctificationis uim sentiat; et in tantum  sibi intelligat gratiam ex tua conuersatione transfundi, ut dum te imitari concupiscit, Dei sacrificio et ipse sit dignus.

Explicit.





SANCTI BASILII CAESAREAE CAPPADOCIAE EPISCOPI ADMONITIO AD FILIUM SPIRITUALEM. *



PROeMIUM.

Audi, fili, admonitionem Patris tui, et inclina aurem tuam ad uerba mea, et accommoda mihi libenter auditum tuum, et corde credulo cuncta que  dicuntur ausculta. Cupio enim te instruere que sit spiritualis militia, et quibus modis regi tuo militare debeas. Intensissime ergo audiat sensus tuus, et animam tuam nullus pregrauet somnus; sed ad uigilandum excita eam, et ad studium intelligendi sermonem meum. uerba enim ista sunt ex me, sed prolata ex diuinis fontibus. Neque enim noua doctrina instruam te, sed ea quam didici a patribus meis. Hanc enim si immiseris in cor tuum, in pace dirigentur itinera tua, nec approximabit ad te ullum malum, sed procul abscedet a te omnis aduersitas anime



CAPUT PRIMUM. De militia spirituali.

Si ergo cupis, fili, militare Deo, illi soli militabis.  Sicut enim qui militant regi terreno omnibus iussis eius obediunt, sic et qui militant regi celesti, debent celestia custodire precepta. Miles terrenus quocunque loco mittitur, paratus ac promptus est, neque se uxoris uel liberorum gratia excusare audebit; multo magis miles Christi sine aliquo impedimento regis sui debet imperio obedire. Miles terrenus contra hostem uisibilem pergit ad bellum; tecum uero hostis inuisibilis quotidie preliando non desinit. Illi contra carnem et sanguinem est dimicatio; tibi uero aduersus spiritalia uitia in celestibus eluctatio. Ille contra carnalem hostem carnalibus armis utitur; tu uero contra spiritalem hostem spiritalibus armis indiges. Ille in prelio galeam ferream gestat; sed tua galea Christus sit, qui est caput  tuum. Ille lorica, ne uulneretur, indutus est; sed pro lorica sis fide Christi circumdatus. Ille contra aduersarium suum mittit lanceam et sagittas; tu contra aduersarium diuina eloquia iaculare, et percutiens eum uerbis propheticis dicito: Dominus mihi adiutor est, et ego deridebo inimicos meos . Ille donec pugna geritur, arma a semetipso non proiicit, ne ab aduersario uulneretur; ita et tu nunquam debes esse securus, quia tuus hostis hoste illius est astutior. Illius quidem hostis ad tempus dimicat; tuus uero hostis, quandiu in stadio uite huius consistis, tecum pugnare non cessat. Illius arma laboriosa et grauia sunt ad portandum; tua uero arma uolentibus portare suauia ac leuia sunt. Ille cum superauerit aduersarium, ad domum coniugis  ac liberorum reuertetur; tu uero, hoste prostrato, in illud celeste regnum cum omnibus sanctis intrabis. Ille pro labore terreno terrenum accipit donarium; tu uero pro spiritali labore celeste recipies premium. Celeste enim donum exspectet monachus, qui terrenos actus a semetipso proiicit, ne implicet se negotiis secularibus militans Deo. Difficile namque est seruire duobus dominis; nec potest quisquam seruiens mammone spiritalia arma portare, sed iugum Christi suaue ac leue a semetipso repellit ac proiicit: et quidquid graue et onerosum est anime sue, hoc ei uidetur suaue ac leue. Istiusmodi uir a propriis armis uulneratur, et cum diligit periculum, incidit ad mortem. Tu autem considera  cui regi te ad militandum probasti; et quanto superius est rege terreno imperium celeste, tanto precellentior est gradus excellentie tue terreno milite. Turrim excelsam construere cogitas, prepara ergo tibi sumptus ad structuram, ut ceptum edificium ad perfectum deducas; ne quando pretereuntibus uenias in risum, et gratulentur de te inimici tui. Hec turris non ex lapidibus construitur, sed ex uirtutibus anime: nec auri, nec argenti indiget sumptibus, sed conuersatione fideli: nam terrene opes plurimum ad edificandum impediunt.



CAPUT II. De uirtute anime.

Unus profectus sit tibi, fili, si domino uni seruire  desideras, nec alicui in uita tua placere coneris nisi illi soli; nec occupes in diuersis rebus animum tuum; sed abscinde a te carnalem amorem, ne a te Dei timorem excludat. Omne uitium expelle ab anima tua, ut uirtutes anime conquirere possis. Audi igitur que sit uirtus anime, et quam maximum ei conferat lucrum. uirtus anime est diligere Dominum, et odisse que non diligit Deus. uirtus anime est et patientiam sectari, et ab impatientia declinare. uirtus anime est castitatem tam corporis quam anime custodire. uirtus anime est uanam gloriam contemnere, et omnia caduca calcare. uirtus anime est humilitati studere, et tumorem superbie abominari. uirtus est anime ueritatem amplecti, et omne mendacium fugere. uirtus est anime iram  cohibere, et furorem reprimere. uirtus est anime pacem diligere, et inuidiam exsecrari. uirtus anime est ab omni stultitia declinare, et sapientiam diuinam amplecti. uirtus anime est omnem uoluptatem carnis subiicere menti. uirtus anime est auaritiam spernere, et uoluntariam assumere paupertatem. Has igitur uirtutes facile poteris obtinere, si secularium rerum curas neglexeris, et caducis ac terrenis rebus celestia preposueris: et si uoluntas tua in laudibus Dei fuerit occupata, et iudicia eius die ac nocte impensius meditatus eris; eris autem Tanquam lignum quod plantatum est secus decursus aquarum , et omnes fructus spiritales orientur ex te, et ex seruo amicus uocaberis Dei.



CAPUT III. De dilectione Dei.

Ex tota igitur uirtute tua dilige Dominum, ut in omnibus actibus tuis placeas illi. Si enim qui coniugium contraxerit, festinat placere uxori sue, multo magis monachus omnibus modis debet placere Christo. Qui diligit Dominum, eius precepta custodit . Deus enim non se uult uerbis tantummodo diligi, sed ex corde puro et operibus iustis. Qui enim dicit: diligo Deum, et mandata eius non custodit, mendax est . Huiusmodi enim uir fallit semetipsum, et a semetipso seducitur. Deus enim non uerborum sed cordis inspector, et diligit eos qui in simplicitate cordis seruiunt ei. Si terrenos parentes cum tali affectu diligimus, qui in tam paruo  tempore pro nobis sustinuerunt laborem, nonne magis nobis celestis amandus est? Nam et circa nos, quod fuit eorum obsequium, Christi est beneficium, qui omnium dispensator optimus est. Nam antequam nasceremur in hoc seculo, parentes nobis sua prouidentia antea preparauit, quorum obsequio nutriemur. Sed et matris ubera tunc lacte replentur, quando infans fuerit natus. Ergo magis omnibus diligamus Deum, qui nos et propinquos nostros propriis manibus finxit; et cuncta bona que erga nos geruntur quotidie eius beneficiis ascribamus. Nam et parentes nostros quasi propria uiscera diligamus, si accedere nos ad seruitium Christi non prohibent: si autem prohibent, nec sepultura illis a nobis debetur. Christus diligendus est super  parentes, quia non tribuunt nobis parentes ea que Christus tribuit. Et quis beneficia eius congruenter enarret? uel quantum nobis tribuit, et quotidie prebendo non desinit? uidens enim Deus innumeris peccatis nos obnoxios, non despexit, sed liberauit; nec cum alienati ab eo in diuersis erroribus uagaremur, in precipitium mortis non duxit, sed ad uitam perpetuam reuocauit. Et cum ingrati beneficiorum eius fugeramus ab eo, ut Pater clementissimus exquisiuit nos: et cum in sede sublimi sederet, nostri gratia descendit ad terras, et in tanta humilitate uenit, ut seruilem formam assumeret; et qui in pugillo suo continet orbem terrarum, pannis in presepio inuolutus est: et qui celum palma metitur, non habuit ubi caput reclinaret. Cum esset  diues, pauper est factus, ut nos ditaremur in illo; et qui in nubibus uenturus est ad iudicandos uiuos et mortuos, iudicium hominis pertulit; et cum sitientibus sit fons eternalis, cum sitisset postulauit aquam a Samaritana muliere: et qui in carne propria nostram esuriem saturauit, esuriuit cum tentaretur in eremo; et cui ministratur cum Patre ab angelis, hominibus ministrare dignatur: et manus eius per quas uirtutes plurimas operatus est, pro nobis confixe sunt clauis; et ori eius per quod salutarem doctrinam annuntiauit hominibus, pro cibo fel dederunt: et qui nullum lesit uel nocuit, cesus et opprobria pertulit; et cuius nutu omnes mortui resuscitati sunt, uoluntate sua mortem crucis sustinuit. Et ideo hec omnia passus, ut nobis uitam  eternam donaret. Et cum nobis immensa beneficia prestet, nichil exigit a nobis, nisi ut templa nostra impolluta ei seruemus, ut semper in nobis habitet, et nos permaneamus in illo. Non postulat a nobis aurum, aut argentum, uel quidquid huiusmodi; nam et si fuerint nobis ista, dispertiri egentibus precipit: nos ipsos querit, nos desiderat, in nobis requiescere cupit.



CAPUT Iu. De dilectione proximi.

Accedamus ergo ad eum, et copulemur in affectu eius, et ut nos ipsos amemus et proximos. Qui diligit, inquit, proximum, filius Dei uocatur. Qui autem e contrario odit, filius diaboli nuncupatur. Qui diligit  fratrem suum, in tranquillitate est cor eius; fratrem uero odiens tempestate maxima circumdatus est. uir benignus etiamsi patitur iniuriam, pro nichilo ducit; iniquus etiam proximi actus contumeliam arbitratur. Qui caritate plenus est, serenissimo uultu procedit: uir autem odio plenus ambulat iracundus. Tu autem, fili, benignitati stude in uita tua, et proximum tuum habeto tanquam unum ex membris tuis. Omnem hominem iudica fratrem tuum. Memento quod unus artifex ac uerus est qui condidit nos. Non moueas cuiquam scandalum in uita; et non quod tibi utile est, sed illi, facito. Quod tibi accidere non uis, nec ei cupias euenire. Si eum uideris in bonis actibus conuersantem, congratulare ei, et illius gaudium tuum ducito; et si aliquid patiatur  aduersum, compatere ei, et illius tristitiam tuam deputa: omnem malitiam expelle ab anima tua, et odiorum flamme non comburent cor tuum. Contra impotentem aut subiectum tibi noli iracundia commoueri; sed tanquam tuum membrum proprium eum habeto in omnibus. Ne diligas fratrem tuum simulato corde, nec eum labiis osculans ex alia parte insidias facias ei. Dolosus enim uir pacifica uerba profert ex ore, et in abdito mentis supplantare proximum suum meditatur. In his ergo operibus ad iracundiam prouocatur Deus. Puritas enim que placet in conspectu Domini, respuit omne quidquid simulato corde efficitur.



CAPUT u. De studio pacis.


Tu autem omnem simulationem longe fac a te, et ne cupias supplantare proximum tuum, neque mordere aut laniare membrum tuum. Quod et si quandoque ut homo iratus fueris, ultra solis terminum non producas iracundiam tuam; sed et reconciliare ad pacem, et deprime omnem furorem ab anima tua. Qui enim amplectitur pacem in mentis sue hospitio, mansionem preparat Christo; quia Christus pax est, et in pace requiescere cupit; uir autem inuidus omnibus modis exsecratur. uir pacificus in tranquillitate est semper cor eius; inuidus autem similis naui cum iactatur a fluctibus maris. Homo pacificus securam possidet mentem: inuidus autem in perturbatione est semper; qui autem sectatur pacem, tutus est semper undique ac munitus.  Nam inuidus ut lupus rapax insanit inaniter. Pacificus est ut uinea honesta abundans fructu copioso; inuidi autem opus indigentia ac miseria detinetur: et quantum pacificus gaudens in Domino delectatur, tantum inuidus tabescens ad nichilum redigitur. Ex abundantia letitie pacificus homo dignoscitur; ex uultu marcido et furore pleno inuidus demonstratur. Pacificus homo consortium angelorum merebitur: inuidus homo particeps demoniorum efficietur: et sicut pax secreta mentis illuminat, ita inuidia occulta cordis obcecat. Pax enim effugat et perturbat omnem discordiam, inuidia autem iracundiam cumulat. A splendore autem pacis effugatur omnis caligo; et ubi obsederit inuidia, ibi obscuritas et exteriores  tenebre. Sectare ergo, fili, desiderabile nomen pacis, ut fructus pacis possis acquirere; et exsecrare inuidiam, ne malorum fructibus replearis. Rationabile namque animal creauit te Deus, ut possis discernere inter bonum et malum, ut que sint optima eligas, et inutilia respuas, omnia examines, que sint bona teneas, ab omni specie mala abstineas.



CAPUT uI. De patientia.

Fili, patientiam arripe, quia maxima est uirtus anime, ut uelociter ad sublimitatem perfectionis possis ascendere. Retributionem patientie tue ne queras ab homine, ut in futuro possis accipere ab eterno Domino eternam retributionem. Patientia  grandis est medela anime, impatientia autem est pernicies cordis. Per patientiam enim exspectatur futurorum bonorum spes; et quod non uidetur, quasi quod uidetur amplectitur.



CAPUT uII. De continentia et castitate.

Castum te in omnibus serua, fili, ut uideas Dominum in gloria consistentem. Ab omni pollutione mundum sit cor tuum, et ne des inimico aditum eundi ad te. Ab aspectu nefando auerte oculos tuos, et ne delecteris pulchrarum uultibus feminarum, ne per talem oblectationem ultima exsoluas supplicia. Memento cui dedicasti membra tua, et ne commisceas illa meretricibus. Reflecte amorem ab amore mulieris, neque ab amore Domini te amor excludat.  Noli minima contemnere, ne paulatim diffluas in malo. Non te simules simpliciter accedere ad uirginum domus, nec uelis cum eis uti longis et otiosissimis fabulis, ne per plurimas sermocinationes utrorumque mens polluatur. Noli, fili, grauiter ferre sermones meos, nec stultum arbitreris eloquium meum, sed crede mihi et gratanter accipe uerba mea. Si ad feminarum domus importune accesserit clericus uel monachus, et uirgo patiatur huiusmodi introire ad se, statim immutant pristinam dignitatem, et quod Domino polliciti sunt sua uoluntate amittunt. Nec enim poterunt huiusmodi mansionem in se Domino preparare, sed desolabuntur ut lignum aridum: nunquid uirginitatem Dominus extorquet inuite? Hoc enim munus uoluntarie Christo offertur  in propria uoluntate. Nec enim licitum est profanari aliquid quod Domino promissum. Non peccabis, homo, si non uoueris uotum: si enim uouisti, iam ne facias moram reddere illud quod Dominus quasi suum requirit illud a te; nec pollutione uult misceri membra tua, que sibi iam dedicata sunt. uide ergo ne te seducat corporis pulchritudo, et decorem anime tue amittas. Ne improbo oculo tuo intuearis speciem mulieris, ne intret mors per fenestras tuas. Ne aperias aures tuas ad perficienda uerba eorum, nec concupisces nequitiam in anima tua. Mulieris carnem non uelis tangere, ne per tactum eius inflammetur cor tuum, et spiritu tuo labaris in perditionem. Sicut enim fenum proximans igni  comburitur, ita qui tangit mulieris carnem non euadit sine damno anime sue; et licet corpore castus euaserit, mente tamen et corde corruptus abscedit.



CAPUT uIII. De seculi amore fugiendo.

Dic mihi, queso, fili, quis sit profectus anime, amare carnis pulchritudinem? Nonne sicut fenum cum a feruore estatis percussum fuerit, arescit, et paulatim pristinum decorem amittit? Similis est etiam species humane nature: succedente sibi senectute omnis decor pristinus deperit, et quos in amorem sui antea concitabat, postmodum odio eorum afficietur. Nam cum interuenerit mors, tunc penitus omnis pulchritudo delebitur; et tunc cognosces,  quia uanitas, quod ante inaniter diligebas. Cum uideris totum corpus in tumorem et fetorem esse conuersum; nonne intuens maximo horrore concuteris? Nonne claudis nares tuas, non sustinens fetorem durissimum? Ubi est postmodum omnis illa oblectatio? Require si est aliquod pristini decoris uestigium. Ubi est suauitas luxurie et conuiuiorum opulentia? Ubi sunt blandimentorum uerba, que corda simplicia molliebant? Ubi sunt sermones dulces, qui amaritudinem amantibus infundebant? Ubi est immoderatus risus et otiosus? Ubi est effrenata et inutilis omnis letitia? uelut fluxus aque transiens nusquam comparuerunt. Hic est finis carnis pulchritudinis quam amabas: hic oblectationis terminus corporis. Reflecte igitur animum tuum ab his  obscenis amoribus, et omnem amorem conuerte ad splendidissimam pulchritudinem Christi, ut radii fulgoris eius illustrent cor tuum, et omnis obscuritas caliginis expelletur a te. Hec pulchritudo diligenda est, fili, que letitiam spiritalem amantibus consueuit infundere. Hic decor omnibus modis amplectendus est, unde nobis serenitas tranquillitatis acquiritur. Deuitemus perniciosas pulchritudines, ne omnium malorum genera in nos irrogentur. Multi enim admirantes mulierum species, a ueritatis uia naufragauerunt. Plerique ornamentis earum oblectati, perniciem animarum suarum perpessi sunt, et a perfectionis fastigio in profundum inferni demersi sunt. Caueto ergo, fili, species per quas plurimos cernis periisse. Queso ne bibas poculum, unde  multos perspicis interiisse: ne percipias cibum quem edi in aliorum perniciem uideris. Ne incedas iterum, quo naufragium perpessi sunt plurimi. Deuita laqueos, per quos captos ceteros senseris. Postula tibi a Domino cor prudens et peruigilem sensum, ut non ignores fraudes et astutias inimici et in retia eius non incidat pes tuus. Sapiens non corporis decorem desiderat, sed anime; insipiens homo speciem in carnalibus ornamentis amplectitur. Sapiens uir comptam mulierem respuit, stultus uero concupiscens eam miserabiliter supplantabitur. uir prudens ab imprudente femina auertit oculos suos, luxuriosus autem uir intuens eam soluetur ut cera a facie ignis. Tu autem caue omnibus modis  species perniciosas ac falsas pulchritudines, quia deturpatur anima si earum decorem attendas. Christus non in corporis decore, sed in anime delectatur. Illa ergo dilige, fili, in quibus delectatur Christus.



CAPUT IX. De auaritia fugienda.

Et ne pecuniarum cupiditati te subiicias, ab omn auaritia declina cor tuum, ut non condemneris sicut adulter et idolorum cultor. Noli amare mammona, ne offendas eum cui membra tua et mentem pariter dedicasti. Ne petas ea que te auocant et separant a Domino. Noli diligere opes terrenas, ne amittas celestes. Multi cupientes aliena, et suis priuati sunt. Alienate sunt a nobis seculi huius facultates,  nostra autem possessio regnum celorum est. Noli appetere aliena, ne a tuis fias extraneus. Quotidianum uictum sufficere tibi contentus esto: quidquid superfluum est proiice abs te tanquam propositi tui impedimentum. Ne cupias fieri locuples, ne in tentationes incidas, et in laqueos diaboli. Caueto auaritiam, quia radix omnium malorum ab Apostolo nominata est. Pecuniarum cupidus iam animam suam uenalem habet: si enim inuenerit tempus, pro nichilo perpetrabit homicidium; et sicut qui effundit aquam super terram, ita est ei effundere sanguinem proximi sui. Plerique per auaritie ardorem in mortis periculum inciderunt. Propter auaritiam Achan cum suis omnibus lapidatus est . Propter auaritiam Saul alienus a Domino effectus est, et ad  extremum de culmine regali expulsus est, et ab inimicis suis peremptus. Et Achab propter auaritiam inuasit uineam Naboth ; et huius rei gratia in prelio uulneratus defunctus est. Dominus noster et Saluator a corde phariseorum uolebat pecuniarum amorem excludere: sed quia illi erant cupidissimi, salutaria eius monita deridebant. Nam et illum diuitem cum Dominus uocans ad regna celorum facultates suas uendere precepisset, auiditas intrare non permisit . Et Iude pectus auaritie ardore exarsit, ut Dominum largitorem sibi cunctorum bonorum in manus traderet impiorum . Auarus enim uir inferno similis est. Infernus igitur quantoscunque deuorauerit, nunquam dicit satis est; sic etsi omnes thesauri  terre confluxerint in auarum, non satiabitur. Alienum te facito, fili, ab hoc uitio, et uoluntariam paupertatem libenter assume. Noli esse desidiosus et piger; sed labora manibus tuis, ut habeas unde tribuas indigenti. Secundum possibilitatem tuam mediocriter porrige: tantum enim expetitur a te quantum tibi fuerit creditum. Nemo enim exigit a te quod ipse minime possides. Eleemosyna cum iniquitate acquisita abominatio est coram Christo, sed acceptum est illi quod fuerit fideliter acquisitum. Fili, non habet hanc artem misericordie bonum. Sunt enim nonnulli qui, diripientes aliena, prestare se eleemosynam simulant; et cum alios premant, aliis misereri se fingunt: sed Deus non delectatur  in operibus eorum, et simulationem cordis eorum exsecratur ac respuit. Tu autem, fili, licet exiguum de tuis laboribus porrigas, hoc gratum est et acceptum coram Domino. Non te uelis iactare cum porrigis eleemosynam indigenti; et illo cui feneras ne te arbitreris esse meliorem; sed in omnibus operibus tuis humilia te coram Domino, quia non erit gratum Deo quidquid efficitur cum superbia; quod autem fit humiliter, acceptum est ei.



CAPUT X. De studio humilitatis.

Fili, pre omnibus humilitati stude, quod est omni uirtute sublimius, ut ad perfectionis fastigium possis conscendere: cum iuste institutiones non aliter nisi per humilitatem impleantur, et multorum  temporum labores per superbiam in nichilum deputentur. uir humilis Deo est similis, et in templo pectoris sui gestat eum. Superbus autem cum sit Deo odibilis, diabolo similis est. Humilis uero licet in habitu uideatur uilissimus, gloriosus est in uirtutibus. Superbus autem homo, etsi decorus uideatur aspectu et clarus, sed tamen inutilem eum manifestant opera ipsius, et per os, incessus et motus dignoscitur eius superbia, et ex uerbis eius publicabitur leuitas ipsius. Cupit semper laudari ab hominibus, et uirtutibus, quibus alienus est, se predicare gestit. Non se patitur cuiquam esse subiectum, sed semper primatum cupit, et ad maiorem gradum se conatur immergere; et quod ex meritis obtinere non potest, ambiendo festinat inuadere;  ambulans semper tumens ut uter uacuus et inanis. Et sicut nauis absque gubernatore cum iactatur a fluctibus, ita et is leuis circumfertur instabilis inter omnes actus suos. Humilis e contrario respuit omnem honorem terrenum, et ultimum se esse iudicat omnibus hominibus. Nam etsi mediocris appareat in uultu, eminens apud Dominum intuetur. Cum consummauerit omnia mandata Domini, nichil se fecisse testatur, et omnes uirtutes anime sue celare festinat: sed diuulgat Dominus omnia opera ipsius, et profert in medium, et mirificat gesta ipsius, et exaltabit et clarum faciet eum, et in tempore precum suarum quod postulat impetrabit.



CAPUT XI. De oratione.


Et tu, fili, cum accesseris ad precandum Dominum, prosterne te humiliter in conspectu eius. Ne postules quidquam, quasi ex gratia meritorum tuorum: et si est tibi etiam conscientia boni operis aliqua, cela illam, ut te silente multipliciter restituatur a Deo; et peccata tua cito produc in medium, ut deleat Dominus illa, cum confessus fueris ea. Nec te uelis iustificare cum ad orandum accesseris, ne sicut Phariseus ab illo exeas condemnatus. Memento publicani, uel qualiter pro se orauerit , et emulare eum, ut ueniam peccatorum tuorum inuenias. Non clamore uocis orabis eum qui occultorum est cognitor, sed clamor cordis tui pulset aures eius. Ne longitudinem uerborum protrahas  ante eum, quia non in multiloquio, sed ex mente purissima placabitur Dominus. In tempore orationis omnem malitiam cordis proiice abs te, et remitte si quid habes aduersus proximum tuum. Est denique quoddam genus serpentis, quod cum uadit ad bibendum aquam, antequam accedat ad fontem euomit uenenum: imitare ergo huius serpentis astutiam, et omne uenenum amarissimum proiice ab anima tua. Remitte conseruo tuo centum denarios , ut tibi dimittatur debitum decem millium talentorum; et qualem cupis erga te esse Dominum, talis esto ipse erga conseruum tuum. Quodcunque opus inchoaueris, primo inuoca Dominum, et ne desinas gratias agere cum perfeceris illud.



CAPUT XII.  De uigiliis.

Quere Dominum et inuenies eum, nec dimittas cum tenueris, ut copuletur mens tua in amorem eius. Hoc stude in uita tua, ut orationem puram offeras Deo. Cogitationes non conturbent cor tuum, nec in diuersis locis uel rebus rapiatur mens tua. Memento enim te, fili, sub Domini conspectibus stare, qui occulta cordis prospicit, et abdita mentium nouit. uigilanter ergo assiste in conspectu Domini in tempore orationis uel psalmorum. Non te opprimat somnus anime, et ne dissonans sit sensus et lingua, sed consonantia sint, et utrorumque proferant uerba. Sicut impossibile est seruire duobus dominis, ita nec duplex oratio poterit ascendere ad  Dominum. Ne tibi ullum tempus, fili, otiosum uel uacuum transeat; tam in diebus quam in noctibus uigilare te conuenit, ut imminentem tentationem facilius effugere possis. Si enim cogitationes sordide conturbauerint cor tuum, et si te coarctauerint quod est illicitum perpetrare, per orationes ac uigilias depellantur ab anima tua. Oratio munimentum graue est anime. Per orationes purissimas omnia nobis que sunt utilia tribuuntur a Domino, et cuncta que noxia sunt procul dubio effugantur. In tempore psalmodie sapienter psalle, fili, et spiritales cantus uigilanter cane coram Domino, ut uirtutem psalmorum facilius possis aduertere. Omnis namque duritia cordis eorum dulcedine mollietur; tunc dulces habebis fauces, gaudensque cantabis:  Quam dulcia faucibus meis eloquia tua, Domine, super mel et fauum ori meo ! Sed non poteris sentire hanc dulcedinem, nisi cum summa uigilantia ac sapientia cantaueris. Fauces enim, inquit, escam gustabunt, sensus autem uerba discernit. Sicut enim ex carnalibus escis alitur caro, ita et diuinis eloquiis interior homo pascitur ac nutritur. Sed in his omnibus uigiliis sanctis indiges, fili. He sunt namque uigilie inutiles, per quas leditur et deperit anima, cum uigilauerit quis circa cogitationes turpissimas, uel ad gerendum contrarium aliquid, uel ad perpetrandum facinus. Sed tu talibus insiste uigiliis, ut possis effici sanctus. In omnibus actibus et moribus tuis conuenit te uigilare,  ne quando oppressus somno placere hominibus gestias. Preterquam Domino soli ne studeas placere alteri. In omne opus quod cogitas facere cogita Dominum primum; et si secundum Dominum est quod cogitas diligenter examina; et si est rectum coram Deo, perfice illud, si uero aduersum fuerit repertum, amputa illud ab anima tua. Quotidie actus tuos discute curiosius; et si te peccatis obnoxium senseris, ad penitentiam cito confuge. Nolo ut protrahas peccatum tuum de die in diem; sed si quid cogitaueris male, in Deo penitentiam age, et uelociter de corde tuo seca illud. Ne uelis dicere: Non est grande hoc facinus quod cogitaui tantummodo, quia in conspectu Domini manifesta et aperta sunt omnia. Ne ut spinas ac tribulos in te crescere sinas cogitationes  malas, neque tanquam minima negligas ea: Qui enim spernit minima, paulatim defluet. Noli spernere morsum serpentis, ne uenenum eius conspergatur in cor tuum. Abscinde uirgulta spinarum de agro cordis tui, ne defigant in te altas radices. Scito quod cor tuum ager est Domini, excole eum celestibus disciplinis, et non sinas in agro Domini zizania seminari. Si igitur taliter uigilaueris, facile poteris ascendere ad perfectionem.



CAPUT XIII. De ieiunio.

Ad uigilandum autem multum ieiunium proderit. Sicut enim miles plurimo onere pregrauatus prepeditur, ita monachus ad uigilias cum escarum largitate  torpescit. Non enim possumus uigilare cum fuerit dapibus uenter noster onustus; sed oppressi somno uigiliarium fructus amittimus, et maximum detrimentum anime nostre acquirimus. uigiliis ergo copula ieiunium; ut cunctis anime uirtutibus florere possis, et caro tua subiecta sit anime tue, et ancilla tua famuletur domine sue. Ne prebeas uires corpori tuo; ne bellum aduersus spiritum exerceat; sed semper subiecta sit caro spiritui, et obtemperet iussis spiritus. Noli incrassare ancillam, ne contemptui habeat dominam suam, sed ut in omnibus eius obsequiis mancipetur. Sicut enim equis sunt frena imposita, ita ieiuniorum frena imponamus corpori nostro. Nam quemadmodum auriga, si equorum frena laxauerit, rapidissimo cursu cum eo in precipitia deferuntur,  ita et anima, si corpori suo non imposuerit frenum, uterque ad inferni precipitia deuoluitur. Esto peritissimus auriga corpori tuo, ut per tramitem rectum possis pergere. Esce enim plurime non solum animam, sed et corpus nostrum plurimum ledunt. Sepe enim per ciborum auiditatem stomachi franguntur uires; nec non abundantiam sanguinis et cholerarum egritudines plurimas per escarum largitatem perpetimur. Sicut enim ista sunt anime et corpori contraria, ita etiam medele sunt utriusque temperata ieiunia. Quantum uero possumus mundi delicias et ciborum opulentiam fugiamus, ne quando cruciati in flamma guttam aque queramus, nec re frigerium consequamur.



CAPUT XIu. De crapula fugienda.

Fugiamus ebrietatem, ne in retia luxurie incurramus. uinum enim nobis Dominus ad letitiam cordis, non ad ebrietatem creauit; non quantum gula exigit, sed quantum nature imbecillitas postulat. Et Apostolus Timotheo modico precipit uti uino; et hoc propter dolorem stomachi, et propter eius frequentissimas infirmitates . Ne igitur nos quod ad medelam corporis nostri tributum est, ad perniciem deputemus. Plurimi namque maximam per uinum debilitatem contraxerunt, nec potuerunt consequi pristinam firmitatem, qui primum gule non temperauerunt ardorem. Plerique per uinum homicidium perpetrauerunt, nec ipsam mortem recusauerunt.  Alii per uinum a demonibus capti sunt, nec est aliud ebrietas quam manifestissimus demon. Ebriosus putat se boni aliquid agere cum per precipitia deuolutus fuerit. Per uinolentiam armatur os ad maledicta et conuicia proximorum, et immutatur mens, et lingua balbutit. Queso quid minus habetur quam demonium ebrietas? Huiusmodi enim uir cum se putat bibere, bibitur. Sicut enim piscis, cum auidis faucibus properat ut glutiat escam, et repente hamum inter fauces reperit hostem: uel sicut aues cum per escam capiuntur in retibus; ita ebriosus intra se uinum suscipit inimicum, quod intra eum morans impellit ad omne opus fedissimum; et homo rationabilis ut irrationabile animal capitur. Tu autem in omnibus exhibe te sobrium, ut te sobrietas  in omnibus castum exhibeat.



CAPUT Xu. De uitanda superbia.

Sed caueto hoc, fili, ne per ciborum abstinentiam mergaris in superbiam, et ne infleris aduersus eos qui ieiunii tui mensuram non ualent obtinere: ne quando uidearis escis carnalibus abstinere, et uitiis pectus tuum replere. Grandis namque est confusio anime que cum sibi subiecerit carnem, ipsa sit subiecta uitiis. Quid prodest uentrem ab escis resecare, et animam passionibus obruere! uel carnis amorem uincere, et in corde liuoris stimulos machinari! uerus enim continens tam a corporis quam anime se passionibus abstinet, quia in utriusque substantiis homo constare uidetur. Nulla est enim perfectio in  una parte esse sublimem, in alia esse prostratum; in una parte fulgere, et in alia uitiorum caligine occupari. Qui enim castus cupit esse corpore, castus debet perseuerare et spiritu, quia nichil proderit castum esse corpore, et mente corruptum. Ciuitas si fuerit in una parte munita, ex alia uero destructa, aditum ad se hosti prebebit. Et nauis si fuerit forti compage solidata, et unam in se habuerit tabulam perforatam, repleta aquarum fluctibus mergetur in profundum. uerus enim continens cuncta que uana sunt spernit, nec ullam gloriam sectatur humanam; furorem iracundie reprimit, exsecrationem despicit, potius sustinet detrimentum, quam dissoluat uinculum caritatis; non detrahit cito proximo, nec  libenter audit detrahentem; cupit semper declinare a uitiis, et ad uirtutes anime semetipsum instigat.



CAPUT XuI. De lingua compensanda.

Talem te exibe, fili, cum uolueris exercere ieiunium, et cum te abstinueris, abstine et linguam tuam ab illicitis uerbis. Omnem blasphemiam longe fac a te, nec superflui sermones procedant de ore tuo, quia et pro otiosis uerbis in die iudicii reddituri sumus Deo rationem. Nec ad maledicendum quempiam assuescas linguam tuam, que ad benedicendum et ad laudandum Dominum creata est. De quibus ignoras rebus in conuentu noli proferre sermonem; sed opportuna uerba procedant a te cum opportunum  tempus inueneris, ut te audientibus cunctis gratiam prebeant. Ab omni uaniloquio tempera linguam tuam; ne quando qui audiunt horrescentes obturent aures suas, et sit tibi confusio coram omnibus. De quibus molestiam non pateris, noli contendere acriter, nec insuescas consuetudini pessime, quia mos qui longo usu fuerit confirmatus, non paruo labore uitatur.



CAPUT XuII. De uano gaudio fugiendo.

Noli dissolutis labiis risum proferre: amentia namque est cum strepitu ridere, sed subridendo tantummodo mentis letitiam indica. Nec in modum paruuli iocari uelis assidue, quia non conuenit ei qui ad perfectionem nititur iocari ut paruulus. Esto in  malitia paruulus, et uir perfectus in sensu. In quibusdam te exhibe senem, et in quibusdam te exhibe paruulum. Paruuli namque est ludere, perfecti uero uiri lugere; sed presens luctus letitiam generat sempiternam; iocus autem remissiorem efficit animam, et negligentem erga Dei precepta, nec delicta sua potest ad memoriam reuocare; sed obliuiscens ea non se instigat ad penitentiam, et ita paulatim ab omnibus bonis priuabitur. Nullum enim habebit accessum cordis compunctio, ubi fuerit immoderatus risus ac iocus. Ubi uero fuerint lacryme, ibi spiritalis ignis accenditur, qui secreta mentis illuminat et uitia cuncta exurit. Tunc auiditate celesti anima flagrans, Christi amori copulatur: et in terris degens de celestibus et supernis iugiter meditatur, calcat  seculi uoluptates, et ad premia se futura extendit, nec ulla seculari cura ab amore eam segregat Christi; sed ut figura quedam inter homines uersari uidetur, et tota eius conuersatio de celestibus intelligitur. Mors illi presens tanquam uita ipsa est dulcis: cupit dissolui, et esse cum Christo , quem in carne uiuens intra suum portauerat templum. uide ergo quantum lucrum afferant fletus et lacryme, et quantam perniciem prebeat risus ac iocus. Qui enim ridere hic delectatur, postmodum flebit amare; qui autem hic legere uoluerit, gaudebit in posterum . Nam et Saluator noster beatos appellat lugentes; et qui nunc letantur, flere eos dicit in nouissimo. Non te ergo delectet  puerilis iocus uel risus, sed lectionum spiritualium cantus. Non te soluant in risum uerba inania, sed proferant ex te gaudii risum perfectorum uirorum uirtutes, ut ad eorum spectaculum uitam tuam moresque componas. Perfectus enim ille dicitur, non qui in etate, sed qui in sensu perfectus est; non enim tibi obest puerilis etas, si fueris mente perfectus; nec senilis tibi proderit etas, si fueris puer sensibus. Nam et Dauid cum puer esset, et perfectum cor haberet in Domino, in regem electus est; et Saul cum senili etate esset perfectus, quia in se malitiam perfectam habuit, de culmine regali expulsus est. uetustissimi iam erant presbyteri qui Susannam uiolare conati sunt, quos Daniel adhuc paruulus detecto eorum scelere condemnauit: et Dominus  noster ingressus Hierosolymam a paruulis collaudatur. Nam et arbor, licet sit multorum annorum, si fuerit infructuosa, abscinditur: si autem nouella fuerit fertilis, colitur ut magis proferat fructus.



CAPUT XuIII. De malorum contubernio uitando.

Perfectorum uero uirorum consortio fruere, et contubernio abstinentium delectetur anima tua, et a colloquiis eorum ne auertas aurem tuam: uerba enim uite sunt uerba eorum, et incolumitas anime iis qui ea libenter attendunt. Sicut enim sol oriens effugat caliginem, ita sanctorum doctrina a sensibus tuis expellit tenebras. Talium uirorum, queso, ne deuites consortia; ut eorum monitionibus mens tua  erigatur ad celum, et fluxam seculi gloriam pro nichilo possis despicere, et uirtutes anime hauriant sensus tui. Deuita uiros quos erga mandata Dei uides negligentes, qui mortui sunt uirtutibus et uidentur uiuere passionibus, quia letantur in propriis uoluntatibus et gaudio carent diuino. Cum huiusmodi uiris nec sit tibi ulla commixtio, nec uelis cum eis sermocinari assidue, nisi poteris solummodo ab erroris itinere reuocare eos: ceterum si non uales, deuita ut publicum hostem: sepe enim per unam ouem morbidam grex totus polluitur; et modica pars fellis magnam dulcedinem in amaritudinem uertit, et fermentum modicum totam massam corrumpit . A tali enim fermento Dominus tibi attendere precipit . Fermentum hoc nequissimorum hominum  doctrina intelligitur: nam etsi in habitu quis uideatur esse clarus et nobilis, et dulcia uerba tibi proferat eleganter, simulatio cordis eius ex subsequentibus actibus intelligitur: non enim ex uerbis, sed ex fructibus homo comprobatur. Denique quam plurimi callide uitia sua celare festinant, et apud quosdam uidentur esse mirabiles, sed floribus amissis fructus qualis est ostenditur: cum uero diu intra sinum seruauerunt serpentem, attacti morsu eius intumescunt, et palam fiunt omnibus, quia nichil occultum est quod non reuelabitur .



CAPUT XIX. De ira cohibenda et differenda penitentia.

Si quis tibi intulerit mala, ne uelis irasci ei aut  retribuere illi, etiamsi possis, sed dole potius pro eo, quia Dominus irascetur ei. Qui enim patienter pertulerit mala, in futurum coronabitur; qui uero intulerit mala, in die mala ut reus damnabitur. Ne pro carnalibus damnis frangatur animus tuus, nec uigorem patientie tue res emolliant caduce, sed time potius damnum, si a proposito tuo retardaueris. Et quando te peccatis obnoxium senseris, ad penitentiam cito conuerti ne confundaris; qui enim hic penituerit, in nouissimo non penitebit, clementer enim Dominus ad penitentiam confugientes suscipit. Et ne misericordia Domini fretus peccatis peccata adiicias, neque uelis dicere: Donec uiget etas mea, carnis concupiscentiam exercebo, et postremo in senectute malorum meorum penitentiam geram:  pius namque est Dominus et multum misericors, nec ultra facinorum meorum memorabitur. Noli taliter, fili, cogitare, quia summa stultitia est hec mente apud Dominum concipere; cum et impium sit talem licentiam a Deo exspectare quempiam. Noli, inquam, sic cogitare, cum nescias qua die moriturus sis. Quis enim nouit hominum diem exitus sui? non enim omnes in senectute priuabuntur hac luce, sed in diuersis etatibus in hoc mundo migrabunt; et in quibus actibus uocabitur homo, in iisdem necesse est redere rationem. Nemo enim in inferno confitebitur Domino , sed nec tu cuncteris ad penitentiam conuerti.



CAPUT XX. De morte cogitanda.


Semper ante oculos uersatur ultimus dies. Cum enim diluculo surrexeris, ad uesperum te ambigas peruenire; et cum in lectulum ad quiescendum membra tua posueris, noli confidere de lucis aduentu, ut facilius te possis refrenare ab omnibus uitiis. Semper cor tuum promissa celestia meditetur, ut ipsa te ad uirtutis uiam prouocent. Esto nunc talis in operibus bonis qualem te uis futurum postmodum. Omnia terrena que possides in celestes mansiones transfer, ut cum illuc fueris profectus, fruaris bonis celestibus. Bonorum operum sumptus tibi in itinere prepara, ut incunctanter libenterque, cum uocatus fueris, pergas ad Dominum. Tunc cum a carnis uinculo anima tua absoluta fuerit, mox in occursum tuum angelorum chorus occurret, omne sanctorum  agmen in tuis miscebitur complexibus, et te ad adorandum uerum iudicem perducent. Tunc tibi fiet pax per girum et summa securitas, nec timebis ultra iacula ignita diaboli. Non tibi terrorem incutiet barbarorum immanitas, nec formidabis hostes ferocissimos, qui cupiunt animas iugulare, non corpora, non ferrum, non ignem, non faciem truculentam tortorum, non famem, non sitim, nec ultam egritudinem carnis; nec metues inuidiam hominum, nec insidias malignorum, uerba uenenata mulierum luparum; nec ultro aduersabitur caro contra spiritum tuum: non timebis periculum maris, nec ullos casus aduersos, sed hec omnia sedabuntur. Cum anima tua abiecerit sarcinam carnis, tunc Spiritus sanctus  tribuet tibi in celestibus mansionem, cui paulo ante intra corporis tui hospitium feceras mansionem; et letus gaudensque exspectabis diem iudicii futuri, in quo singulorum anime recipient merita pro suis operibus. Sed frustra tunc peccatores et impii penitebunt, fornicatores et adulteri ululabunt, nec ullam requiem poterunt inuenire. Rapaces et auari flebunt amariter, nec malorum suorum ueniam consequentur. In luctu maximo detinebuntur omnes qui carnis  sue uoluntates secuti sunt. In merore et fletu maximo in sempiternum erunt qui uitiis et passionibus seruierunt. Et cum hi omnes pro suis criminibus gehenne ignibus mancipentur, iustis sempiterna premia tribuentur a Domino, Que oculus non uidit, nec auris audiuit, nec in cor hominis ascendit, que preparauit Deus diligentibus se 





EuAGRII MONACHI SENTENTIAE.







FAUSTI ABBATIS LIRINENSIS SERMONES AD MONACHOS.







SANCTI EUCHERII LUGDUNENSIS EPISCOPI EXHORTATIO AD MONACHOS, ETC.







SANCTI CAESARII ARELATENSIS EPISCOPI AD CAESARIAM ABBATISSAM EIUSQUE CONGREGATIONEM EPISTOLA.







NOuATI CATHOLICI SENTENTIA DE HUMILITATE ET OBEDIENTIA ET DE CALCANDA SUPERBIA.







SANCTI PAULINI AD MONACHOS DE PeNITENTIA.



INTERROGATIO.

Quomodo debemus agere penitentiam?



RESPONSIO.

Detur utique penitentia seculari, cuius adhuc ceruix sub iugo dependet seculi; et huic pro immanitate peccati siue delicti terminetur tempus, quia adhuc tempori seruit. Ceterum abrenuntians seculo et eius militie, spondensque se cunctis diebus seruiturum Deo, cur penitentiam mereatur, qui liber effectus, uelut onager, sectatur eremi uastitatem? Sicut ait Iob: Quis dimisit onagrum liberum in deserto  ? A leone fortiter caueat et arentibus herbis, poculoque exiguo alatur in eremo: erigat in era caput, et flagrantem nimium sitis ardorem sancti Spiritus aura restringuat: ne dum ualde desiderat amena uirentia, nimis deliciis prepeditus periculum salutis incurrat. Igitur abrenuntianti penitentia publica non est necessaria, quia conuersus ingemuit et cum Deo eterno pactum iniuit. Ex illo igitur die non memorantur eius delicta, que gessit in seculo, in quo facturum se iustitiam de reliquo promiserit Deo. Ergo chirographum de quo  se monachus debitum ex tota fide promiserit implere, etsi fidelis factus peccauit in seculo, post abrenuntiationem suam iterum factam Dominicum corpus non dubitet accipere, ne occasione humilitatis nimie prolongetur a corpore eius et sanguine, cui se iunxit ut unum corpus efficeretur. Communicare non desinat qui peccare quieuit, tantum ne de reliquo peccet. Nam sicut ignis iste uisibilis duas in se quasdam efficacias habet, id est, comburere fragilia et illuminare tenebrosa, ita ignitum illud Dominicum corpus, quando cum metu et reuerentia grandi fuerit sumptum, corporis quidem delicta consumit,  anime uero sensum illuminat: et idcirco maxime communicare frequentius debet. Si uero fuerit, sicut scriptum est, lepra in pelle, immunda erit : id est, peccatum in monacho: quia pellem esse monachum Scriptura significat mortificantem membra sua super terram; cuius ossibus adhesit caro, cuiusque caro immutatur propter oleum, et a ieiunio infirmatur, et genua uelut fenum arescunt. Ergo si in hac pelle uisa fuerit lepra, immunda erit, et nisi fuerit hyacintha aut rubra pura, ad ornatum tabernaculi non erit apta.





SANCTI EUTROPII ABBATIS EPISTOLA AD PETRUM PAPAM DE DISTRICTIONE MONACHORUM ET RUINA MONASTERIORUM DIRUTA ROMAE.







INCERTI AUCTORIS SERMO DE DECEM uIRGINIBUS.



EXPLICIT SANCTI BENEDICTI CODEX REGULARUM.



SANCTI BENEDICTI ABBATIS ANIANENSIS CONCORDIA REGULARUM.






PROLEGOMENA. SANCTO PATRI BENEDICTO MONACHORUM OCCIDENTIS PATRIARCHAE.

Quod summo diuini numinis beneficio a te accepimus, Pater sanctissime, id tibi qua par est deuotione et grati animi testificatione referimus offerimusque: hoc uidelicet opus plane diuinum singulari Dei prouidentia ad hunc usque diem seruatum nobisque transmissum. Nam quis dubitet plane diuinitus accidisse ut hic sapientie celestis thesaurus tot seculis in agro tuo Floriacensi, quem sacrosancto corporis tui pignore locupletasti, hucusque defossus, hoc potissimum tempore appareret, imo tu nobis ipse traderes, quo primum nascente sub sanctissimi tui nominis auspiciis congregatione tua Benedictina instaurationis florentissimi tui ordinis iacta fundamenta uisuntur? maxime cum id ipsius auctoris uotis omnino respondeat. Ipse enim tibi cognominis, gratia benedictus et nomine  tuus alumnus, ordinis tui primus instaurator hoc suum opus in manus nostras uenire gestit, quo tempore sua consilia, suaque uota post tot seculorum decursus, Deo fauente, renascentia conspicit: quippe qui in id potissimum curas et labores suos contulit, ut sopitam pietatem et monastice uite uigorem consenescentem excitaret, atque ex institutis sancte tue Regule repararet, cui quam simillimas ceteras omnes sanctorum Patrum regulas in hoc opere esse demonstrans, illi tanto impensius monachos adherere debere ostendit, quod una ceteras omnes perfecte cumulateque contineat. Que cum ita sint, Pater sanctissime, ego, cui a superioribus huius libri recognoscendi, et a tenebris uindicandi demandata prouincia est, illum tibi sane merito auctoris et argumenti natura gratissimum omnium Benedictinorum nomine offerre non dubitaui: quem si non obtulissem, ius omne, natura, superi denique reclamassent: et ipse ingrati filii notam non effugissem, qui sanctissimo eque ac optimo parenti munus tot nominibus atque titulis debitum subtraxissem. Nec me retrahit a proposito tenuitas nostrarum lucubrationum, quas libro quasi teruncium Cresi thesauris adieci animo iuuandi nonnichil lectoris, et salebras amouendi ad quas potuisset restitare, quod suam ex sese habeat commendationem opus, ex tot Patrum sententiis ab alumno tuo sanctissimo, tuique ordinis assertore ac uindice, multis uigiliis concinnatum. Quin potius, Pater sanctissime, indignus licet tanti parentis filius exsulto, et noua spe erigor, dum ego prospicio hoc opus cum non mediocri accessione glorie supremi numinis, tuique nominis celebratione, insigni etiam legentium et tui maxime ordinis alumnorum uberiore fructu, ac totius ordinis monastici commendatione sub tuo patrocinio omnibus piis non mediocriter profuturum. Id quod profecto de misericordia Dei nobis longe facilius pollicebimur, si ut tuo nomini librum hunc consecrare ausi sumus, ita tuo patrocinio tum opus hoc, tum nascentem Benedictinam tuam congregationem, eiusque alumnos adeoque meipsum omnium minimum complecti ac protegere uelis, nobisque paterno affectu celestem opem impetrare, cuius adminiculo latentes in sancta tua Regula thesauros inuestigare, eosque in nostros usus conuertere ualeamus. Hoc igitur accensi desiderio te cum hoc munusculo adire presumimus: te patronum, te ducem, te Patrem suspicimus, teque precamur ut quo spiritu hanc Regulam dictasti, eodem Deo aspirante, uiuamus; ut re et nomine Benedictini et tui bene meriti filii celestium tuarum benedictionum heredes, eas tecum eter num possidere mereamur.


Ultimus alumnorum tuorum Fr. HUGO MENARDUS.





LECTORI BENEuOLO PRAEFATIO.


Adest tandem, lector beneuole, liber CONCORDIAE REGULARUM a multis uiris piis et doctis iampridem desideratus, a me quidem, Deo aspirante et adiuuante, editus et illustratus; sed non tam meo arbitrio quam alterius imperio. Non enim audebam tantam materiem aggredi, quam meis semper uiribus imparem esse iudicaui ob rerum obscuriorum et uarietatem et difficultatem. Accedebat antiqua difficultas in regulam sancti Benedicti, que in hoc opere continetur, enarratio: que quam difficilis sit, ipsi norunt qui libros legere solent. Ab ipsa adolescentia in eam aliquid moliri cupiebam, sed me semper rei difficultas in hoc campo decurrere deterruit, dum hunc librum editurus minus rationi consentaneum esse duxi, si ceteros huius Concordie  auctores explanans Rugulam sancti Benedicti tacitus pretermitterem. Ego enim in omnibus meis lucubrationibus hoc Sapientis effatum nichil supra uires, semper ob oculos mihi ponendum esse putaui; simulque illud Horatii preceptum:

Sumite materiem uestris, qui scribitis, equam
uiribus......
Quod si a quibusdam tractatoribus obseruaretur, melius profecto cum musis ageretur: cum nonnulli in uno argumento desipiant, qui fortassis in alio saperent. Quamobrem si quibusdam uisum fuerit me hoc opus supra uires aggressum esse, quod iussus id egerim, saltem temeritatis notam effugiam, nec propterea Theoninos dentes multum uerebor.


Huius libri auctor est Benedictus abbas, ut habetur in prefationis epigraphe. Sed quis sit hic Benedictus, uidendum est. Trithemius, libro de Scriptoribus ecclesiasticis, existimat huius libri auctorem esse sanctum Benedictum Biscopium Anglum. Sed  sine auctore hec scripsit, nec ullus ante eum id asseruit , nec Beda, qui in historia Anglorum, et homilia ultima de sanctis huius Benedicti Biscopii uitam et laudes scripsit, nec Guillelmus Malmesburiensis, Florentius Wigorniensis, Mattheus Westmonasteriensis, nec ullus antiquus Anglorum historicus. Preter hunc Benedictum Anglum fuerunt alii Benedicti, sed nulli horum hic liber attribui potest, nisi sancto Benedicto abbati Aniane in diecesi quondam Magalonensi, nunc Montispessulani, deinde abbati sancti Cornelii ad Indam riuulum prope Aquisgranum, ut clarum est ex illius uita scripta a sancto Ardone, quam huic libro prefiximus: in qua pag. 29 hec habentur: »Alium collectis regularum sententiis composuit librum, cui nomen Concordia  Regularum dedit, ita duntaxat ut beati Benedicti precederet sententia, ei uero rationabiliter conuenientes iungerentur deinceps.« Que uerba conueniunt eis que mox citabuntur ex prefatione eiusdem Concordie. In cod. Floriacensi ms. hic titulus repertus est: Liber patroni nostri beati Benedicti abbatis Floriacensis monasterii. Sed huius tituli scriptor errauit, quod existimauerit magnum Benedictum monachorum patriarcham, qui est patronus monasterii Floriacensis, esse huius Concordie auctorem. Si autem fuerit aliquis Benedictus abbas monasterii Floriacensis, non adeo certum est, nam in catalogo abbatum huius monasterii nullus hoc nomine abbas reperitur. In glossis tamen ueteribus ab Henrico Stephano editis est quoddam Glossarium  quod prefert titulum sancti Benedicti abbatis Floriacensis. Si quis autem fuerit sanctus Benedictus abbas Floriacensis, probabile est hunc non esse alium a sancto Benedicto abbate Aniane, et postea sancti Cornelii ad Indam riuulum. Nam hic sanctus  Benedictus fuit multorum monasteriorum abbas et sancti Maximini, ut notum est ex eius uita. Hoc autem monasterium sancti Maximini situm est in diecesi Aurelianensi, nec ita remotum a monasterio Floriacensi. Sed quia sanctus Ardo non scripsit hunc sanctum Benedictum Aniane abbatem fuisse etiam abbatem monasterii Floriacensis, omnino non definimus.

Hic liber inscribitur Concordia Regularum. Hanc rationem reddit auctor in sua prefatione: »Quapropter seu propter eos, qui eas  habentes ignorant quibus in locis sit eorum concordia, placuit omnes ex omnibus in unum coarctari sententias, que cum Patris Benedicti concordare noscuntur regula, quatenus unus ex multis existeret codex, ita ut beati  Benedicti precederent, quibus sequentes cetere necti possent: quamobrem Concordia Regularum hic liber sortitus est nomen.« Ita prorsus docet sanctus Ardo paulo ante citatus et Trithemius libro citato. Hic liber appellari etiam posset Catena regularum, ut sunt catene Patrum a Niceta et aliis quibusdam Grecis auctoribus composite in Psalterium, in Iob, in Canticum canticorum, in Euangelia, etc., in quibus accumulantur diuersorum Patrum sententie ad horum librorum elucidationem spectantes, licet interdum diuerse sint, quemadmodum etiam aliquando contingit in hac Concordia regularum.

Codex ms. quem modo edimus, sumptus est ex bibliotheca monasterii sancti Benedicti Floriacensis;  ad cuius elucidationem et castigationem fuerunt nobis auxiliares copie alter codex ms. Concordie Regularum, ex bibliotheca monasterii sancte Trinitatis de uindocino, quem nobis commodato dedit Reuerendus admodum abbas eiusdem monasterii Michel Subletus. Regula Magistri ms. ex bibliotheca Corbeiensi; Regula sancti Fructuosi archiepiscopi Bracarensis ms. ex bibliotheca monasterii Crassensis; Regule sancti Augustini et Patrum mss. ex bibliotheca  Corbeiensi. Regula sancti Columbani et eius Penitentialis mss. ex bibliotheca Floriacensi; item due eiusdem Regule edite, altera editionis Parisiensis, altera Insule Goldasti studio et cura edita. Regula Paphnutii, Serapionis, Macarii, et aliorum ms. ex bibliotheca Floriacensi et Corbeiensi. Accesserunt due Regule Patrum cum Regula Pauli et Stephani mss. ex bibliotheca Floriacensi, necnon Regule sancti Cesarii, et sancti Isidori excuse. Nec parum opis attulerunt mihi decreta Burchardi, Iuonis Carnotensis et Gratiani, necnon libellus centum quatuordecim sententiarum de Rectoribus Ecclesie, in quibus quedam sententie et capitula Regularum huius Concordie citantur. Adfuerunt etiam mihi septem Regule sancti Benedicti mss.: una, cui  adiuncti erant commentarii Ruthardi monachi Eremi sancte Marie apud Heluetios; due ex bibliotheca monasterii sancti Germani a Pratis; item due ex bibliotheca monasterii sancti uictoris Parisiis siti; una ex monasterio sancti Ebrulphi diecesis Luxouiensis; postrema et recentior sancti Faronis prope Meldas. His accedit Regula sancti Benedicti a sancto Dunstano archiepiscopo Cantuariensi emendata; due uetustissime editionis Parisiensis, altera ex officina Colinei typographi, altera edita studio et opera Guidonis Iuuenalis abbatis sancti Sulpitii Bituricensis, cum eius interpretatione Gallica, et una Coloniensis anno 1575, edita una cum commentariis Smaragdi et Ioannis a Turrecremata. Aliquid etiam auxilii nobis contulit Alamannica interpretatio uocabulorum  Regule sancti Benedicti a Kerone discipulo sancti Othmari abbatis elaborata.

Librum notis et obseruationibus illustrauimus in quibus locos obscuriores explicamus, corruptos castigamus, et diuersis lectionibus que inutiles uidebantur, reiectis, utiles solas notauimus. Hec est tota nostri instituti ratio. Faxit Deus ut hec omnia in sui nominis gloriam cedant, et in tuam, lector beneuole, utilitatem.





DE HUIUS CONCORDIAE REGULIS EARUMQUE AUCTORIBUS.


Ad faciliorem huius Concordie intelligentiam opere pretium est in ipso limine aliquid de Regulis a nostro auctore prolatis, earumque scriptoribus prelibare; prius hic subiecto earumdem catalogo.

    1. Regula sancti Patris Benedicti.
    2.---sancti Pachomii.
    3.---sancti Orsiesii.
    4.---Orientalis.
    5.---sancti Macarii.
    6.---item Macarii.
    7.---Patrum.
    8.---item Patrum.
    9.---item Patrum.
    10.---sancti Basilii.
    11.---sancti Hieronymi.
    12.---sancti Augustini.
    13.---Cassiani.
    14.---Stephani et Pauli.
    15.---Tarnatensis. 
    16. Regula sancti Cesarii.
    17.---sancti Aureliani episcopi.
    18.---sancti Ferreoli episcopi.
    19.---sancti Isidori episcopi.
    20.---sancti Fructuosi episcopi.
    21.---alterius Fructuosi.
    22.---sancti Columbani.
    23.---Donati.
    24.---Magistri.
    25.---cuiusdam Patris.
    26.---item cuiusdam Patris.


Quod spectat ad Regulam sancti Benedicti, eiusque auctorem, non est quod immoremur, cum multi de iis multa scripserint.

Regula sancti Pachomii non est ea que ab angelo dictata apud Palladium in Historia Lausiaca exstat, sed est ea, etiam ab angelo reuelata, quam de Aegyptiaca lingua in Grecam uersam Latinam fecit sanctus Hieronymus. Que quidem non est solius Pachomii,  sed etiam discipulorum eius Orsiesii et Theodori, angelo quidem reuelante. A tribus enim illis Patribus conscripta est, ut notum est ex prefatione sancti Hieronymi ad eamdem Regulam, et principio eiusdem regule apud Gazeum. Nec obstat quod appelletur uulgo Regula Pachomii: nam precipui Patris ac magistri nomen retinere potuit. Pachomii meminit idem Hieronymus in epitaphio Marcelle ad Principiam: »uitam beati Antonii adhuc tunc uiuentis, monasteriorumque in Thebaide Pachumii et uirginum et uiduarum didicit disciplinam.« De eo et eius Regula agit Sozomenus, lib. III, cap. 13; Gennadius in Catalogo, et Palladius in Lausiaca, cap. de Tabennesiotis. Eius uita ampla satis habetur in uitis Patrum. Floruit sub Constantino Magno. De eo agit Menologium Grecorum 15 Maii. Eius Regula exstat excusa, centum supra uiginti octo articulos complectens. Que tamen non est integra: nam in hoc Concordie libro citantur multi articuli qui in ea non exstant, aliusque articulorum ordo in Concordia  uidetur quam in edita Regula.

Regula Orsiesii habetur excusa tom. Iu Bibliothece Patrum, ubi liber inscribitur, Regule de institutis monasticis. Fuit sancti Pachomii discipulus, ut multis locis eiusdem Regule uidere est, in quibus sanctum Pachomium Patrem suum appellat. De eo agit Gennadius in Catalogo, ubi eum uocat »collegam Pachumii et Theodori.« Greci auctores mentionem faciunt; Socrates lib. Iu, cap. 14; Sozomenus, cap. citato; Palladius in Lausiaca, cap. 8, a quibus appellatur apud Socratem legitur , male: nam Socrates agit de illis Patribus qui tempore sancti Antonii floruerunt sub Constantino Magno et Constantio, cum Arsenius sub Arcadio et Honorio uixerit. Constanter tamen appellatur a Latinis Orsiesius, siue Orsiesis, tum in eius opere edito, tum apud sanctum Hieronymum, tum apud Gennadium supra citatos, atque etiam in ms. cod. nostre Concordie. Quare non assentior cuidam uiro  docto qui apud sanctum Hieronymum legendum putat Arsesii, non Orsiesii. In uita sancti Pachomii, que est in uitis Patrum ueteris editionis, male appellatur Orsenius.

Regula Orientalis affinis est Regule sancti Pachomii: ita ut sepe eadem uerba proferat, ut notauimus in nostris obseruationibus: quis sit illius auctor, ignoratur.

Regula Macarii duplex est: una que non solius Macarii est, sed Serapionis, Macarii Paphnutii, alterius Macarii abbatis et aliorum. Duas uidi mss., alteram bibliothece Floriacensis, que hunc titulum profert: Incipit Regula monasteriorum uel Deum timentium discipulorum, id est, Serapionis, Macari, Pacnuti, et alterius Macari. In fine uero Regule hec uerba habentur: Explicit regula Patrum abbatum triginta octo. Alteram bibliothece Corbeiensis, cui hic titulus prefigitur: Incipit regula sanctorum Patrum Serapionis Macari Paunuthi et alii Macari.  Ita legitur in mss., sed utrobique legendum, Macarii, Paphnutii. Hi autem codices sunt dissimiles quoad uerba duntaxat, nam sepissime codex Corbeiensis non modo mutat, sed etiam auget uerba, et quodammodo paraphrastice se gerit: at Floriacensis non item, sed conuenit cum iis que in hoc Concordie codice citantur. Corbeiensis quatuor duntaxat capita complectitur, eaque maiora: at Floriacensis octo, sed angustiora. Auctores uero huius Regule prenominati uidentur esse duo celebres illi Macarii, quorum alter Aegyptius, alter Alexandrinus dicitur: de quibus agunt fere omnes auctores supra citati. Serapion, qui prope Arsenoitem circiter decem millibus monachis prefuit in Aegypto, de quo Sozomenus lib. uI, cap. 28. Paphnutius abbas monasterii in Thebaide, et anachoreta ultime solitudinis in regionibus Heracleos, de quo in uitis Patrum. De eo etiam agunt Cassianus, coll. 3, Palladius in Lausiaca, cap.  125. Illius et duorum Macariorum meminit Sidonius carm. 16, ad Faustum Reiensem:

Nunc duo Macarii, nunc et Paphnutius heros.
Ratio est quia eodem tempore in Aegypto, ut ex prefatis auctoribus notum est, uixerunt, et simul de componenda Regula conuenire potuerunt. Hec autem Regula in Concordia aliquando sub nomine Regule Patrum citatur, ut suis locis obseruauimus, sed et sub nomine Macarii, nunquam Serapionis et Paphnutii.

Altera Macarii Regula quedam admixta habet ex D. Hieronymo, ut suis locis obseruatum est. Preter superiores Macarios multi alii reperiuntur apud scriptores, sed cuius sit hec Regula, dicere obscurum est.

Regula Patrum, preter eam que est Serapionis, Macarii et aliorum, triplex est; quarum duas uidi in codice ms. bibliothece Floriacensis, adeo breues, ut singule uix tria folia contineant. Prima sic incipit:  Cum resideremus in unum in nomine Domini Iesu Christi secundum traditionem Patrum sanctorum uirorum uisum est nobis conscribere, etc. Alterius hoc est initium: Cum in nomine Domini una cum fratribus nostris conuenissemus, in primo placuit ut Regula et instituta Patrum per ordinem legerentur. Utrique Regule in prefato codice tantum hic titulus prefigitur: Item Regula. Priorem etiam uidi in uetustissimo codice bibliothece Corbeiensis, sub hoc titulo: Incipiunt statuta Patrum; cuius initium est: Residentibus nobis in unum in nomine Domini Iesu Christi secundum traditionem Patrum uirorum sanctorum uisum est nobis conscribere, etc., prout habentur in codice Floriacensi. De tertia Regula Patrum nichil me legisse alibi memini.

Regula sancti Basilii hic citata nichil aliud continet quam illius constitutiones, tam fusius quam breuius disputatas ex interpretatione Rufini, que in uetustissimo codice ms. bibliothece S. Germani a Pratis  diuiduntur in ducentas interrogationes.

Regula sancti Hieronymi nichil aliud est quam epistola illa quam prefixit Regule sancti Pachomii, nam quedam ex illa Regula hic citata uidere est in eadem epistola; alia uero sapiunt stylum sancti Hieronymi, nec discrepant ab institutis sancti Pachomii que in illa epistola recensentur: quam si integram haberemus, haud dubie in ea omnia reperirentur que hic ex ea proferuntur, maxime cum sanctus Hieronymus nullam scripserit Regulam monachorum.

Regula sancti Augustini nulla alia est quam ea que uulgo obseruatur a Canonicis regularibus, Eremitis Augustinianis, et ceteris huius instituti professoribus, sumpta ex eiusdem doctoris epistola centesima nona, ad sanctimoniales: quam quidem ut accommodaret suo proposito huius Concordie auctor Benedictus, nomina feminina in masculina mutauit, ut fecit in Regulis sancti Cesarii, cuiusdam Patris  et sancti Aureliani episcopi, que a suis auctoribus ad sanctimonialium usum scripte sunt, ut infra docebitur. Hec autem Regula olim diuisa est in qua draginta capita. Nam in cap. 71 Concordie profertur caput quadragesimum Regule sancti Augustini, quod est ultimum in eadem Regula excusa, que in editione Coloniensi anni Domini 1575 diuiditur in quinque et quadraginta capita, etsi in recentioribus editionibus uulgo diuidatur in pauciora. Sed et in bibliotheca Corbeiensi exstat ms. uetustissimis characteribus exarata sine ulla capitum diuisione, etiam ad usum uirorum mutato genere accommodata.

Regula Cassiani, que hic citatur, maxime sumpta est ex libro Iu, qui inscribitur de institutis renuntiantium. Quedam sumuntur etiam ex lib. II, de nocturnis orationibus, atque etiam ex lib. I, de uestitu monachorum, nec non ex lib. III, de diurnis orationibus, contractius quidem, quam apud Cassianum, descripta, exceptis duobus capitibus; quibus Regule  nomen non prefigitur: ita ut hec regula compacta sit ex prefatis Cassiani libris. Que quidem uerum Regule nomen sortiri potest, non enim in ea narrantur monachorum Aegypti mores et instituta, sed quid faciendum sit precipitur. Regule Cassiani meminit sanctus Gregorius Turonensis lib. X Hist., cap. 18: »Cenobiumque fundauit, in quo non modo Cassiani, uerum etiam Basilii et reliquorum abbatum qui monasterialem uitam instituerunt, celebrantur Regule.« An uero Regula hic citata scripta sit a Cassiano, non adeo certum est, cum Photius, Gennadius et alii qui de operibus Cassiani scripserunt, nullam eiusmodi Regule mentionem faciant: nisi id forte ex loco Gregorii Turonensis citato coniicere liceat. Quis suspicari poterit eiusmodi Regulam ab Eucherio Lugdunensi fuisse compositam, qui, teste Gennadio in Catalogo, »Cassiani quedam opuscula lato tensa eloquio angusto reuoluens uerbi tramite in uno cegit uolumine?« Preterea notandum est in hac Concordia Cassianum sepe appellari sanctum:  quam appellationem reliqui, prout inueni in codice ms., neque eam in locis in quibus non erat adieci. Nec mirum uideri debet hunc appellari sanctum: fuit enim sanctus ille uir et admiratione dignus, ut satis ex eius scriptis constat, que etsi quibusdam in locis Pelagiana fuligine aspergi quodammodo uideantur, maxime collatione XIII, in qua disputat quosdam sine gratia Dei preueniente solis arbitrii liberi uiribus, nonnullos non sine ea ad Deum conuerti, et eo nomine a Prospero Aquitanico impugnatus sit, et a Gelasio papa inter scriptores apocryphos relatus, nunquam tamen, quoad uixit, ab Ecclesie communione separatus est, errore eius multis post annis in concilio Arausicano secundo, quod anno Christi 529 habitum est, tantum condemnato, nempe can. 8. Qui sane errorem emendasset, si illum ab Ecclesia reprobari uidisset. Unde Prosper in sue Disputationis epilego dixit: »Quorum tamen, dum adhuc non sunt a fraterna societate diuisi, toleranda  est magis intentio quam desperanda correctio.« Accedit quod in Ecclesia Massiliensi hic Cassianus tanquam sanctus quotannis solemni officio colatur 23 Iulii, ut uidere est in Proprio Sanctorum diecesis Massiliensis, ubi eius officium est duplex minus per annum. Colitur etiam in parochia de Tabernis diecesis Reiensis, ut uidere est in Proprio Sanctorum eiusdem diecesis. Adnotaturque eius solemnitas in ueteri Martyrologio ms. cenobii S. Sabini in ualle Lauitania diecesis Tarbensis, nuper edito a doctissimo uiro Andrea du Saussay, pastore ecclesie SS. Lupi et Aegidii Lutetie Parisiorum, ad calcem eruditissimi sui Martyrologii Gallicani. Eius caput Urbanus u pontifex maximus, S. uictoris cenobii Massiliensis quondam abbas, thecis argenteis iussit includi et uenerari, inquit idem Proprium Sanctorum ecclesie Massiliensis. Collocatum est ad sinistrum latus altaris, caput S. uictoris ad dextrum in crypta eiusdem monasterii. Corpus uero eiusdem Cassiani conditum  est in eadem crypta, in tumulo marmoreo. Sed plura uide in prefationibus Henrici Cuichii episcopi, et Alardi Gazei ad Cassiani opera, et in uindiciis pro sanctitate Ioannis Cassiani eius operibus Duaci prefixis.

Regula Pauli et Stephani fere ubique in hoc Concordie codice horum duorum Patrum nomina prefert, raro alterius tantum. Qui sint isti Patres, et quando uixerint, non mihi compertum est. Hec Regula exstat in cod. ms. bibliothece Floriacensis, unum et quadraginta capitula complectens, ut ex serie capitulorum Regule prefixa manifestum est sub hoc quidem titulo: Incipiunt capitula pro quibus sunt ammonendi fratres, Pauli et Stephani. Et initio Regule hec habentur: Incipiunt tituli pro quibus sunt fratres ammoniti, Pauli et Stephani.

Regula Tarnatensis, uel, ut in quibusdam codicibus legitur, Regula Tarnatensis monasterii, a quo et quo tempore condita sit, nondum mihi exploratum  est. Quidam putant Regulam esse celeberrimi illius monasterii Agaunensis, quod in Heluetiis de nomine S. Mauritii et sociorum conditum est: eo quod Tarnade locus, cuius meminit Antoninus Augustus in itinerario, idem sit cum Agauno horum sanctorum passione celebrato: quod quidem probabile est; sed de eo amplius est inquirendum; hec autem Regula Tarnatensis quedam sumit a Regula sancti Augustini, ut in notis est a nobis obseruatum.

Regula sancti Cesarii est magni illius Cesarii epipiscopi Arelatensis, cuius scripta habemus et uitam duobus libris compositam auctore Cypriano. Floruit sub Symmacho papa et Theodorico Italie rege. Huius Regule meminit Fortunatus, lib. u, carm. 1, ad sanctum Martinum Gallie episcopum:

Atque ascita sibi seruetur in urbe Genesi
   Regula Cesarii presulis alma pii,
Qui fuit antistes Arelas de sorte Lirini.
Lib. uIII, carm. 1: 

   Regula Cesarii linea nota tibi est.
Et carm. 4 eiusdem libri:

Concipiente fidem Christi Radegundis amore
   Cesarii lambit, regula quidquid habet.
Mentio fit apud sanctum Gregorium Turonensem, lib. IX Hist., cap. 41, in epist. episcoporum ad sanctam Radegundem: »Tamen specialiter definiuimus si qua, sicut dictum est, de locis sacerdotaliter nostre gubernationi commissis in Pictauiensi ciuitate uestro monasterio meruerit sociari secundum beate memorie domni Cesarii Arelatensis episcopi constituta, nulli sit ulterius discedendi licentia.« Et cap. seq.: »Arelatem urbem expetunt, de qua Regula sancti Cesarii atque Cesarie beate suscepta, regis se tuitione munierunt.« Et cap. seq., in epist. sancte Radegundis: »Insuper congregationi per me Deo prestante collecte Regulam sub qua sancta Cesaria degit, quam sollicitudo beati Cesarii antistitis Arelatensis ex institutione sanctorum Patrum conuenienter collegit,  adsciui.« Hanc Regulam, ut clarum est ex locis citatis, sanctus Cesarius sorori sue sancte Cesarie scripsit, eiusque sanctimonialibus. Id etiam uidetur in eadem Regula, que exstat excusa: sed auctor huius Concordie mutato sexu eam aptauit suo proposito. Scripsit etiam sanctus Cesarius eiusdem Regule recapitulationem, in qua addit nouas constitutiones; sed nichil de illa citat auctor noster.

Regula sancti Aureliani episcopi est illius Aureliani episcopi Arelatensis successoris Auxanii, cuius decessor fuit sanctus Cesarius, ut habetur in epistola uigilii pape ad episcopos Gallie: »Unde, quia dudum Auxanio quondam Arelatensis ciuitatis antistiti uicum nostrarum sollicitudinem dederamus, sed cursum uite presentis implendo de hac luce migrauit: in cuius loco Aurelianus frater noster noscitur successisse.« Duas ei scripsit epistolas uigilius papa, alteram qua ei suas uices in Gallia delegat; alteram, qua eum certum facit nichil a se contra fidem  quatuor conciliorum generalium et decreta Romanorum pontificum in causa trium Capitulorum factum. Subscripsit Aurelianensi concilio quinto, anno Domini 549, sub Childeberto rege. Apud Smaragdum scribitur, ubique, Aurelius: sed mendum est manifestum. Nam in epistolis et concilio citatis, et apud Trithemium, de Proprietate monachorum, cap. 5, semper scribitur Aurelianus, atque etiam in codice ms. Concordie nostre, uno aut altero loco exceptis. Ratio autem cur hunc Aurelianum huius Regule faciamus auctorem, hec est, quia Regula que in hac Concordia citatur sub nomine Aureliani episcopi maiori ex parte sumpta est ex Regula sancti Cesarii Arelatensis episcopi, etiam iisdem uerbis sepe transcriptis, quemadmodum suis locis a nobis obseruatum est. Scripsit autem duas Regulas sanctus Aurelianus, alteram sanctimonialibus, ut uidere est apud Trithemium, lib. de Proprietate monachorum, cap. 5: »Aurelianus episcopus in Regula ad moniales,  »capitulo tertio, sic dicit: Nihil occulte accipiatis; sed »si quis propinquus aut amicus aliquid in uestimento »aut in auro, uel aliud quodcunque dederit aut »transmiserit, in potestate sit abbatisse,« etc.; que uerba ita citantur in hac Concordia mutato feminino genere personarum in masculinum pro more auctoris nostri. Cap. 60: »Nihil occulte accipiatis: sed si quis propinquus aut amicus aliquid in uestimento aut auro, uel aliud quodcunque dederit aut transmiserit, in potestate sit abbatis, etc.« Alteram monachis, ut planum est ex cap. 69 Concordie, ubi hec habentur ex Regula sancti Aureliani episcopi: »Nullus honorem presbyterii aut diaconatus accipiat, preter abbatem. Si uoluerit ordinari presbyterum et unum diaconum et subdiaconum quos ipse uoluerit, ordinandi habeat potestatem; si uero Deo propitio ita profeceritis, ut aliquis ex uobis ad episcopatum petatur, ipse solus egrediatur.« Que quidem uerba nullatenus monialibus conuenire possunt.

Regula sancti Ferreoli a Trithemio capite laudato  citatur sub nomine sancti Ferreoli episcopi et martyris. Sed duos lego martyres Ferreolos, non tamen episcopos: alterum qui uesuntione, alterum qui uienne passus est; alios duos Ferreolos historie commemorant, episcopos quidem, sed non martyres: alterum Lemouicensem, de quo sanctus Gregorius Turonensis lib. u, cap. 28, qui subscripsit concilio Matisconensi II sub Guntranno rege; alterum Uceticensem seu Uceciensem in prima Narbonensi, nepotem et successorem sancti Firmini Uceciensis episcopi, ut habetur in eiusdem Firmini uita ms., nullum uero episcopum et martyrem. Huius Regule auctor se in prefatione episcopum nominat, et multis locis huius Concordie ita appellatur. Ex his igitur duobus Ferreolis episcopis probabilius est Uceciensem huius Regule esse auctorem. Stylus enim huius Regule aliarum stylis prestat, sanctus uero Ferreolus Uceciensis fuit uir litteratus, qui epistolas instar Sidonii composuit, teste Gregorio Turonensi, lib. uI Hist.,  cap. 8. Preterea hic Ferreolus dedicat suam Regulam Lucretio episcopo, qui sane nullus uidetur alius esse quam Lucretius episcopus Deensis, ut suo loco dicetur. Cum enim Ucecia sit in prima Narbonensi non procul a Rhodano, nec adeo remota a Dea ciuitate sita in prouincia uiennensi; ciuitas uero Lemouicum remotissima, quippe que iaceat in prima Aquitania; Ferreolum Uceciensem familiarem fuisse Lucretio episcopo Deensi, quam Ferreolum Lemouicensem credibilius est. Hi autem tres episcopi eodem tempore floruerunt.

Regula sancti Isidori episcopi est Magni illius Isidori Hispalensis episcopi, que exstat inter eius opera Colonie edita 1617. Hanc recenset inter sancti Isidori scripta sanctus Braulio episcopus Cesaraugustanus: »Monastice Regule librum unum quem pro patrie usu et inualidorum animis decentissime temperauit.« Non multum differt a sancti Benedicti Regula.


Regula sancti Fructuosi duplex hic citatur: altera Magni illius Fructuosi pontificis Bracarensis, que complectitur quinque et uiginti capita, ut est in codice ms. abbatie Crassensis, cuius primum caput ita incipit: Post dilectionem proximi. Id satis notum est ex cap. 18 eiusdem Regule, in quo statuitur una Quadragesima ieiunanda ante festum sanctorum Iusti et Pastoris: quam sane instituit sanctus Fructuosus, quia suum monasterium dedicatum erat sub patrocinio horum sanctorum martyrum, quod ideo Compluticum appellatum est, quia dicti martyres Compluti passi sunt, ut habetur in Fructuosi uita, que ex membranis exiit a Prudentio Sandoualdo episcopo Pampilonensi. Floruit anno 656. Altera Regula est cuiusdam alterius Fructuosi, qui in hac Concordia a superiori distinguitur, etsi interdum hi duo Fructuosi exscriptoris incuria confundantur. Quis  autem sit alter hic Fructuosus, non mihi plane compertum est. In Chronico sancti Maximi Cesaraugustani episcopi ad annum 569, fit mentio cuiusdam Fructuosi abbatis Constantine in agro Bracarensi; »Sanctus Fructuosus Benedictinus abbas floret Constantine in agro Bracarensi sancti Romani, de quo supra, discipulus.« Quis sit autem hic Romanus, declarat idem Chronicon ad annum 568: »Sanctus Romanus, abbas, sancti Lupicini frater, natione Gallus, ueniens ad Hispanias, aliqua monasteria condidit, moriturque in agro Aurichensi in Lusitania, oppidoque Pannoniis eius corpus in pretio habetur et honoratur.« Quod spectat ad hunc Fructuosum, iuxta hoc Chronicon, uidetur esse alius a sancto Fructuoso Bracarensi episcopo. Primo, quia tantum abbas dicitur; 2o, quia sanctus Fructuosus Bracarensis episcopus nunquam fuit abbas Constantine, sed Complutici in diecesi Asturicensi, ut habent eius Acta: qui et altero multo iunior fuit, creatus episcopus Bracarensis anno 656. Sed, ne quid dissimulem,  hoc Chronicon, ut inter legendum animaduerti, multa continet absurda, et sancto Maximo prorsus indigna. Est enim multis erroribus maculatum a quodam nebulone, qui passim huic Chronico multa inepta adiecit pro sua libidine, ut sunt illa que hic de sancto Romano citata sunt. Nunquam enim hic sanctus Romanus, frater sancti Lupicini. in Hispaniam uenit, neque ibi mortuus est, sed in Gallia, et in eadem regione sepultus est a fratre Lupicino in monticulo supra monasterium Condatiscense, in locis Iurensibus sub Chilperico Burgundionum rege, ut uidere est apud sanctum Gregorium Turonensem in uitis Patrum, cap. 2, sub finem. Fuit tertius Fructuosus episcopus Segouiensis. Hec tamen Regula, ut mihi uidetur, potius tribuenda est sancto Fructuoso abbati Constantine: fere sequitur Regulam sancti Benedicti.

Regula sancti Columbani est magni illius Columbani primo Luxouiensis abbatis in Burgundia,  deinde Bobiensis in Italia. Sub nomine huius Regule multa hic citantur ex Penitentiali sancti Columbani, quod exstat ms. in bibliotheca Floriacensi, et citatur a Trithemio capite supra laudato libri de Proprietate monachorum. uitam sancti Columbani luculente scripsit Ionas; cuius etiam meminit in uitis sancti Eustasii abbatis Luxouiensis, sanctorum Attule et Bertulphi abbatum Bobiensium. Mentio fit etiam in uitis sancti Galli et sancti Magnoaldi. De eo etiam agunt Fredegarius, cap. 36 Chron.; Aimoinus, lib. III de Gestis Franc., cap. 95, et Appendix ad sanctum Gregorium Turonensem.

Regula Donati appellatur Regula a Donato collecta, quia ex multis Patrum Regulis conflata est, maxime ex Regulis sanctorum Cesarii, Benedicti et Columbani, ut suis locis notaui Inter plures Donatos sanctitate insignes unus celebris est monachorum Pater; qui ex Africa traiiciens uenit in Hispaniam, ubi Siruitanum monasterium edificauit, diciturque  prior monasticam obseruantiam et regulam in Hispaniam intulisse, ut scribit sanctus Hildefonsus lib. de uiris illustribus, cap. 4. De eo agit Ioannes Biclariensis in Chronico ad annum 572, et sanctus Maximus Cesaraugustanus in Chronico ad annum 575: »Sanctus Donatus, qui Regulam Eremitarum sancti Augustini locupletiorem mitioremque primus in Hispaniam inuexit, et in agro Setabitano monasterium Siruitanorum construxit: et uerborum meritis et miraculis abunde nobilitatus migrat ad Dominum, coliturque Kalendis Nouembris.« Sed nonnulla hic uidentur addititia. Nullam enim sanctus Augustinus composuit Regulam Eremitarum: nec, si composuisset, eam mitiorem fecisset sanctus Donatus [a 1Kb] . Quinimo olim sancti Donati discipuli in Hispania grauiter impugnabantur, eo quod austeriori uite animum adiungerent; quod non contigisset, si sanctus  Donatus Regulam mitiorem in Hispaniam inuexisset. Id satis patet ex Eutropii ualentini episcopi epistola ad Petrum episcopum, quam, cum esset abbas Siruitanus, scripsit de districtione monachorum, in qua austeriorem monachorum uitam aduersus impugnatores defendit. Quod frustra fecisset, si eius predecessor sanctus Donatus Regulam Eremitarum mitiorem fecisset. Huius epistole mentionem facit sanctus Isidorus lib. de uiris illustribus, cap. 45, exstatque ms. in bibliotheca Floriacensi. Preterea tanti fuit olim nominis apud omnes nationes beatus Augustinus, ut, si eius Regulam, etsi non mitiorem, aduexisset in Hispaniam sanctus Donatus, ne quidem ullus aduersus eum eiusque discipulos hiscere ausus fuisset. Tandem sanctus Donatus non fuit Eremitarum, sed monachorum cenobitarum Pater; ipse enim cum septuaginta monachis in Hispaniam traiecit, quibus monasterium Siruitanum subsidio et ope Micinee illustris femine edificauit, ut docet sanctus Hildefonsus capite citato. Hec fusius  prosecutus sum, ut ostenderem quam futilibus ineptiis a nescio quo hoc sancti Maximi Chronicon conspersum fuerit. Fuit alius Donatus sancti Columbani in baptismo filius, archiepiscopus uesontionensis. Libenter hanc Regulam Donato Afro tribuerem, nisi multis annis ei sanctus Columbanus superstes fuisset, uix, dum uixit, Hispanis notus. Quare si eiusmodi Regulam sancto Donato uesontionensi archiepiscopo addixerim, non multum abs re erit, cum ille monachus fuerit, et monasterium sub Regula sanctorum Benedicti et Columbani edificauerit, ut habetur in fragmento uite illius apud Chiffletium lib. II de Archiepiscopis uesontionensibus.

Regula Magistri ita appellatur in hac Concordia, quia in ea discipulus interrogat, et magister respondet. Exstat in ueteri codice ms. bibliothece Corbeiensis sine auctoris nomine quinque et nonaginta capita complectens, inter que omnia fere capita Regule sancti Benedicti recensentur. Hic Pater non  raro usurpat sancti Benedicti sententias integras et ipsamet uerba, interdum ab eo dissentit, et que a sancto Benedicto generaliter statuta sunt, specialius ab eo sepe ordinantur. Codex autem citatus uidetur esse scriptus circa annum Domini septingentesimum primum. Nam ad calcem illius exstat catalogus Romanorum pontificum scriptus eadem manu litteris quadratis, desinitque in Ioanne sexto, qui sedit anno septingentesimo primo. Hec Regula magna cum simplicitate, feruore et regularis obseruantie cura procedit. Auctor illius iuxta Trithemium, lib. et cap. citatis, est uigilius abbas et diaconus: »uigilius quoque diaconus et abbas in capitulo 33 sue Regule sic loquitur: »Si quid peculiare apud aliquem in- »uentum fuerit, grandi eum abbas et diuturna ex- »communicatione condemnet, ut illius exemplo de- »territi omnes, nullus hoc audeat imitari.« Que quidem uerba exstant in Regula Magistri, cap. 82, ubi agitur de peculiaritate monachorum: ita ut citatio  Trithemii sit in notis arithmeticis mendosa. Gennadius in Catalogo scribit de quodam uigilio diacono, qui etiam monachorum Regulam composuit: »uigilius diaconus composuit ex traditione Patrum monachorum Regulam, que in cenobio ad profectum fratrum in conuentu legitur, breuiato et aperto sermone totius monastice perfectionis in se  tenentem disciplinam.« Sed puto hos uigilios esse distinguendos. Nam hic Gennadii uigilius aperto et breuiato sermone Regulam scripsit, at hic Magister seu uigilius Trithemii longo, obscuro atque perplexo, cum uix Latine loqui possit. uigilius Gennadii uixit circa annum Domini 440, ante tempora Gennadii, at uigilius Trithemii uixit post sanctum Benedictum; nam multa a sancto Benedicto, ut dixi, emendicat, que a reliquo eius sermone rudi et scabro longe discrepant. uixisse uidetur circa tempora Clodouei secundi, Francorum regis, non multo post sanctum Gregorium Magnum, quia utitur uocabulo maioris domus, quod tunc maxime erat in usu. Gallus fuit, aut certe aliquandiu in Gallia uixit, quia phrasis illius Gallicum idiotismum sapit, et quedam uocabula habet a Gallis usitata. Suspicarer esse sanctum Benedictum Biscopium Anglum; sed amplius querendum est.

Regula cuiusdam duplex est. Que prior citatur, est mihi prorsus incognita quoad auctorem illiusque  tempus quo scripta sit. Altera, que secunda post illam citatur, est ueluti quedam Regule sancti Benedicti paraphrasis. Illius auctor appellatur a Trithemio, libro et cap. citatis, seruus Dei. Nam ibi citat quedam ex Regula serui Dei, que habentur in hac secunda Regula cuiusdam, in cap. 42 Concordie, ut ibidem notauimus. Hec Regula ad usum sanctimonialium scripta est, ut liquet ex eodem Trithemio; ita ut existimem eiusmodi Regulam nichil aliud esse quam Regulam sancti Benedicti ad usum sanctimonialium accommodatam, etsi nostre Concordie auctor pro suo more femininum genus in masculinum mutauerit. Cum autem multi fuerint nomine serui Dei nuncupati, quis illorum huius Regule scriptor fuerit non constat: uidetur tamen non multo post sancti Gregorii Magni tempora uixisse. Citantur insuper capitulum unicum ex Iona abbate de uita sancte Burgundofore, unum ex diuo Gregorio Nazianzeno, unum ex Cassiodoro in psalmos, quedam etiam ex  diuo Hieronymo, diuo Augustino et Beda, et quedam capitula Cesarie, de qua dicetur suo loco.

Citatur preterea caput unicum ex sancto ualerio de generibus monachorum. Hic ualerius natione fuit Hispanus, ciuitate Asturicensis . Appetiit monachatum in monasterio sancti Fructuosi Complutico; sed quibusdam de causis, quas non profert, a proposito deterritus secessit in montem uergidum, in solitudinem iuxta castrum sancti Petri. uarie exagitatus sepe mutare sedes coactus est. Tandem per multas tempestates uiginti annis uarie tentatus et uexatus conquieuit in oratorio sancti Petri, edificato olim a sancto Fructuoso in solitudine uergidi. Sed quia litteratus erat, Isidorus episcopus Asturicensis eum inde abstractum Toletum secum ducere uoluit inuitum; quod tamen morte interueniente episcopi minime perfectum est. uaria opuscula composuit.  Floruit circa annum Domini 675. Quod autem dicta sancti ualerii a nostro auctore citata sint huius ualerii, ex illius uerbis clarum est: »Et cum in ista ultime extremitatis occidue partis confinia rara uidelicet et exigua pullularent sacre religionis crepundia.« Que uerba homini Hispano eoque Asturicensi plane conueniunt.





CONCORDIA REGULARUM PATRUM. PRAEFATIO.

BENEDICTUS ultimus abbatum, abbatibus et monachis omnibus in Deo Christo salutem.

[a 1Kb] Dum communi utilitati consulens attentius que rerem quomodo utilius possem cunctis prodesse,  cepi sanctorum uitas regulasque legere Patrum. Quas dum sagaci intentione percurrerem, et eadem pene, que a sancto Benedicto prolata sunt, uerba in quibusdam locis, in quibusdam uero sensum eumdem cognoscerem, occurrit animo ea que a tepidis segnibusque monachis dici assolet. Quid cetere huic conferunt regule? Quid ad me, [a 1Kb] quas non promisi, pertinet legere? et hec quidem dicunt ignorantes beatum Benedictum [b 1Kb] suam a ceteris assumpsisse Regulam, et ueluti ex manipulis unum strenue contraxisse manipulum. Quapropter, seu propter eos qui eas habentes ignorant quibus in locis sit eorum concordia, placuit omnes ex omnibus in unum coarctari sententias que cum Patris Benedicti concordare noscuntur Regula, quatenus unus  ex multis collectus existeret codex. Ita duntaxat ut beati Benedicti precederent, quibus sequentes cetere necti possent. Quamobrem Concordie Regularum hic liber sortitus est nomen. Nouerint tamen omnes qui hunc lecturi sunt librum, quoniam non uane laudis instinctu, nec arrogantie fastu, quasi meum post in toto orbe diffusam doctrinam in arenti  riuulo cupiens ostendere nomen; sed dilectionis affectu, anime mee omniumque legere cupientium salutis augmento a me esse ceptum. Qua de re testem inuoco non mei solummodo, sed omnium cordium cognitorem: quoniam ipse nouit me non tumoris, sed caritatis causa hoc opus egisse. Quem totis uiribus sedulo deprecor, ut, qui se daturum pro calice aque frigide mercedem promisit, meorum saltem pro hoc exiguo opere remissionem tribuat omnium peccatorum. uos uero omnes, qui hunc audituri, lecturique estis librum, supplex exoro ut dum ex uobis spiritalia sumpseritis mella, pro meis reatibus Domino non dedignemini fundere precem: quatenus, dum uobis propriis laboribus merces largietur eterna, meorum uel mihi uestro  suffragio detur remissio peccatorum. Sumite ergo gratanter a nobis utilem uobis contractum libellum. Siquidem inuictam robustis condidimus turrem, eamque preclaris muniuimus armis; inualidis uero multigenis ex floribus nectare assumpto lucidum depinximus fauum.


Explicit prefatio.





ITEM PRAEFATIO.


[a 1Kb] Arbiter ut mundi tenebras depelleret omnes,
Sidus ab Eoo iussit consurgere; cuius
Luce peropace fugiunt ex orbe tenebre,
Multigeneque simul micuere per ethera stelle.
Quas lustrare suo iussit ex lumine noctes
Ne frustra pateant oculi sine lumine nostri.
Fulsit et extemplo pandens sua cornua luna,
Nec mora [b 1Kb] lucifuge fugiunt per concaua terre,
Expauere quidem rutilantia sidera celi. 
Cecus erat mundus, paradisi gaudia postquam
Perdiderat gestans tetras in corde tenebras,
Nec oculis lucem poterat intendere clausis
Luce quidem uacuus, male sanus, demone plenus.
Has tamen ut tenebras superus discinderet omnes,
Fulgidus in carne patuit sol uerus Eoi.
[c 3Kb] Ecclesie splendere iubar iubet, alta polorum
Ut petat, edocuit, typice que luna uocatur.
Surgit et exinde nimium sat turba beata,
Cetus apostolicus reboans per compita mundi 
uerba Tonantis. Et exsurgit [d 1Kb] post denique fulgens 
Astrigerus ordo roseo uestitus amictu:
Sanguine quippe suo rutilans, quem fundere Christi
Fecit amor [a 10Kb] sacrus. [b 1Kb] Patuit post, millia mille
Exsuperans numerum niueo qui micat amictu
Ordo beatus iter gradiens quod tendit ad astra,
[c 32Kb] Ibicibus similis temnens morientia cuncta,
Et deserta petens, recubans in montibus altis,
Aut profunda nimis retinens confinia uallis
Mortificare semet cupiens; ut scandere celum
Posset, et angelicis iunctus per secula Christum
Conlaudare choris dulci modulamine cantans.
Hic opere uerbisque suis documenta salutis
Demonstrauit ouans cunctis, qui regna polorum
Scandere quantocius satagunt. Nam multa libellis
Conscripsere quidam, potius quos ordo beatus 
Eximios tenuit, docuit quos maxime Christus
Qui pandunt iter astrigerum, qui gaudia uite
uocibus excelsis reboant, ut terrea linquant
Mortales homines: ualeant ut uiuere semper.
uir Benedictus et Isidorus, Basilius exstant
Eximii, quorum renitent sat dicta per orbem. 
Ex quorum documentis hos decerpere flores
Multigenos placuit, unoque scribere libro,
Florigerum ueluti monachis depingere sertum,
In quo ualde rose rutilant, et lilia candent,
Ac uiole fulgent, redolent uernantia queque.
Iam quidquid docuere Patres concorditer, atque
uerius ut fatear, [d 1Kb] eadem simul unus et ipsa
uerba, licet sensus dispar, non scinditur unus,
Una tenet patria, trames qua duxit et unus,
Dicimus ergo libri nomen Concordia rite.
Sumite, celicoli Patres, hec munia Patrum.
Sumite hec, monachi, monita, que [e 1Kb] Regula sancta
uos monet assidue; pauido ne corde fugaces
Auia sectetis barathri, quod tendit ad ima:
Hec est uera uia; porgit hec pocula uite 
Pabula dulciflua melle, que dulcius exstant,
Hec tribuit codex, tribuit sine fine beate
uiuere cum Christo, dignasque promere grates.
Te, Trinitas, rogito, nobis iter esto salutis,
Ut te dante tuo ualeamus uiuere regno.





INCIPIT LIBER. 



CAPUT PRIMUM. DE CONCORDIA REGULARUM.



§ I.---EX REGULA SANCTI BENEDICTI . Quod non omnis obseruatio iustitie in hac sit Regula constituta.

[a 1Kb] Regulam autem hanc descripsimus, ut hanc obseruantes in monasteriis [b 1Kb] aliquatenus, uel honestatem morum, aut initium conuersationis nos demonstremus habere. Ceterum ad perfectionem conuersationis [c 1Kb] qui festinant, sunt doctrine sanctorum Patrum, quarum obseruatio perducat hominem ad celsitudinem perfectionis. [d 1Kb] Que enim pagina, aut quis sermo diuine auctoritatis ueteris ac Noui Testamenti non est rectissima norma uite humane?  [a 1Kb] Aut quis liber sanctorum catholicorum Patrum hoc non resonat, ut recto cursu perueniamus ad Creatorem nostrum? [b 2Kb] Nec non et Conlationes Patrum: sed et Regula sancti Patris nostri Basilii quid amplius sunt, nisi bene uiuentium et obedientium monachorum [c 1Kb] instrumenta uirtutum? [d 1Kb] Nobis autem desidiosis et male uiuentibus, aut negligentibus, rubor confusionis est. Quisque ergo ad patriam celestem festinas, [e 1Kb] hanc minimam inchoationis regulam descriptam adiuuante Christo perfice: et tunc demum ad maiora, que supra commemorauimus, doctrine uirtutumque culmina, Deo protegente, peruenies. [f 1Kb] Facientibus hec regna patebunt [g 1Kb] superna.



§ II.---Item ex eadem Regula .

[h 1Kb] Tertium uero monachorum teterrimum genus  est Sarabaitarum, qui nulla Regula approbati, experientia magistri, sicut aurum fornacis, et cetera.



§ III.---Item ex eadem Regula .

Octauus humilitatis gradus est, si nichil agat monachus, nisi quod communis monasterii Regula, uel maiorum cohortantur exempla.



§ Iu.---Item in eadem Regula .

Dum quando legamus sanctos Patres nostros uno die hoc strenue impleuisse, quod nos tepidi utinam septimana integra persoluamus.



§ u.---Item ex eadem Regula .

Licet legamus uinum monachorum omnino non esse: sed quia nostris temporibus id monachis persuaderi non potest, saltem uel hoc consentiamus ut non usque ad satietatem bibamus.



§ uI.---Item ex eadem Regula .

Si autem aut necessitas loci, aut paupertas exegerit ut ad fruges colligendas per se occupentur, non contristentur: quia uere tunc monachi sunt, si labore manuum suarum uiuant, sicut et Patres nostri et apostoli.



§ uII.---Item ex eadem Regula .

Licet omni tempore uita monachi Quadragesime debeat obseruationem habere, tamen quia paucorum est ista uirtus, etc.



§ uIII.---EX REGULA ISIDORI.

[i 1Kb] Plura sunt precepta uel instituta maiorum que a sanctis Patribus sparsim prolata reperiuntur, queque etiam nonnulli altius uel obscurius posteritati composita tradiderunt. Ad quorum exemplum nos hec pauca uobis eligere ausi sumus, ut [i 1Kb] sermone plebeio uel rustico quam facillime intelligatis quo ordine professionis uestre [k 1Kb] morem retineatis. Preterea quisquis uestrum illam uniuersam ueterum disciplinam contendit appetere, pergat, in quantum placet, et [l 1Kb] arduum illum limitem atque angustum  [a 1Kb] leuigato cursu incedat. Qui uero tanta iussa priorum explere nequiuerit, [b 1Kb] in huius limitis disciplinam gressum ponat, neque ultra declinandum studeat: ne, dum [c 1Kb] delicatius appetit inferiora, tam uitam quam nomen monachi perdat. Quapropter sicut illa precepta priorum [d 1Kb] perfectum reddunt, ac summum, ita facient ista uel ultimum: illa custodiant perfecti, ista sequantur post peccatum conuersi. [e 1Kb] Hec igitur, o serui Dei, milites Christi, contemptores mundi, ita a uobis uolumus custodiri, ut maiora precepta Patrum per omnia conseruetis. Suscipite igitur inter illa et hanc commonitionem nostram humili corde custodientes que dicimus; libenter sumentes que dispensamus, quatenus et uobis de effectu sit gloria, nobis pro ipsa admonitione proueniat postulata  uenia.



§ IX.---EX REGULA STEPHANI ET PAULI.

[f 1Kb] Regule quoque Patrum ideo a nobis assidue leguntur, ut eorum sanctis exhortationibus interiorem accommodantes auditum, et discipline concipiamus amorem dulcissimum, et Domino per omnia adiuuante, uite ipsorum exempla sequamur. Propter quod festinandum, ut a nostris mentibus tepor excludatur inolitus. Nam et hec que uobis per singula presenti loquimur scriptura, non in suggillatione  sanctorum ac beatissimorum Patrum Regule ausu temerario [g 1Kb] ad uos proferenda presumpsimus; sed ea tantum specialiter ex eorum constitutionibus uobis litteris ingerenda curauimus. Plenitudo autem sancte conuersationis et spiritalis uite perfecta doctrina in eorum sanctorum Patrum Regulis nobis quotidie recitatur, [h 1Kb] quorum et probata uita diuino munere et docendi est attributa auctoritas.



§ X.---EX LIBRO ORSIESII.

[i 1Kb] Hec cuncta replicaui, ut sanctorum uitam considerantes non circumferamur omni uento doctrine: sed laboremus, et eorum conuersationem nostre uite propositum habeamus ut simus populus peculiaris Dei. Nec contristemus Spiritum sanctum, in quo signati sumus in die redemptionis ,  nec illum exstinguamus in nobis, et prophetias contemnamus: ne forsitan uolenti Spiritui sancto habitare in nobis non demus locum. Nullum alium timeamus preter Deum, qui ultor et iudex est operum singulorum, et cum sancto sanctus, et cum uiro innocente innocens . [i 58Kb] Ego amantes me diligo: et qui me querunt, inuenient gaudium . Et alibi loquitur: [k 57Kb] Si ambulaueritis contra me peruersi, et ego ambulabo contra uos peruersus .



CAPUT II. PRAEFATIO S. BENEDICTI ET ALIORUM.



§ I.---PRAEFATIO REGULAE SANCTI BENEDICTI.

[a 1Kb] Ausculta, [b 1Kb] o fili, precepta [c 2Kb] magistri, et inclina aurem cordis tui, [d 1Kb] et admonitionem pii Patris libenter excipe, et efficaciter comple: ut [e 1Kb] ad eum [f 1Kb] per obedientie laborem redeas, a quo [g 1Kb] per inobedientie desidiam recesseras.

Ad te ergo nunc meus sermo dirigitur, quisquis abrenuntians propriis uoluntatibus Domino Christo uero regi militaturus, obedientie fortissima atque preclara arma assumis. In primis, [h 1Kb] ut quidquid agendum inchoas bonum, [i 2Kb] ab eo perfici instantissima oratione deposcas: ut qui nos in filiorum numero  dignatus est computare, non debeat aliquando de malis actibus nostris contristari. Ita enim ei omni tempore [i 1Kb] de bonis suis in nobis parendum est: ut non solum [k 1Kb] iratus pater suos non aliquando filios exheredet, sed nec ut metuendus Dominus irritatus malis nostris ut nequissimos seruos perpetuam [l 1Kb] tradat ad penam, qui eum sequi noluerunt ad gloriam. Exsurgamus ergo tandem aliquando excitante nos Scriptura, ac dicente: Hora est iam nos de somno surgere . Et apertis oculis nostris ad deificum lumen, [m 1Kb] attonitis auribus audiamus diuina quotidie clamans quid nos uox admoneat. Hodie si  uocem eius audieritis, nolite obdurare corda uestra . Et item: Qui habet aures audiendi audiat, quid Spiritus dicat Ecclesiis . Et quod dicit: uenite, filii, audite me, timorem Domini docebo uos . Currite, dum lucem uite habetis, ne tenebre mortis uos comprehendant . Et querens Dominus in multitudine populi, cui hec clamat, operarium suum iterum dicit: Quis est homo qui uult uitam, [a 1Kb] et cupit uidere dies bonos ? Quod si tu audiens respondeas: Ego; dicit tibi Deus: Si uis habere ueram et perpetuam uitam, prohibe linguam tuam a malo, et labia tua ne loquantur dolum; diuerte a malo et fac bonum, inquire pacem, [b 1Kb] et sequere eam. Et cum hec feceritis, oculi mei super uos, et aures mee ad preces uestras: [c 1Kb] et  antequam me inuocetis, dicam uobis: Ecce ego adsum. Quid dulcius nobis hac uoce Domini inuitantis nos, fratres karissimi. Ecce pietate sua demonstrat nobis Dominus uiam uite. Succinctis ergo fide uel obseruantia bonorum actuum lumbis nostris, per ducatum Euangelii pergamus itinera eius; ut mereamur eum, qui nos uocauit in regnum suum, uidere. In cuius regni tabernaculo si uolumus habitare, [d 1Kb] nisi illuc bonis actibus [e 1Kb] curratur, minime peruenitur. Sed interrogemus Dominum cum Propheta, dicentes ei: Domine, quis habitabit in tabernaculo tuo, aut quis requiescet in monte sancto tuo ? Post hanc interrogationem, fratres, audiamus Dominum respondentem et ostendentem nobis uiam ipsius tabernaculi, dicentem: Qui ingreditur  sine macula, et operatur iustitiam. Qui loquitur ueritatem in corde suo, qui non egit dolum in lingua sua. Qui non fecit proximo suo malum, qui opprobrium non accepit [f 1Kb] aduersus proximum suum. Qui malignum diabolum aliqua suadentem sibi cum ipsa suasione  sua a conspectibus cordis sui deduxit ad nichilum, et paruulos cogitatus eius tenuit et allisit ad Christum. Qui timentes Dominum de bona obseruantia sua non se reddunt elatos, sed ipsa in se bona non a se posse, sed a Domino fieri existimantes operantem in se Dominum magnificant, illud cum propheta dicentes: Non nobis, Domine, non nobis, sed nomini tuo da gloriam . Sicut nec Paulus apostolus de predicatione sua sibi aliquid imputauit dicens: Gratia Dei sum, id quod sum . Et iterum, qui gloriatur, in Domino glorietur . Unde Dominus in Euangelio ait: [g 2Kb] Qui audit uerba mea hec, et facit ea, similabo eum uiro sapienti, qui edificauit domum suam supra petram. uenerunt flumina, flauerunt uenti, et impegerunt in domum illam, et  non cecidit, quia fundata est supra petram . [h 1Kb] Hec complens Dominus exspectat nos quotidie his suis sanctis monitis, factis respondere debere. Ideo nobis propter emendationem malorum huius uite dies ad inducias relaxantur, dicente Apostolo: [i 9Kb] An nescis, quia patientia Dei ad penitentiam te adducit . Nam pius Dominus dicit: Nolo mortem peccatoris, sed magis conuertatur et uiuat . Cum ergo interrogassemus Dominum, fratres, de habitatore tabernaculi eius, audiuimus habitandi [i 1Kb] preceptum; sed, si compleamus habitatoris officium, erimus heredes regni celorum, [k 1Kb] ergo preparanda sunt corda et corpora nostra sancte preceptorum obedientie militatura; et quod [l 1Kb] minus habet in nobis natura possibile, rogemus Dominum, ut gratie  sue [m 3Kb] iubeat nobis adiutorium ministrare. Et si fugientes gehenne penas ad uitam uolumus peruenire perpetuam, dum adhuc uacat, et in hoc corpore sumus, et hec omnia per hanc [n 2Kb] lucis uitam uacat implere, currendum et agendum est modo quod in  perpetuum nobis expediat. [a 1Kb] Constituenda est ergo nobis Dominici schola seruitii, in qua institutione nichil asperum nos constituturos speramus. Sed etsi quid paululum strictius, dictante equitatis ratione, propter emendationem uitiorum uel conuersationem caritatis processerit, non illico pauore perterritus refugias uiam salutis, que non est nisi angusto initio incipienda: processu uero conuersationis et fidei, dilatato corde, inenarrabili dilectionis dulcedine curritur uia mandatorum Dei, ut ab ipsius magisterio nunquam discedentes, in eius doctrina usque ad mortem in monasterio perseuerantes, passionibus Christi usque ad mortem [b 1Kb] participemur: ut regni eius mereamur esse consortes.



§ II.---PRAEFATIO EX REGULA MAGISTRI.


O homo, primo tibi qui legis, deinde et tibi qui me [c 1Kb] obscultas dicentem, dimitte alia modo que cogitas, et per os meum Deum te conuenientem cognosce. Ad quem Dominum Deum ex uoluntate nostra per bona acta uel beneplacita iustitie ire debemus, ne per negligentiam peccatorum inuiti rapiamur accersiti per mortem. Ergo auditor qui me audis dicentem, percipe que tibi non per os meum, sed per hanc scripturam loquitur Deus, qui te, dum adhuc uiuis, conuenit [d 1Kb] de hoc, quod ei post mortem redditurus es rationem. Quia quod adhuc uiuimus, ad inducias uiuimus; cum nos pietas Dei exspectet quotidie emendari, et meliores uult esse nos hodie quam fuimus heri. Ergo, tu, qui me auscultas, ita intende  ut dicta mea et auditus tuus per considerationem mentis ambulando in triuium cordis tui perueniant. [e 5Kb] In quo triuio unam ignorantie peccatorum, post dicta mea ueniens, post te relinque, et duas obseruantie preceptorum ante ingredere uias. Et, dum querimus ad Deum ire, stemus in triuio cordis nostri, et consideremus ipsas duas, quas ante nos scientie conspicimus. In quibus duabus uiis, per quam ad Deum possumus peruenire, consideremus. Si sinistram tenemus, timemus, quia lata est, ne ipsa sit que ducit magis ad interitum. Si dextram corripimus, bene imus quia angusta est et ipsa est que diligentes seruos ad proprium ducit Dominum. [f 9Kb] Ergo uacuus uester auditus sequatur eloquium meum: et intellige, tu homo cuius admonemus intuitum, quia  te per hanc scripturam admonet Deus, ut modo, dum adhuc uiuis, et tibi emendare uacat, curras, quantum potes, ne iam cum accersitus per mortem fueris, nullam Deo in die iudicii, uel in pena eterna excusationem afferas, quod nullus te de emendatione, quoad uixisti, conuenerit: et cum ulterius tibi iam succurrere non potueris, in eternum te incipiat sine remedio penitere. Ergo amodo, qui audis, obserua, antequam de hac exeas seculi luce. Quia si hinc exieris, non huc reuerteris, nisi in resurrectione: et de resurrectione, si hic modo bene egeris, ad eternam cum sanctis gloriam deputaberis. Si autem hanc scripturam, quam tibi lecturus sum, factis non adimpleueris, in eternum ignem gehenne cum diabolo,  cuius uoluntatem magis secutus es, deputaberis. Audi ergo, et age quod est bonum et iustum, per quod Deus inuenitur propitius. Hec Regula, que tibi ostendit, factis adimple. Que Regula ad perficiendum rectum Regule nomen accepit, sicut dicit Apostolus in Epistola sua: Secundum mensuram regule, quam mensus est nobis Deus mensuram pertingendi usque ad uos . Nam Regula ueritatis habet initium et iustitie finem, sicut dicit Propheta: Reges eos in uirga . Hoc est, in timoris uigore, sicut item dicit Apostolus: Quid uultis in uirga ueniam ad uos, an in caritate ? Item dicit Propheta: [a 1Kb] uirga recta est uirga regni tui, [b 1Kb] in qua dilexisti iustitiam et odisti iniquitatem . Et iterum dicit Dominus: uisitabo in  uirga iniquitates eorum .





§ III.---PRAEFATIO FERREOLI

[c 1Kb] Domino sancto et ceterorum comparatione santissimo, et socio apostolorum, Christique discipulo [d 1Kb] Lucretio [e 31Kb] pape Ferreolus episcopus.

[f 1Kb] Hortatu quorumdam operante Deo, et una deuotione accensus; in qua seruorum Dei habitaculum ipsa sibi Diuinitas collocaret, ipsi terra obtuli aliam terram conferens. Quod deputo sancte congregationi, hoc mei donare saluti credo, ut in unum more  apum religiosorum turba collecta, dum pro meis plene peccatis orationum suarum flores offerunt, quam dulcia mihi intercessione mella conficiant. Et quoniam necesse fuit nouo huic populo uelut iugum noue legis imponi, non quo eorum colla deprimerem, sed ut mentium ceruices potius inclinarem; Regulam, que ab eis pro lege seruetur, licentia a uobis tam petita quam accepta, conscripsimus. In qua si quid seueritate durum, si quid remissione mollissimum iudicio scientie adiudicaueritis, censuram manus uestre pagina melius inde lecturis placitura, suscipiat. Ut hoc mihi magis glorie detur, [g 1Kb] quod digna inuenta est Regula, quam per uos correxistis, fugiendo a facie uerecundie. [h 1Kb] Si uero, ut credo, indicium amoris operam ueram inflixerit digne  correctione littere, [i 1Kb] quidquid demum inepti lectio incastigata protulerit erroris, liberum a culpa erit, cum libellum uestre me constat subdidisse censure. Mihi tamen orandum est, ut in primis Deo, deinde uobis illud placeat quod scripsimus, et illis quibus hec seruanda mandamus, ut in nomine Iesu Christi obedientes in omnibus diuinis preceptis, eterna ab eis premia, et gloria sine fine bone tantum uite empta pretio uindicetur, prestante Domino et Deo nostro Iesu Christo in secula seculorum. Amen.



CAPUT III DE GENERIBUS MONACHORUM.



§ I.---EX REGULA SANCTI BENEDICTI.

[a 1Kb] Monachorum quatuor esse genera manifestum est. Primum [b 1Kb] cenobitarum, hoc est monasteriale, militans [c 182Kb] sub Regula uel abbate. Deinde secundum  nus est anachoretarum, id est, eremitarum, horum,  qui non conuersionis [a 1Kb] feruore nouitio, sed  [a 225Kb] monasterii probatione diuturna, [b 1Kb] qui didicerunt contra diabolum multorum solatio iam docti pugnare, et bene instructi fraterna ex acie ad singularem pugnam eremi, securi iam sine consolatione alterius, sola manu uel brachio contra uitia carnis uel cogitationum, Deo auxiliante, sufficiunt pugnare.  Tertium uero monachorum [c 1Kb] teterrimum genus est [d 2Kb] sarabaitarum, qui nulla regula approbati, [e 1Kb] experientia [f 1Kb] magistra, sicut aurum fornacis, sed in plumbi natura molliti adhuc operibus seruantes seculo fidem, [g 1Kb] mentiri Deo per tonsuram noscuntur. Qui [h 1Kb] bini aut terni, aut certe singuli [i 1Kb] sine pastore  non Dominicis, sed suis inclusi ouilibus, pro lege eis est desideriorum uoluptas: cum quidquid putauerint uel elegerint, hoc dicunt sanctum; et quod noluerint, hoc putant non licere. Quartum genus est monachorum quod nominatur [a 37Kb] gyrouagum, [b 1Kb] qui tota uita sua per diuersas prouincias ternis aut quaternis diebus per diuersorum cellas hospitantur, semper uagi, nunquam stabiles et propriis uoluptatibus et gule illecebris seruientes, et per omnia deteriores sarabaitis. [c 1Kb] De quorum omnium horum misera conuersatione melius est silere quam loqui. His ergo omissis ad cenobitarum [d 1Kb] fortissimum genus disponendum, Domino adiuuante, ueniamus



§ II. EX REGULA MAGISTRI De generibus monachorum.


[e 1Kb] Monachorum quatuor esse genera manifestum est. Primum cenobitarum, hoc est, monasteriale, militans sub regula uel abbate. Deinde secundum genus est anachoretarum, id est eremitarum, qui non conuersationis feruore nouitio, sed monasterii probatione diuturna, [qui] didicerunt contra diabolum multorum solatio iam docti pugnare, et bene instructi fraterna ex acie ad singularem pugnam eremi, securi iam sine consolatione alterius, sola manu uel brachio contra uitia carnis uel cogitationum [f 1Kb] cum Deo et spiritu [g 1Kb] repugnare sufficiunt. Tertium uero monachorum deterrimum genus est sarabaitarum, quod melius adhuc laicum dixissem, si me propositi sancti non impediret censura. Qui nulla Regula approbati, et experientia magistra, sicut  aurum fornacis, sed in plumbi natura molliti adhuc [h 1Kb] factis seruantes seculo fidem, mentiri Deo per tonsuram noscuntur. Qui bini aut terni certe singuli sine pastore non Dominicis sed suis inclusi ouilibus, pro lege eis est desideriorum uoluptas: cum quidquid putauerint uel elegerint, hoc dicunt sanctum, et quod noluerint, hoc putant non licere. Et dum in proprio arbitrio querunt habere [i 14Kb] cellas  et [i 1Kb] rescellas, ignorant quia perdunt suas animellas. Simul et ii, qui nuper conuersi immoderato feruore eremum putant esse quietem: et non putantes insidiari et nocere diabolum, singularem cum eo pugnam indocti et securi inuadunt, sine dubio inducti lupi faucibus occursuri. Quartum uero genus est monachorum nec nominandum, quod melius tacere quam de talibus dicere. Quod genus dicitur gyrouagum, qui totam uitam suam per diuersas prouincias ternis aut quaternis diebus per diuersorum cellas et monasteria hospitantes; cum pro hospitum aduentu a diuersis uolunt quotidie nouiter suscipi, et pro gaudio superuenientium exquisita sibi pulmentaria adparari, et animantia pullorum sibi curant quotidie a diuersis hospitibus pro aduentu cultello  occidi, grauare se ita diuersos non credunt, commutando quotidie hospites [k 1Kb] pro aduentu nouitatis sub importuna caritate diuersos conantur sibi preparare diuersa; et uelut ab inuito a diuersis hospitibus exigentes preceptum Apostoli, in quo dicit. Hospitalitatem sectantes , per occasionem precepti inquietos sibi pedes post uiam fomentari expostulant, per occasionem itineris intestina sua latiori cena uel prandio inquinata infinitis poculis magis quam pedes desiderant. Et post exinanitam a famelico hospite mensam et miculas ipsas panis post uiam detersas sitim suam sine uerecundia hospiti ingerentes, si calix his casu defuerit, rogatur hospes in ipsa patella ut misceat. Et postquam ex utraque parte nimietate cibi et potus percalcatiusque ad uomitum fuerint,  totum laboriose uie imputant quod gula lucrauit. Et antequam nouus lectus lassum a potionibus magis, uel ab escis, quam a uia hospitem suscipiat, laborem sue uie pro magno hospiti enarrantes, dum mercedem repausationis largioribus pulmentariis et infinitis poculis hospitem sibi cogunt [l 1Kb] largire, rationem erroris sui per peregrinationem et captiuitatem celando excusant. Et mox de uicinis monachis  aut monasterii positione interrogant; ubi cum inde [a 1Kb] leuauerint, [b 1Kb] ponant uel applicent, uelut lassi et quasi quibus iam uniuersus clausus sit mundus, et ex toto eos nec loca, nec silue, nec lata ipsa Aegypti eremus capiat, nec uniuersa monasteria ad seruitium Dei eos suscipiant; et eos, ut diximus, totus mundus non capiat: inde se dicunt iuste errare, et ex toto locum repausationis et refrigerium anime et integram se obseruationem discipline nusquam posse se inuenire: quasi dicant se ita multum sapientes, ut totum ipsis solis displiceat, quidquid Deo et hominibus placet. Ideoque magis eligunt ambulare, et nouiter per diuersos hospites mutatos, et uarias refectiones; ut per occasionem sitientis uie repropinata pocula sumant. Hoc ergo agunt, ut gule sue  magis quotidie peregrinari uideantur quam anime. Et cum eis post biduum ad unum hospitem apparatus ipse in pulmentariis iam minuendo subducitur, et mane, alia die, facto, cum non ad refectionem coquendam, sed ad laborem cellule sue uiderint hospitem occupari, mox queri sibi alium hospitem placet. Tunc uale festinant, quasi ab aliquo impellantur, quasi eos iam exspectent aliorum hospitum prandia preparata; et non longe ab ipso monasterio si cellam inuenerint monachi repausantes dicunt se a finibus aduenire Italie, et nouiter aliquid de peregrinatione aut de captiuitate, et ipsi hospiti quasi humili et inclinato capite mentientes cum proprietate longi itineris cogunt pii hospitis totam paupertatem in [c 41Kb] cacabis et in mensa exinaniri: sine dubio  et ipse hospes nudus, et a [d 12Kb] glutonibus exinanitus post biduum relinquendus. Et cum post triduum et ipse et cella eius et mores et eius displicuerit disciplina: et cum subducta eis post biduum ab eo minus exhibuerit mensa, mox et ipse reconsignare [e 1Kb] bisacias cogitur, quam diuersorum hospitum iam  panes tosti impleuerant: cum in diuersorum hospitaliis in mensis recentes sumunt, illos seruantes cogunt mucidare. Ergo postquam eis bisacie consignantur, mox et de pastura miser asinus reuocatur, cui post recentes uie labores misera pastura placuerat, si domino eius hospitalis non displicuisset in biduo: et nouiter [f 1Kb] restratus, et diuersis tunicis et cucullis resarcinatus, quas aut importunitas a diuersis exegerat, aut inuenta occasio fraudis diuersos hospites nudauerat, et ut alios petant, fingunt se pannos aduestiri; et uale et ipsi hospiti dicentes, adhuc non uenerunt, et iam uadunt, cum ad alia iam hospitalia in animo inuitantur. Ceditur, pungitur, ustulatur, [g 20Kb] lordicat miser asellus, et non uadit, uapulant aures eius, postquam clunes defecerint. Ideo  perocciditur et manibus lassus impingitur: quia festinatur et satagitur, ut ad alterius monasterii prandium occurratur. Et cum peruenerint ad alterius monasterii aut monachi [h 1Kb] regias, ita hilari clamosa uoce deforis, [i 1Kb] Benedicite, clamant: et quasi iam illum calicem in manum acceperint, quem mox ingressi monasterium pro siti sunt petituri: et intrantes regias adhuc non nuntiati et suscepti [i 1Kb] excarricant; et quasi pro aliquo debito aut ex alicuius delegatione ibi adueniant. Ante intus bisacie porriguntur, quam hospes suscipitur, et non prius ad oratorium festinatur, nisi pro labore desiderandi uini per occasionem uiatice sitis, ut tu pro caritate hospiti uinum porrigas, ab illis sic manu aqua exposcitur. Hi enim tales cum ipsi ieiunia ambulando ignorant, et ad  quoscunque superuenerint ieiunantes, aut superuentu hospitali cogunt eos ieiunia frangere, aut non erubescunt sua uoce hoc eis dicere, magis eos propter auaritiam ieiunare, ut non uelint hospitem recreare post uiam. Et post uagam sue consuetudinis gulam cogunt perseuerantium ieiunia uiolari: et nesciunt,  quia, ut eis non liceat ieiunare aut abstinere; aut [a 3Kb] aliquo [nesciant] aliquando loco stare, non eos aliqua ambulare compellit necessitas, sed gule cogit uoluntas; cum securi et superuenientes alieni laboris querunt panes comedere, et diuersorum lectis peregrinis straminibus sudores suos amant abstergere. In quibus straminibus cum indigesti per crapulam cibi et potus cupiunt satisfacere somno, uel [b 1Kb] cum quando occupationem gulose ambulationis psalmos aliquando neglexerint meditari, ipsorum ore respondent se lassis post uiam ossibus non posse de lecto surgere, cum uisi fuerint sani in mensa serotina manducare. Mox matutinorum expleto opere Dei surgunt uelut gementes et lassi. Sic primo mane calefacti mero, petito panis fragmento ficti egroti  succos desiderantes monasteria ipsa aut cellas false exeunt lordicando deficta infirmitate, [c 1Kb] absconse securi, quod sanitatis gressus sint, ab ipso limine reformantes. [d 1Kb] Nam sibi nolunt sub imperio monasterii abbatem de omnibus necessariis cogitare, uel ipsi alicubi suo uiuentes arbitrio facta cellula persistendo [uel ipsi] [e 1Kb] sibi necessaria uite debuerant cogitare. Et, si nostra illis displicet uita, uel suam nobis ostendant formam. Unde nunquam persistentes [f 1Kb] acti sunt quotidie ambulando mendicare, sudare, et gemere, quam uno loco stando laborare, et uiuere, quotidie nouiter diuersorum cellas, ut humiles intrant hospites solo capite inclinati. Deinde superbi et uelut ingrati post biduum migraturi, et ueluti quibus diuersorum uita et actus et omnium monasteriorum disciplina  non placeat, eligunt magis ambulare quam sistere. Qui per diuersa semper uagando ignorant apud quem tedia sua suscipiant; et, quod est ultimum, nesciunt ubi suam constituant sepulturam. Unde ergo magnum existimantes primum genus cenobitarum, cuius militia uel probatio uoluntas est Dei, ad ipsorum Regulam reuertamur

Fratres, clamat nobis quotidie Dominus dicens: Conuertimini ad me, et ego conuertar ad uos . Conuersio ergo nostra ad Deum, fratres, non aliud est nisi a malis reuersio, dicente Scriptura: Diuerte a malo, et fac bonum . A quibus autem dum auertimur, Dominum intuemur; et ille nos statim illuminans suo uultu, donans nobis adiutorium suum, mox gratiam suam petentibus tribuit, querentibus  ostendit, pulsantibus patefacit. Hec tria  Domini dona concessa ipsis conueniunt, qui Dei uoluerint, non suam facere uoluntatem. Quia aliud nobis Dominus in spiritu imperat, aliud caro cogit in anima: et quis a quo uictus fuerit, ipsius seruus est. Ecclesie sue namque Dominus secundum Trinitatis nomen tres gradus doctrine constituit, primum prophetarum, apostolorum secundum, doctorum tertium; sub quorum imperio uel doctrina Christi regerentur ecclesie, uel schole, ut pastorum uice sanctis ouilibus diuinas oues et cludant et doceant, dicente Domino per [g 1Kb] Isaiam prophetam: Dabo uobis pastores secundum cor meum, et pascent uos pascentes cum disciplina. Ipso Domino dicente: Simon Ioannis, pasce oues meas . Docentes seruare ea que mandaui uobis: et ecce ego uobiscum  sum usque ad consummationem seculi . Ideoque omnes quibus adhuc iusipientia mater est expedit sub unius esse potestate maioris, ut doctoris arbitrio ambulantes iter uoluntatis proprie discant nescire. Per doctorem enim nobis imperat Dominus. Quia sicut dixit superius, cum ipsis doctoribus est semper omnibus diebus usque ad consummationem seculi; sine dubio non aliud, nisi nos edificaturus per eos, dicente ipso Domino discipulis suis doctoribus nostris: Qui uos audit, me audit; qui uos spernit, me spernit . Ergo si que a doctoribus audiuimus, et facimus non iam que uolumus exercemus; ut in die iudicii nichil habeat in nobis quod secum diabolus uindicet in gehennam, [h 1Kb] quando in nobis egit Dominus quod [i 1Kb] iudicaret ad  gloriam.



§ III.---EX REGULA SANCTI BASILII EPISCOPI.

[i 1Kb] Quia ostendit nobis sermo tuus periculosum esse cum his qui mandata Dei contemnunt uitam ducere, nunc discere cupimus si oporteat eum qui ab huiuscemodi consortiis discesserit, remotum esse et solum, an uero cum fratribus eiusdem propositi et eiusdem animi uitam sociare.

In multis utile esse uideo uitam communem ducere cum his qui eiusdem uoluntatis sunt atque propositi. Primo quod etiam ad usus corporales uictusque ministerium unusquisque nostrum solus sibi non sufficit, et ideo pro his que ad ministerium uite nostre necessaria sunt [k 1Kb] inuicem opera nostra egemus.  Sicut enim [l 3Kb] hominis pes in alio quidem suis  uiribus utitur, in alio uero indiget alienis, et sine adiumento ceterorum membrorum [a 12Kb] nec sufficere suis uiribus potest; ita etiam uita solitaria mihi pati uidetur, cum neque quod ei inest utile, esse; neque quod deest, aliquid possit acquiri. Preter hoc autem nec ratio quidem caritatis unumquemque permittit, quod suum est, querere, dicente Apostolo: Charitas non querit que sua sunt . Deinde sed nec culpas quidem suas unusquisque ac uitia dignoscit; cum, qui arguat, nemo sit: et facile huiusmodi homini accidere potest illud quod scriptum est: ue soli, quia si ceciderit, nemo est alius, qui erigut eum . Sed et mandata a pluribus quidem facilius adimplentur; ab uno uero, dum unum uidetur impleri, aliud impeditur. Ut puta quomodo solus quis  uisitabit infirmum, aut quomodo suscipiet peregrinum? Si uero omnes corpus sumus Christi, singuli autem alterutrum membra per consonantiam, uelut in unius corporis compagem in Spiritu sancto aptari et coniungi debemus ad inuicem. Quod si unusquisque nostrum solitariam eligat uitam, scilicet non ab aliqua causa, uel ratione, que Deo sit placita, uel quod ad communem ceterorum pertineat dispensationem, sed proprie uoluntati et passioni satisfaciens: quomodo possumus discissi et diuisi adimplere, et integram assignare membrorum ad se inuicem consonantiam? Iste enim talis neque cum gaudentibus gaudet, neque cum flentibus flet: quoniam quidem separatus ac diuisus a ceteris, neque cognoscere quidem necessitates poterit proximorum. Tum deinde  nec sufficere potest unus ad suscipienda omnia dona Spiritus sancti: quia secundum uniuscuiusque mensuram fidei, et donorum spiritalium distributio celebratur, ut id quod per partes unicuique distributum est, rursum tanquam membra ad edificationem unius corporis ceat et conspiret: Alii enim datur sermo sapientie, alii sermo scientie, alii fides, alii prophetia, alii gratia sanitatum, etc. . Que singula utique non tam pro se unusquisque quam pro aliis suscipit ab Spiritu sancto. Et ideo necesse est uniuscuiusque gratiam, quam susceperit a Spiritu Dei, in commune prodesse. Accidit ergo ut is qui remotus uiuit, et separatus unam quamcunque suscipiet gratiam, et hanc ipsam inutilem faciat, dum nichil per eam operatur, sed effodit eam  in semetipso: quod cuius et quanti sit periculi nostis omnes qui legitis Euangelium. Si autem ceteris communicat gratiam, et ea ipsa perfruitur proprie quam ipse suscepit, et multiplicatur in eo dum communicatur et ceteris, et ipse nichilominus perfruitur gratia reliquorum. Habet autem et alia quam plurima bona communis uita ista sanctorum, que  non est nunc possibile omnia dinumerare. Interim, ut diximus, ad conseruanda sancti Spiritus dona commodior est multo quam si degamus in solitudine. Sed aduersus insidias inimici, que extrinsecus inferuntur, multo cautior est et utilior societas plurimorum; ut facilius suscitetur e somno si quis forte obdormierit somnum illorum qui ducit ad mortem. Sed et delinquenti delictum suum facilius apparebit, cum a pluribus uel arguitur, uel notatur, secundum quod et Apostolus ait: Sufficit ei qui et eiusmodi est, obiurgatio hec, que fit a pluribus . Sed in oratione non paruum emolumentum a pluribus nascitur cum consensu et unitate orantibus, ut ex multorum personis per gratiam, que in nobis est, Deo gratie referantur. [b 1Kb] Sed et interdum periculo proxima  est uita solitaria. Primo quidem illi periculo subiacet, quod certe grauissimum est, in quo ipse sibi placet, et neminem habens qui possit opus ipsius probare, [c 1Kb] uidebitur sibi ad summam perfectionem uenisse. Tum deinde sine ullo exercitio degens, neque quid sibi uitii abundet, neque quid uirtutis desit, agnoscit. Neque discretionem habere poterit in operum qualitate, pro eo quod operandi materia omnis exclusa sit. In quo enim humilitatem suam probabit, neminem habens cui se humilem debeat exhibere? Ad patientiam uero quomodo seipsum exercebit, nullum habens qui uideatur eius uoluntatibus obuiare? Si quis autem dicat sufficere sibi Scripture doctrinam et apostolica precepta ad emendationem morum uitamque formandam, simile mihi aliquid uidetur iis  qui semper fabrile artificium discunt, nunquam tamen fabri faciunt opus; uel his qui instructorum artem semper docentur, nunquam tamen edificande domus operam dabunt. Ecce enim et Dominus non existimauit sufficere sibi solam uerbi doctrinam, sed et opere ipso uoluit nobis tradere humilitatis exempla, cum precinctus linteo lauit pedes discipulorum suorum. Tu ergo cuius pedes lauabis? quem curabis officiis? cuius inferior aut ultimus eris, cum solus uiuas? Sed et illud quod dicitur bonum et iucundum habitare fratres in unum , quod unguento pontificali de capite in barbam descendenti Spiritus sanctus comparauit, quomodo in solitaria habitatione complebitur? Studium namque est quoddam et apostolica precepta ad emendationem  morum uitamque formandam, in quo per uirtutis exercitium proficitur, in quo meditatio diuinorum mandatorum effulget amplius et clarescit. Hec communis inter se unanimorum fratrum habitatio habet in se illam similitudinem et exemplum, quod in Actibus apostolorum refert de sanctis Scriptura  diuina dicens: Quia omnes credentes erant in unum, et habebant omnia communia .



§ Iu.---DICTA SANCTI HIERONYMI.

[a 1Kb] Monachus uiuat in monasterio sub unius disciplina Patris, consortioque multorum: ut [b 1Kb] ab alio discat humilitatem, ab alio patientiam; unus eum silentium, alter doceat mansuetudinem. Non faciat quod uult, comedat quod iubetur, habeat quantum acceperit, operis sui pensum persoluat, subiiciatur cui non uult, lassus ad stratum ueniat ambulansque dormitet, nec demum expleto somno, surgere compellatur; passus iniuriam taceat; prepositum monasterii timeat ut dominum, diligat ut parentem; credat sibi hoc esse salutare quidquid ille preceperit; nec de maioris sententia iudicet, cuius officii  est obedire et implere que iussa sunt, dicente Moyse: Audi, Isrel, et tace . Quidam profitentur se renuntiare seculum uestimentis et uocis professione, qui nichil de pristina conuersatione mutantes, res familiares magis augent quam minuunt. Eadem ministeria seruorum, idem apparatus conuiuii, et inter turbas et examina ministrorum nomina sibi uindicant solitarii. Plerique monachi [c 68Kb] artibus et negotiationibus pristinis carere non possunt. Plerique non uictum et uestitum, quod Apostolus precipit, sed maiora, quam seculi homines, emolumenta sectantes, sub religionis titulo exercent iniusta commercia, et plenis sacculis moriuntur diuites, qui quasi pauperes uixerant.



§ u.---EX REGULA SANCTI FRUCTUOSI EPISCOPI  .

[d 1Kb] Solent enim nonnulli ob metum gehenne in suis sibi domibus monasteria componere, et cum uxoribus, filiis, et seruis atque uicinis cum sacramenti conditione in unum se copulare, et in suis sibi, ut diximus, uillis ex nomine martyrum ecclesias consecrare, et eas falso nomine monasteria nuncupare. Nos tamen hec non dicimus monasteria; sed animarum perditionem et Ecclesie subuersionem. Inde surrexit heresis et schisma, et grandis per monasteria controuersia; et inde dicta heresis, eo quod unusquisque, suo quod placuerit arbitrio, eligat; et  quod elegerit, sanctum sibi hoc putet. Hos tales ubi repereritis, non monachos, sed hypocritas et hereticos esse credatis. Et hoc optamus, et hoc omnino sanctitatem uestram quesumus cum talibus nullam conuersationem iubemus habeatis, neque imitemini eos. Et quia suo arbitrio uiuunt, nulli seniorum uolunt esse subiecti. Et nichil de propria substantia pauperibus erogant, sed adhuc aliena, quasi pauperes, rapere festinant, ut cum uxoribus et filiis [e 1Kb] plus quam in seculo erant lucra conquirant. Et hec faciendo de perditione animarum non curant, ut non animarum, sed corporum plusquam seculares homines emolumenta habeant, et pro suis pignoribus more luporum doleant, et de die in diem non retro acta peccata plangant, sed cum scandalis semper  studio rapacitatis anhelant, et non de pena futura cogitant, sed unde uxores et filies pascant, acrius anxiantur. Et cum ipsis uicinis, cum quibus prius se iuramentis ligauerant, pro hoc tepefacti cum grandi iurgio et discrimine se ab inuicem separant: et res suas, quas ante per caritatem expendendas communiter miscuerant, non iam simpliciter, sed cum exprobratione unus alteri raptat. Quod si alicui ex illis imbecillitas apparuerit, propinquos, quos in seculo reliquerunt, cum gladiis et fustibus et minis adiutores adducunt. Et qualiter hec disrumpant, in prima dudum conuersatione excogitant. Et [f 18Kb] uulgares et ignari cum sint, talem abbatem sibi preesse desiderant, ut ubi se uoluerint conuertere, [g 1Kb] quasi cum benedictione suas uoluntates faciant, et quidquid  eis placuerit dicere, dicant. Et alios more instigationis diiudicant, et [h 1Kb] seruos Christi dente canino dilaniant. Et hoc agunt ut semper cum secularibus et huius modi principibus commune consortium habeant, et amatores mundi cum mundo diligant, qualiter immundi cum mundo pereant. [i 3Kb] Tali [se] sepe exemplo taliter alios uiuere inuitant. De talibus Dominus in Euangelio ait: Cauete a falsis fratribus qui ueniunt ad uos in uestibus ouium, intrinsecus autem sunt lupi rapaces. A fructibus eorum cognoscetis eos, quia non potest arbor mala fructus bonos facere . In fructu operationem dixit, in foliis  uerbum. Et ut eos in opere cognoscatis, uerba illorum pensare potestis, quia cupiditatis face succensi non possunt Christi pauperibus adequari. Christi uero pauperes hanc habent consuetudinem, nichil in hoc mundo cupiunt habere, ut possint Deum et proximum perfecte diligere. Et qualiter supra dictos lupos possint euadere per Dominum cognouerunt dicentem: Ecce mitto uos sicut oues in medio luporum; non portetis sacculum neque peram . Proinde Christi seruus, qui cupit uerus esse discipulus, [a 1Kb] nudam crucem ascendat nudus, ut mortuus sit seculo, Christo uiuat crucifixo. Et postquam deposuerit corporis sarcinam, et hostem uiderit trucidatum, tunc se putet deuicisse mundum, et cum sanctis martyribus equiparasse triumphum.



§ uI.---DICTA SANCTI ISIDORI DE GENERIBUS MONACHORUM.

[b 1Kb] Unde autem ad monachos studium [c 1Kb] defert paupertatis, uel quis huius conuersationis exstiterit auctor, cuius isti habitum imitantur; quantum enim, inquam, attinet ad auctoritatem ueterum, huius propositi principes Elias et discipulus eius Eliseus fuerunt, siue filii prophetarum, qui habitabant in solitudine, urbibusque relictis faciebant sibi casulas prope fluenta Iordanis. Huius etiam propositi in Euangelio Baptista Ioannes auctor exstitit, qui eremi solitudinem incoluit locusta et agresti melle nutritus. Iam deinde progrediens conuersationis huius nobilissimus princeps Paulus, inde Antonius, Hilarion, Macarius, ceterique Patres, quorum exemplis per  uniuersum mundum adoleuit sancta institutio monachorum. Sex autem sunt genera monachorum, tria optima et precipua, reliqua uero deterrima, atque omnimodis notanda. Primus est cenobitarum, id est,  in commune uiuentium ad instar sanctorum illorum qui temporibus Apostolorum in Hierosolymis uendita ac distributa omnia sua dabant indigentibus qui habitabant [d 1Kb] in sancta communione uite, non dicentes aliquid proprium, sed erant illis omnia communia, et anima et cor unum . Horum institutione monasteria sumpserunt principium. Secundum genus est eremitarum, qui procul ab hominibus recedentes deserta loca et uastas solitudines sequi atque habitare perhibentur, ad imitationem scilicet Elie et Ioannis Baptiste, qui eremi secessus penetrarunt. Hi quippe incredibili conuersationis desiderio, mundo contempto, sola solitudine delectantur, herbis tantum arescentibus aut pane solo uel aqua contenti, [e 1Kb] quod his per certa interualla temporum defertur.  Sicque secretissimi penitus ab omni hominum conspectu, remoti diuino tantum colloquio perfruuntur, cui puris mentibus inheserunt, et propter cuius amorem non solum mundum, sed etiam hominum consortia reliquerunt. [f 33Kb] Tertium genus est anachoretarum, qui iam cenobiali conuersatione perfecti, includunt semetipsos in cellulis procul ab hominum conspectu remoti, nulli ad se prebentes ingressum, sed sola contemplatione Dei uiuentes. [g 2Kb] Quartum genus est, qui sibi anachoretarum imagine blandiuntur. Ipsi, ut ait Cassianus, in primordii sui feruore quodam breui cenobii perfectionem uidentur expetere: sed continuo tepefacti, dum pristinos mores et uitia resecare contemnunt, nec iugum humilitatis ac patientie diutius sustinere contenti sunt;  subdique seniorum imperio dedignantes separatas expetunt cellas et solitarie sedere desiderant, ut a nemine lacessiti, mansueti et humiles estimentur. Que institutio, imo tepor, eos quos semel infecerit,  ad perfectionem nunquam permittit accedere. Hoc enim modo non solum non abscindentur, uerum etiam interius conualescunt, dum a nemine prouocati, ut quoddam lethale et intestinum uirus, quod quantum amplius celatum fuerit, tantum profundius serpens insanabilem morbum generat egrotanti. Pro reuerentia enim celle nullus iam uitia solitarii audet arguere, que ille ignorari maluit potius quam curari.  [a 2Kb] Quintum genus est circellionum, qui sub habitu monachorum usquequaque uagantur, uenalem circumferentes hypocrisim, circumeuntes prouincias: nusquam missi, nusquam fixi, nusquam stantes, nusquam sedentes. Alii, que non uiderunt, confingunt, opiniones suas habentes pro Deo. [b 4Kb] Alii membra martyrum  [c 1Kb] uenditant. [d 1Kb] Alii fimbrias [e 26Kb] et phylacteria sua magnificant, gloriam  captantes ab hominibus. Alii criniti incedunt, ne uilior habeatur tonsa sanctitas quam comata, ut uidelicet qui eos uiderit, antiquos illos, quos legimus, cogitet Samuelem, Eliam, et ceteros. Alii honores, quos non acceperunt, habere se protestantur. Alii parentes et consanguineos in illa regione se audisse, uidere et ad eos pergere mentiuntur. Et omnes petunt, omnes exigunt aut sumptum lucrose egestatis, aut simulate pretium sanctitatis. Cum interea ubicunque in factis suis malis ac uerbis deprehensi fuerint, uel quomodo innotuerint, sub generali nomine monachorum propositum blasphematur. Sextum genus est monachorum ipsum deterrimum atque neglectum, quod per Ananiam et Saphiram in exordio Ecclesie pullulauit, et apostoli Petri seueritate  succisum est; quique ab eo quod semetipsos a cenobiali disciplina sequestrant suasque liberi appetunt uoluntates Aegyptiorum lingua sarabaïte, siue [a 5Kb] renuite nuncupati sunt. Construunt sibi cellulas easque falso nomine monasteria nuncupant. Liberique ab imperio seniorum, arbitrio suo uiuunt, certatim in operibus laborantes, non ut indigentibus distribuant, sed ut acquirant pecunias quas recondant. Et sicut ait de ipsis Hieronymus, quasi ars sit sancta, non uita, quidquid uendiderint, carioris est pretii. Reuera, ut idem dicit, solent certare ieiuniis,  et rem secreti, uictorie faciunt. Apud hos affectata sunt omnia, fluxe manice, calige follicantes, uestis grossior, crebra suspiria, uisitatio uirginum, detractio clericorum: et quando dies festus uenerit, satiantur ad uomitum.



§ uII.---DICTA SANCTI uALERII DE GENERE MONACHORUM.

[b 1Kb] Hinc subsistit septimum genus monachorum nuper adiectum peius prioribus. Dum olim secundum superiorem seriem de primo exordio edificationis Ecclesie tantus inardesceret [c 1Kb] candor desiderii regni celorum atque timor Domini corda perterreret populorum; ut non solum per cenobialium crebras atque iuges congregationes innumerus et infinitus exercitus multiplicaretur monachorum, uerum etiam  diuersa eremi deserta copiosius contegerentur perfectorum [d 1Kb] ergastulis anachoretarum, et cum in ista [e 1Kb] ultime extremitatis occidue partis confinia rara uidelicet et exigua pullularent sacre religionis crepundia, a paucis electis et perfectis uiris in desertis locis rara ope Domini constructa sunt monasteria: ex quibus multas animas Redemptor expiatas fece peccaminum suscepit in regna celestia. Et quia discedente et ad finem extremante mundi tempore refrigescit caritas, accrescit seuissima iniquitas, et inexplebilis uoraxque exardescit mundana  cupiditas, atque infestior inuidens inualescit demonum atrocitas, in [quibus] sacratissimis locis paucissimi tandem reperiuntur electi uiri, qui de toto corde conuertantur ad Dominum. Et ne ipsa monasteria desolata desertaque remaneant, tolluntur ex familiis sibi pertinentibus [a 19Kb] subulci de diuersisque gregibus [b 1Kb] dorseni atque de possessionibus paruuli qui pro officio supplendo inuiti tondentur, et nutriuntur per monasteria, atque falso nomine monachi nuncupantur. Qui dum nec pridem foris in actiua uita mundanis studiis, siue seruitiis uel operibus excocti eruditique patescunt; nec postea in monasteriis citra electionem Domini non ultronee, sed inuiti sancte religioni sociati concipiunt in corde timoris Domini compunctionem aut desideria regni  celestis, non obedientie humilitate, aut sincere caritatis dilectione fundantur, sed crescunt typo superbie turgidi, fastu elationis inflati, cupiditati [c 32Kb] philargyrieque fomiti [d 232Kb] insatiabiliter mersi, uoracitati [e 166Kb] gastrimargie et temulentie inexplebiliter dediti atque atrocissime inuidie flamma succensi, ut  si uiderint aliquos toto corde conuertentes et Domino fideliter seruientes bonaque opera et Deo placita exercentes: cum de ipsis monasteriis originales serui existant iuris sui ea debita et sibi pertinentia defendere contendentes, insurgant superbientes inuidie atra obscuritate cecati [f 1Kb] et aduersus opus assumunt iustum seuissime crudelitatis odium, atque diuersis publicis et clandestinis insidiis impedire nitentes. Considerate, obsecro, quantum hos punitura sunt mala sua, [g 1Kb] quos etiam bona puniunt aliena. Et quis ei poterit subuenire, [h 1Kb] qui se sibi exhibet inuidendo carnificem? Aut unde sibi parabit salutem, qui de salute bonorum contrahit male utendo perniciem? Cum autem in arcem superbie atrociter sublimantur, interitum prime perditionis incurrunt.  Scriptum est enim: Quoniam quem dirus superbie infecerit spiritus, similem eum effecit diabolo: et quem similem fecerit uitio, simili eum sine fine cruciandum tradet exitio. Insuper hypocrisi false religionis ita captantur, ut in conspectantium obtutibus secularium protendant falsum sacre religionis  habitum: ut etiam ac si desperantes de bono merito uel uacuum adipiscantur sanctitatis uocabulum. Atque in supra dictorum auditum multiplicant diuersas crebrasque series officiorum, et in sublimi arte attollunt canentes melodia uocum, [a 1Kb] atque crebris genuflexionibus protrahentes copiam orationum, et quotidianis diurnis atque nocturnis temporibus torporem desidiosum otiumque implicant somnolentum, ut scribitur, Habentes religionis signum, non religionis meritum: hippocentauro similes, nec equi, nec hominis facta discretio, uti superius dictum est, aduersus fidelissimos Dei seruos dolosa et iniqua machinantur odia, atque impiissime atrocitatis persecutionem incutiunt: et quos nouerint esse latrones homicidas, maleficos, adulteros, atque cetera diabolice  infanda crudelitatis opera exercentes, eos summi amoris affectione, ex totoque corde caritatis connexione amplectuntur. Hinc procul dubio aperta ratio manifestat quia, despecto Deo, diabolo obediunt et serui fideles existunt, cuius satellites amant, amplectuntur et diligunt: et Domino, cuius fidissimos seruos persequuntur et odiunt, inimici, [b 17Kb] refuge, odibiles, et exteri fiunt: qui dixit: quod fecistis uni ex his minimis meis, mihi fecistis . Iterum scriptum est: ille Dominum odit et contemnit qui non solum non timet Deum, sed gratis odit timentes Deum. Rectores uero eorum, et si se existiment se grauiter ante Deum esse culpabiles, sed quia erga gregem sibi creditum negligentes, et mala non prohibentes existunt, non solum propter  propria delicta, sed pro subditorum flagitiis dupliciter condemnabuntur. Hinc Dauid deprecans orat. Ab occultis meis munda me, et ab alienis parce seruo tuo . Quicunque ex senioribus [c 1Kb] causam delinquentis adornat, maiorem ei insolentie fomitem  generat: ita ut cor eius magis magisque indurari faciat: et contumaciam delinquentis differendo non discutit, nec humiliari eum sinit, [d 3Kb] nec dissimulanter que permittit de satisfactione et uenia cogitare, sed idem denuo iterare, quoniam Scriptura nempe testatur, Quod omne peccatum quod remissus indisciplinatusque admiserit frater, ad negligentem protinus reuertatur seniorem; et propter se et pro illo duplam redditurus est rationem. Recte namque censetur: ut cum quo participat errorem, eternam retributionis cum eo sortiatur ultionem, quia:

Ipse iubere nefas, ipse perhibetur amare,
   Qui prohibere ualet, nec prohibere uolet.
Horum et similium preuaricatricem clandestine simulationis perniciem simul cum publica mundane  delinquentie facinorum contagione debet fideliter iuxta sibi creditum superne ueritatis diuini imperii uicem et gloriosum terrene potestatis principium seueritas iustissime censure et zizaniorum ac tribulorum de agro cordium delinquentium pessimam suffocationem falcifera emendationis succisione radicitus exstirpare, atque uomere iustitie et rastro ueritatis excolere, ut noualem fructum fidei et sanctitatis creatori suo ualeat procreare. Hec exigua uerba de exsecranda hypocrisis nequitia dixisse sufficiat. Nam de grauioribus flagitiis delictorum disserere non est meum. Illius semper sententie recordabor: Posui ori meo custodiam, dum consistit peccator aduersum me . Ut non loquatur  os meum opera hominum . Ille iustus iudex, qui est mentium testis et occultorum cognitor, ipse est et erit bonis bonorum in sempiterna gloria retributor, et malorum secundum merita singulorum ueracissimus ultor.



CAPUT Iu. [a 1Kb] DE ORDINANDO ABBATE.



§ I.---EX REGULA SANCTI BENEDICTI.

[b 3Kb] In abbatis ordinatione illa semper consideretur ratio, ut hic constituatur [c 2Kb] quem sibi omnis concors congregatio secundum timorem Dei, [d 4Kb] siue etiam pars, quamuis parua, congregationis saniore consilio elegerit. uite autem merito et sapientie doctrina eligatur qui ordinandus est, etiamsi ultimus fuerit in ordine congregationis. Quod si etiam omnis congregatio uitiis suis  consentientem personam pari consilio elegerit, et uitia ipsa in notitia episcopi ad cuius diecesim pertinet locus ipse,  [e 1Kb] uel ad abbates [f 1Kb] aut Christianos uicinos claruerint, prohibeant prauorum preualere consensum, sed domui Dei dignum constituant dispensatorem: scientes pro hoc se recepturos mercedem bonam, si illud [g 1Kb] caste et zelo Dei faciant, sicut e diuerso peccatum, si negligant. Ordinatus autem abbas cogitet semper quale onus suscepit, [h 1Kb] et cui redditurus est rationem uillicationis sue, sciatque sibi oportere prodesse magis quam preesse. Oportet ergo eum esse doctum [i 1Kb] lege diuina, [i 1Kb] ut sciat, et sit unde proferat noua et uetera; castum, sobrium, misericordem; et semper [k 24Kb] superexaltet misericordia iudicio,  ut idem ipse consequatur. [a 2Kb] Oderit uitia, diligat fratres. In ipsa autem correptione prudenter agat, et [b 85Kb] ne quid nimis: [c 1Kb] ne, dum nimis eradere cupit eruginem, frangatur uas. [d 1Kb] Suamque fragilitatem semper suspectus sit: memineritque [e 2Kb] calamum quassatum non esse conterendum. In quibus non dicimus ut permittat nutriri uitia, sed prudenter  et cum caritate ea amputet, ut uiderit cuique expedire, ut diximus. [f 1Kb] Et studeat plus amari, quam timeri. [g 1Kb] Non sit turbulentus et [h 1Kb] anxius; non sit [i 1Kb] nimius et obstinatus; non sit [i 1Kb] zelotypus et nimis suspiciosus: quia nunquam requiescit. In ipsis imperiis suis prouidus et consideratus; et [k 3Kb] siue secundum Deum, siue secundum seculum sit opera quam  iniungit, discernat et temperet, considerans discretionem sancti Iacob dicentis: Si greges meos plus in ambulando fecero laborare, morientur cuncti una die . Hec ergo et alia testimonia discretionis, matris uirtutum, sumens, sic temperet omnia [a 2Kb] ut sit et fortes quod cupiant, et infirmi non refugiant; et precipue ut presentem regulam in omnibus [b 1Kb] conseruet. Et dum bene ministrauerit, audiat a Domino quod seruus bonus, qui erogauit triticum conseruis suis in tempore suo: Amen dico uobis, ait, super omnia bona sua constituet eum .



§ II.---EX REGULA SANCTI FRUCTUOSI EPISCOPI .

[c 1Kb] Abbas uel prepositus [d 1Kb] e propriis semper cenobii monachis eligatur: uir sanctus, discretus, grauis, castus, charus, humilis, mansuetus et doctus.  Qui diuinis experimentatus [est] documentis omnibus perfectis rebus bene fuerit eruditus. Qui in abstinentia precellat, in doctrina refulgeat, [e 1Kb] exquisitas epulas mense lautioris consuetudinemque contemnat, uini nimii perceptionem respuat, cunctis in commune fratribus, ut pater proprius piissimusque prouideat. Quem nec ira subita immoderate deiiciat, nec meror ac pusillanimitas frangat, nec libido corrumpat. Qui et in patientia discretionem et cum ira exhibeat lenitatem. Quique sic egentibus aut pauperibus pareat, ut ministrum se, non prelatum tantum Christi uisceribus recognoscat.  Cuiusque tanta debet sermonis et uite consonantia esse, ut id, quod docet uerbis, confirmet operibus sedulis. Et bis acuto precedens gladio quidquid alios informat uerbo, iugi ipse gerat studio: ut nec sermonem operatio destruat, nec e contra operationem bonam sermo inconueniens frangat, sed sint sibi cuncta ita in [f 1Kb] Patre conuenientia, sicut chordarum concordia in lyra uel cithara, que tunc dulcifluum ex se sonum repercusse reddunt cum artificis pulsante manu temperato equitatis ordine, et non confuse inequalitatis precipitatione feriuntur.



§ III.---EX REGULA ALTERIUS FRUCTUOSI .

Primum preuidendus est abbas uite sancte institutione duratus, [g 1Kb] non conuersatione nouellus, sed  qui per diuturnum tempus in monasterio sub abbate desudans inter multos est comprobatus; [h 1Kb] et non habet hereditatem in seculo, sed in toto Isrel absque sorte in terra repromissionis est Leuita uerus. In tantum, ut omnem [i 1Kb] causandi usum radicitus a suo corde depellat: et si [i 1Kb] fas fuerit, per nullam occasionem in iudicio cum hominibus contendat. Sed, si quis eum incitauerit, et tunicam tulerit, [k 1Kb] qualiter contendat, ad uocem continuo Dominicam et pallium relinquat. Si certe aliquis insecutor monasterii accesserit, et aliquid auferre conatus fuerit, et per uim tollere uoluerit, uni de laicis causam iniungat,  et ipsi fidelissimo Christiano, quem bona uita commendat, et fama mala non reprobat. Qui res monasterii absque peccato [a 1Kb] iudicet et querat. Et, si usus iurandi est, hoc faciat [b 1Kb] sine iuramento et pena: et non tantum pro rerum lucris, sed ut persecutorem humilem et mansuetum ad ueniam postulandam reducat. Quod si persecutor in sua perseuerauerit contumacia, et plus lucra dilexerit quam animam, statim [c 1Kb] causator cum eo contendere dimittatur. [d 1Kb] Abbas uero absque ullo usu causandi, et eraso rancore stomachi, simpliciter in monasterio cum suis  monachis uiuat, et nullam cum secularibus causandi licentiam habeat.



§ Iu.---EX REGULA MAGISTRI .

[e 1Kb] uidete, fratres, ne quis hanc ordinationem animo malo suscipiat, et Christum contemnat, cuius uicem in monasterio uobis iste acturus est. Post hec statim oratione ab omnibus facta, accersitus statim [f 46Kb] presul Ecclesie ipsius territorii uel testimonio eius [g 2Kb] clericatus officii mutato, [h 1Kb] episcopi manu nomine eius in abbatis honorem [i 105Kb] in diptyco post nomen prioris eius, iam [i 1Kb] missa altaris in oratorio  a [a 1Kb] clerico recitetur, ipso oblationem fratrum recitante. Si tamen abbas adhuc defunctus non fuerit, et adhuc deletus a uiuis non fuerit, tunc post nomen maioris. [b 1Kb] Nam postquam defuncti nomen inter quiescentes migrauerit, noui nomen in capite scribatur. Mox ergo celebrantes in oratorio missas, cum explicuerint, presente, ut diximus, pontifice, uel cuncto ordine clericatus officii, data ei a priore pace, uel subsequente congregatione, tradat ei in manum hanc Regulam, simul, et petitas claues a cellerario de [c 7Kb] inticis monasterii et [d 1Kb] breuem rerum uniuersarum ferramentorumque et codicum, uel uniuersarum mobilium, et collata singulorum [e 1Kb] testamenta omnia ante pontificem assignentur. Nam dicat ei cui dat Regulam hanc, presente pontifice  uel uniuerso clero eius: Accipe, frater, Legem Dei hanc regulam, in qua obseruantibus eternam prouideas uitam, negligentibus sempiternum proponas iudicium. Hic anima uincit, aut perit; hic uita aut amittitur, aut tenetur. Hic pendet istarum, quas conspicis, animarum a te Dei exactio. [f 1Kb] De hoc breue gregis istius in iudicio Domini post me tu facturus es rationem. Memento, frater, memento, quia plus cui creditur, plus ab eo exigitur: et esto iam sollicitus, et noli esse securus de lupi uoracibus faucibus [g 1Kb] diabolicas insidias gregi tuo futuras, [h 1Kb] sed et uulneribus animarum uel ruinis culparum, quibus artibus uel monitionibus ad salutem animas ualeas instaurare. Esto iam, quantum potes, uigilans et sollicitus, quia usque hodie fuisti securus. Hec  cum compleuerit, Regulam istam tenenti in manu iterato dicat abbas: Ingredere in oratorium Domini, et sta in loco meo cum congregatione iam tua. Alliget [i 1Kb] summus sacerdos orationibus suis in  gestis celorum quod suscepisti in terris. Et post hec dicta tradat ei pallium suum: quo accepto, qui acceperit [i 1Kb] osculetur manum dantis. Et cum acceperit, mox ingressus cum sacerdote nouus abbas cum congregatione iam sua in oratorium et stans in loco prioris, postquam sacerdos pro eo orationem fuderit, statim uadat nouus abbas ad altare: et ponat super eum Regulam, [k 1Kb] et dum eam ponit quam accepit, dicat retro omnis congregatio una cum ipso hunc uersum: Confirma hoc, Deus, quod operatus es in nobis. Cum gloria et cantilena. Que cum predixerit, mox clara uoce prosternens se in orationem pauimento expetat pro se orare sacerdotem: [l 3Kb] [quod] et retro stans congregatio similiter pauimento adhereat; et [m 1Kb] surgentes post completam orationem,  [n 1Kb] osculetur genua sacerdotis, et erigatur ei ad pacem. Deinde omni officio eius pacem contradat, deinde prepositis uel omni congregationi: et sic exeat discipline, tradens claues manu sua cellerario. Mox uadens et orationem cum omnibus complens sine sacerdote iam ipse petita benedictione in cathedra sedeat predecessoris, primo prepositi, deinde omnes eius genua osculentur. Mox surgens uadat ad iacentem priorem, et osculetur genua eius, porrigatur ad pacem ei. Post acceptam pacem quondam prior dicat omnibus: fratres, et pro me orate, ut orationes animarum uestrarum transactus una cum mea possim in die iudicii ante Dominum discussorem integras exponere et fideliter consignare: et quomodo uos constabiliuit Dominus in terris, et  meos bene exitus suscipere dignetur in celis. Unde si post hoc forte melioratus ipse abbas defunctus non fuerit, omnem licentiam uel potestatem, ordinationemque uel honorem pristinum [o 1Kb] discipline  ipse recipiat: et merito, cui Deus ad hoc ipsum reddidit uitam. Nihilque sibi nouiter ordinatus ex illa hora usque in diem uere mortis de honore constituto uindicet. Et cum ei certus aduenerit dies mortis, qui iam sub presentia sacerdotis pridem exstitit ordinatus, sine dubio ipse succedat. Ita tamen si casus superbie uel elationis eius non deposuerit merita. [a 1Kb] Ergo cum nichil illo uiuo sibi usurpauerit de honore, [sed] hoc tota mentis intentione assumat, et diligenti obseruatione custodiat: ut non iam de honore designato reddatur elatus, sed in melius magis acta sua de preceptis Dei in Regula constitutis quotidie de se coram Deo et fratribus, uel omnibus hominibus prebeat. Et plus se ex tunc in uerbis et factis ipso habitu humiliet, quam antea pro ipsius  humilitatis gratia fuerat incuruatus, ut omnes estiment eum humiliorem et uiliorem omnibus [magis] post designationem honoris effectum quam ante: ut quasi profectus merito in se Domini impleat sententiam dicentis: Qui uult inter uos esse [b 3Kb] fortior, sit uester [c 1Kb] ultimus; et qui se humiliauerit, merito exaltetur . Tamen propter honorem quem sacerdos grationibus constituerat: et manu sua post abbatis prioris, cum infirmaretur, in diptyco monasterii nomen scripserat: et suo honorabilius prior et uerus abbas indicio elegerat; et quod ante non licebat per regulam pro oratione sacerdotali et ipsius abbatis electione, et magis propter additam et augmentatam in eo humilitatem secundarius iam iudicetur. Quod nomen non suo iudicio ipse presumpsit,  sed perfecte obseruantie merita in eo elegerunt. [d 1Kb] Nam regula ideo uetat constitui secundarios propter elationem et superbiam. Nam istum per actum bone obseruantie, uel nimiam humilitatem et Deus elegit, et abbas concessit, et sacerdos ordinauit; sed constitui adhuc uita prioris reddita non permisit. Unde ex illa die [e 1Kb] quasi iam spiritalis Cesar designatus secus abbatem sedeat; alium chorum psallentium contra abbatem teneat in oratorio, post illum calicem ad mensam accipiat, post ipsum in omnibus habeatur: et ubicunque abbas ambulauerit, ipse locum pro se suscipiendi  uel uitia fratrum emendandi uel excommunicandi licentiam habeat attributam. Quod si excommunicatus satisfacere ei consuete noluerit, reseruata culpa eius abbati, ipse uero usque ad aduentum in reatu excommunicationis permaneat. Omnia ista ex delegatione ambulantis exerceat, et in omnibus absentis agat uices abbatis. Sed hoc ipsum non suo iudicio sibi defendens, sed iussu prioris et ueri abbatis: cum ei per preceptum permittitur, tunc licentiam habeat aliquid ordinare aut in hoc honore credat se posse consistere. Nam omni hora omnibus indicans se esse equalem, et magis, si uult esse perfectus, et digne uult, ad quid deputatus est, peruenire, humiliando se uniuersis fratribus suis, magis se omnibus inferiorem adiudicet, et uiliorem se uniuersis  ultimo cordis credat affectu. Quia tales nouit Dominus exaltare, dicente Scriptura: Qui se humiliat, exaltabitur . Nam hoc cauere semper ipse frater debet, ne aliquando de prouiso honore cordis elationem assumat, et in aliquam prorumpens superbiam in aliqua parte aut humilitatis aut precepti diuini corruens Regulam, sicut prius, obseruabat, minus aliquid modo adimpleat, iam designato honore securus. Et mox sciat pro certo quia cum abbas frequenter [f 1Kb] in aliquas culpas, quem elegerat, non in maius proficientem, sed per negligentiam magis deterioratum eum aspexerit, et monitus ab abbate non emendauerit se; et nomen eius deleat, [g 1Kb] quamuis sacerdos rogatus ab abbate, de diptyco: et ipse in suum rediens numerum iudicetur negligentibus  cequalis: excommunicationi consuete subiaceat, qui culpas non uitat, quia per negligentiam perdidit, quod interuenerat; et recipiat quod admiserat. Et postquam fuerit inferiori redditus merito, a latere iam disiungatur abbatis. Et ex illa iam die ab abbate alius frater de omnibus iam oculo et animo queratur superior negligenti: Qui et ipse electus absconse quotidie, tempore mortis sue manu sua eum apertius indicet iuste et merito omnibus preponendum in ordinatione primatus. Et reprobi isti, qui per negligentiam de summo honoris culmine cadunt, audiant Apostolum dicentem: Bene currebatis,  quis uos impediuit? Satanas, qui electos deponit. Et antequam deletus reprobus fiat, et in negligentiam conuertatur, audiat quid eum quotidie conueniat Scriptura dicens: Tene quod habes, ne [a 1Kb] alter accipiat coronam tuam . Et qui audierit, et non obseruauerit, sibi imputet cum ceciderit. Quia a Domino superbi et negligentes et indigni ideo deponuntur, ut digne obseruantes preceptum Dei, ut humiles, exaltentur: quia apud iudicem iustum Dominum non est personarum acceptio. Nec uult aliquid prestare indignis, cum solos iustos bonos et sanctos nouit diligere, et ipsis solis de presentis uite honore et de perpetue corone retributione sit debitor.



§ u.---EX REGULA SANCTI ISIDORI .


[b 1Kb] Abbas interea eligendus est [c 24Kb] institutione sancte uite duratus atque inspectus, patientie et humilitatis expertus, quique etiam et per exercitium uitam laboriosam tolerauit, ac transcendens etatem adolescentie [d 2Kb] iuuentutem seu senectutem tetigerit. Cui et maiores non dedignentur parere, obedientes ei [e 1Kb] tam pro etate, quam etiam pro morum probitate. Iste se imitandum in cunctis operum exemplis exhibebit. [f 2Kb] Neque imperare illi cuiquam licebit quod ipse non fecerit. Singulos autem hortamentis mutuis excitabit, alloquens cunctos, exhortans, uel edificans in eis si quid eorum uite pro uniuscuiusque gradu prodesse perspexerit. Circa omnes seruans iustitiam, contra nullum liuore odii inardescens,  omnes ex corde amplectens, nullum conuersum despiciens, paratus etiam quorumdam infirmitatibus [g 1Kb] compatiendi misericordiam Apostolum sequens: Facti sumus paruuli in medio uestrum, tanquam si nutrix [h 18Kb] foueat pullos suos .



§ uI.---EX REGULA SANCTI BASILII .

Interrog. [i 1Kb] Si licet alicui dicere ex proprio sensu, quod sibi uidetur bonum absque testimonio [i 11Kb] Scripturarum, Domino nostro Iesu Christo dicente de Spiritu sancto: Non enim loquetur a se, sed quecunque audierit, hec loquetur . De seipso autem: Non potest filius a se facere quidquam . Et iterum; Ego a me ipso non sum locutus; sed qui me misit Pater, ipse mihi dedit mandatum. Quid dicam, aut quid loquar et scio, quia mandatum eius  uita eterna est. Sicut dixit mihi Pater, ita loquor .---Resp. Quis potest in tantum temeritatis progredi, ut audeat a se quidquam uel loqui, uel cogitare? Imo uero sciendum est, quia omnes duce itineris indigemus Spiritu sancto, ut ipse nos in uiam dirigat ueritatis et in cogitatione et in uerbis et in actibus. Cecus est enim et in tenebris degit omnis qui est absque sole iustitie, qui est Dominus noster iehsu Christus; cuius mandatis uelut radiis quibusdam illuminamur: Mandatum enim, inquit, Domini lucidum illuminans oculos . Quia ergo in omnibus negotiis, que inter nos uersantur, uel uerbis, quedam quidem per mandatum Dei in diuinis Scripturis distinguuntur, quedam uero reticentur;  de nis quidem, que scripta sunt, nulla prorsus licentia permittitur cuiquam uel admittere quod prohibitum est, uel omittere quod preceptum est: cum ipse Dominus ita preceperit dicens: Et custodi uerbum hoc, quod ego tibi mando hodie: non adiicies ad illud, neque auferes ab eo . Sed et terribilis inest exspectatio iudicii, et ignis zelus, qui consumpturus est aduersarios et eos qui ausi sunt tale aliquid operari. De his uero que scripta reticuit, regulam nobis posuit Apostolus dicens: Omnia licent, sed non omnia expediunt. Nemo quod suum est querat, sed quod alterius . [a 53Kb] Itaque omnimode non que nobis licita sunt,  sed que edificant proximos, agere debemus; non nobis placere, sed proximis ad edificationem. Scriptum est enim: Subiecti inuicem in timore Christi . Sed rursus Dominus ait: Qui uult in uobis maior esse, fiat omnium nouissimus et omnium seruus . Quod utique qui implere uult, sine dubio proprias amputat uoluptates secundum imitationem ipsius Domini dicentis: Descendi de celo, non ut faciam uoluntatem meam, sed uoluntatem eius qui misit me, Patris . Et iterum precepit dicens: Si quis te angariauerit mille passus, uade cum illo alia duo .



CAPUT u. QUALIS DEBET ESSE ABBAS.



§ I.---EX REGULA SANCTI BENEDICTI.

[a 1Kb] Abbas qui preesse dignus est monasterio, semper meminere debet quod dicitur, et nomen maioris factis implere. Christi enim uices agere in monasterio creditur quando ipsius uocatur prenomine, dicente Apostolo: Accepistis spiritum adoptionis filiorum, in quo clamamus, Abba pater . Ideoque abbas [b 1Kb] nichil contra preceptum Domini, quod absit, debet aut constituere, uel iubere: sed iussio  eius, uel doctrina [c 1Kb] fermentum diuine iustitie in discipulorum mentibus conspergatur. Memor semper abbas quia [d 1Kb] doctrine sue et discipulorum obedientie, utrarumque rerum in tremendo iudicio Dei facienda erit discussio. Sciatque abbas culpe pastoris incumbere quidquid in ouibus paterfamilias [e 1Kb] utilitatis minus potuerit inuenire. [f 4Kb] Tantum [g 1Kb] iterum erit liber, ut si inquieto uel inobedienti gregi pastoris fuerit omnis diligentia attributa, et morbidis earum actibus uniuersa fuerit cura exhibita, pastor earum in iudicio Domini absolutus dicat cum Propheta Domino: Iustitiam tuam non abscondi in corde meo, ueritatem tuam et salutare tuum dixi : ipsi autem contemnentes spreuerunt me. Et tunc demum inobedientibus cure sue ouibus [h 1Kb] pena sit eis preualens ipsa mors. Ergo cum aliquis  suscipit nomen abbatis, duplici debet doctrina suis preesse discipulis; id est, omnia bona et sancta factis amplius, quam uerbis ostendat. Ut capacibus discipulis mandata Domini uerbis proponat; duris uero et simplicioribus factis suis diuina precepta demonstret. Omnia uero que discipulis docuerit esse contraria, [i 1Kb] in suis factis indicet non agenda:  ne aliis predicans ipse reprobus inueniatur : ne quando illi dicat Deus peccanti: Quare tu enarras iustitias meas, et assumis testamentum meum per os tuum: tu uero odisti disciplinam, et proiecisti [a 1Kb] sermones meos post te . [b 1Kb] Et qui in fratris tui oculo festucam uidebas, in tuo trabem non uidisti . Non ab eo persona in monasterio discernatur, non unus plus alio ametur, nisi quem in bonis actibus, aut obedientia inuenerit meliorem. Non preponatur ingenuus [c 2Kb] ex seruitio conuertenti, nisi alia rationabilis causa existat. Quod si ita ratione dictante abbati uisum fuerit, et de cuiuslibet ordine id faciat: sin alias, propria teneant loca. Quia siue seruus, siue liber, omnes in Christo unum sumus, et sub uno Domino  equalem seruitutis militiam baiulamus : quia non est apud Deum personarum acceptio : sed solummodo in hac parte apud ipsum discernimur, si meliores [ab] aliis in operibus bonis et humiles inueniamur. Ergo equalis sit ab eo omnibus  caritas, una prebeatur [d 1Kb] in omnibus secundum merita disciplina. [e 1Kb] In doctrina namque sua abbas apostolicam debet illam semper formam seruare, in qua dicit: [f 1Kb] Argue, obsecra, increpa ; id est, [g 1Kb] miscens temporibus tempora, terroribus blandimenta; dirum magistri, [h 2Kb] pium patris ostendat affectum. [i 1Kb] Indisciplinatos et inquietos debet durius arguere, obedientes autem et mites, et patientes, ut in melius proficiant obsecrare; negligentes et contemnentes, ut increpet et corripiat, [i 1Kb] ammonemus. [k 1Kb] Neque dissimulet peccata delinquentium, sed mox, ut ceperint oriri, radicitus ea, ut preualet, amputet, memor periculi Heli sacerdotis de Silo . Et honestiores quidem, atque intelligibiliores animos prima uel secunda admonitione  uerbis corripiat: improbos autem et duros, ac superbos, uel inobedientes uerberum uel corporis castigatione in ipso initio peccati cerceat: sciens scriptum: [l 1Kb] Stultus uerbis non corrigitur . Et iterum: [m 1Kb] Percute filium tuum uirga, et  liberabis animam eius a morte . [a 1Kb] Meminere debet semper abbas quod est, meminere quod dicitur; et scire, quia cui plus committitur, plus ab eo exigitur. [b 1Kb] Sciatque quam difficilem et arduam rem suscepit, regere animas, et multorum seruire moribus: et [c 1Kb] alium quidem blandimentis, alium uero increpationibus, alium suasionibus. Et secundum uniuscuiusque qualitatem uel intelligentiam se omnibus conformet, ut non solum detrimenta gregis sibi commissi non patiatur, uerum in augmentatione boni gregis gaudeat. Ante omnia ne, dissimulans aut paruipendens salutem animarum sibi commissarum, [d 3Kb] plus gerat sollicitudinem de rebus transitoriis et terrenis, atque caducis; sed semper cogitet quia animas suscepit regendas, de  quibus rationem redditurus est. [e 2Kb] Et, ne causetur de minore substantia, meminerit scriptum: Primum  querite regnum Dei. et iustitiam eius, et hec omnia adiicientur uobis . Et iterum: [f 1Kb] Nihil deest timentibus eum . [g 1Kb] Sciatque quia qui suscepit animas regendas, preparet se ad rationem reddendam: [h 1Kb] et quantum sub cura sua fratrum se habere scierit numerum, agnoscat pro certo, quia in die iudicii ipsarum omnium animarum est redditurus Domino rationem, sine dubio addita et sue anime: et ita timens semper futuram discussionem pastoris de creditis ouibus, cum de alienis [i 1Kb] ratiociniis cauet, redditur de suis sollicitus; et cum de monitionibus suis emendationem aliis subministrat, ipse efficitur a uitiis emendatus.



§ II.---EX REGULA SANCTI MACARII .


[i 1Kb] Debetis, qui preestis, Patres, tales uos exhibere [k 1Kb] ut ait Apostolus: Estote forma credentibus  . Hoc est, [a 1Kb] pro qualitate que mystice pietatis et ueritatis fiunt, animas ad celestia de terrenis erigere, dicente Apostolo Argue, increpa, obsecra cum omni patientia et doctrina . Et alio loco inquit: Quid uultis, in uirga ueniam ad uos, an in Spiritu mansuetudinis?  Decernendum est ab illo qui preest qualiter circa singulos debeat pietatis officium monstrare, equitatem [b 3Kb] tenere [debet] non immemor Domini dicentis: In qua mensura mensi fueritis, remetietur uobis .



§ III.---EX REGULA PATRUM .

[c 1Kb] . Abbati uero nulli liceat [d 1Kb] sibi quidquam proprie uindicare, cum omnia, Deo propitio, in illius maneant potestate. [e 1Kb] Si quis uero, quod in regula [f 1Kb] iunioribus prohibetur, sibi aliquid [g 1Kb] ex successione  parentum, seu quolibet modo, uel donato retinere presumpserit, et non omnia in commune posuerit, a fratribus arguatur; si in uitio perstiterit, ad notitiam  episcopi deferatur: quod si ab episcopo correptus, nec sic emendauerit, deponatur.



§ Iu.---Item eiusdem .

[h 1Kb] Illud quoque statuimus ut abbates omni tempore cum fratribus reficiant: quia eo tempore quo fratres [i 1Kb] aut pro negligentia arguere, [i 1Kb] aut spiritali debent sermone imbuere, absque certa necessitate se remouere non debent.



§ u. EX LIBRO ORSIESII AD MONACHOS.

[k 1Kb] Quapropter, o duces et prepositi monasteriorum ac domorum, quibus crediti sunt homines, et [l 84Kb] apud quos inueniuntur K, siue I, siue E, siue A , quibus crediti sunt homines singuli cum turmis suis exspectantes Saluatoris aduentum; ut in conspectu illius ornatum armis exercitum  preparetis; [m 1Kb] ne refrigeretis eos in carnalibus, et spiritalia non tribuatis alimenta: aut rursum doceatis spiritalia, et in carnalibus affligatis,  in escis uidelicet et uestitu: sed et spiritales et carnales cibos pariter tribuite; et nullam detis eis occasionem negligentie. Aut que est ista iustitia, ut fratres affligamus labore, et ipsi uacemus otio? aut imponamus eis iugum quod ipsi ferre non possumus? Legimus enim in Euangelio: In qua mensura mensi fueritis, remetietur uobis . Unde et laborem et refrigerium cum ipsis habeamus communia: nec discipulos seruos putemus, et illorum tribulatio sit nostra letitia: ne euangelicus nos cum Phariseis sermo corripiat: ue uobis legis peritis, qui ligatis onera importabilia, et imponitis ea super humeros hominum, et ipsi ne digito quidem audetis attingere . Sicut aliqui attendentes semetpsos, ut uiuentes iuxta mandatum Dei sibi loquantur et dicant: Quid mihi est cum aliis? ego uero ut  seruiam Deo et eius mandata implere possim, non ad me pertinet quid alii faciant? Hos Ezechiel corripit dicens : [a 1Kb] O pastores Isrel, nunquid pascunt semetipsos pastores? nonne oues pascunt? ecce lac comedebatis, et lanis operiebamini. Quod pingue est immolastis et quod infirmum non confortastis; et quod confractum est, non ligastis, [b 12Kb] quod errabat, non reduxistis; quod perierat, non requisistis, [c 29Kb] quod forte erat, fecistis labore deficere, et dispersistis oues meas. Propterea ipse Dominus ad iudicium ueniet cum senioribus et principibus suis, complebitur illud in nobis. Exactores uestri depredantur uos, et qui repetunt, errare uos faciunt. Qui magis audire debemus: Beata terra, cuius rex [d 13Kb] filius ingenui, et principes  tui in tempore comedunt in fortitudine, et non confundentur . Ideo, o homo, usque ad unam animam, que tibi credita est, monere non cesses, et docere que sancta sunt, et teipsum bonorum operum prebere exemplum: et cauere quam maxime ne alterum oderis; sed cunctis exhibeas equalitatem: ne forte, quem tu diligis, Deus oderit; et quem tu odisti, Deus diligat. Nulli erranti pro amicitia  consentias, et alterum premas, et alterum subleues, et pereat labor tuus: [e 1Kb] non sedeas in locis humilioribus, in quibus [f 1Kb] Pater noster precipit penitus non sedendum. Caueant prepositi domorum, ne forsitan quilibet unus e fratribus iniuriam preposito fecerit et iratus ille discernat et dicat: Quid cause habeo ad hominem contemptorem? faciat quod uult, ad me non pertinet. O homo, quid hec loqueris? intellige quo furore supereris, et quod odium occupauerit cor tuum, ut magis tuo uitio quam tuo peccato frater pereat, cui debes ignoscere, et eum suscipere penitentem, ut possis illud Euangelii dicere: Dimitte nobis debita nostra, sicut et nos dimittimus debitoribus nostris. Si ergo uis ut Deus tua peccata dimittat, et tu dimitte fratri tuo quidquid illud est  quod in te peccauit.



§ uI.---Item ipsius.

Ex quibus omnibus discimus quod oporteat nos stare ante tribunal Christi, et de singulis non solum operibus, sed et cogitationibus iudicari: et post rationem uite nostre etiam pro aliis qui nobis crediti sunt reddituros esse similiter rationem. Et hoc non solum [g 1Kb] de prepositis domorum audiendum est, sed et [h 1Kb] de principibus monasteriorum, et de singulis fratribus qui reputantur in plebem, quod omnes inuicem debent onera sua portare, ut adimpleant legem Christi 



§ uII.---Item eiusdem.

uos ergo monasteriorum principes, estote solliciti  et adhibete omnem curam pro fratribus cum iustitia et timore Dei. Ne abutamini potestate in superbia, sed [i 31Kb] exemplum prebete uos cunctis, et subdito gregi, sicut et Dominus noster in omnibus se exemplum prebuit. Qui posuit quasi oues familias, ut misereamini gregi uobis credito, et memineritis apostolice sententie, in qua ait: [i 1Kb] Nihil subtraxi, ut non annuntiarem uobis [k 7Kb] uoluntatem Dei. Et iterum: Non  cessaui [a 18Kb] deprecando unumquemque uestrum, et docendo uos publice . uidete quanta uiscera misericordie fuerint in homine Dei, qui non solum sollicitus est pro omnibus ecclesiis, sed languet cum languentibus, et omnium sustinet passiones. Caueamus ne per nostram negligentiam aliquis scandalizetur et corruat, et obliuiscamur uerborum Domini Saluatoris qui in Euangelio loquitur: Pater, quos dedisti mihi, non perdidi ex eis aliquem . Nullam animam contemnamus, [b 2Kb] ne quisquam per nostram duritiam pereat. Si enim aliquis propter nos mortuus fuerit, anima nostra pro illius anima tenebitur in reatu. Quod quidem et [c 1Kb] Pater noster indesinenter nobis solebat inculcare, et monebat, ne impleretur in nobis illud eloquium: Singuli opprimunt  proximum suum. Et iterum: Si inuicem mordetis et deuoratis, uidete ne inuicem consumamini . Ex quo apparet, quod, qui alterius seruat animam, custos anime sue sit. Sed et uos, [d 18Kb] qui secundi estis monasteriis, primos uos exhibete uirtutibus, ne quis uitio uestro pereat: ne incurratis in illud opprobrium, in quo incurrit ille qui comedit et bibit cum ebriis, et non dedit in tempore suo conseruis cibaria .



§ uIII.---Item eiusdem.

Et uos, Patres, nolite prouocare ad iracundiam filios uestros; sed enutrite eos in disciplina et admonitione: et scitote, quod cui plus datum est, plus queritur ab eo; et cui plus creditum est, amplius exigitur . Nec tantum ea consideretis  que uobis prosint; sed et illa que proximis;  et impleatur in uobis Scriptura dicens: Quia uos sequimini unusquisque utilitatem domus sue .



§ IX.---Item eiusdem.

Sepius dicam, et eadem repetam. [e 1Kb] Cauete, ne alios diligatis, et alios oderitis; ne hunc sustentetis, et illum neglegatis: et cassus inueniatur labor uester, et omnis sudor pereat; et quando exieritis de corpore, et de mundi huius turbine liberati portum uos putaueritis quietis intrare, tunc inueniatis iniustitie naufragia; et in qua mensura mensi estis remetiatur uobis ab eo qui personas in iudicio non accipit. Si quid mortale aut aliquid turpitudinis ob negligentiam prepositorum in domibus commissum fuerit, [f 1Kb] post illorum propria supplicia, prepositus quoque reus tenebitur et criminis. Quod semper nobis  sancte memorie [g 1Kb] Pater noster solebat ingerere.



§ X.---Item eiusdem.

uos igitur qui estis [h 1Kb] principes monasteriorum, si quos aliqua re uideritis indigere, et esse in angustia constitutos, nolite eos negligere, scientes quod reddituri estis rationem pro omni grege, super quem uos Spiritus sanctus constituit inspicere et [i 10Kb] pascere Ecclesiam Dei, quam acquisiuit [i 12Kb] proprio sanguine . Propterea nos qui fortiores sumus, debemus infirmitates inualidorum [k 9Kb] portare, et non nobismetipsis placere, sed proximo in [l 9Kb] bonum ad edificationem . Nam Christus non sibi placuit, sed sicut scriptum est: Opprobria exprobrantium tibi ceciderunt super me .



§ XI.---EX EPISTOLA SANCTI CAESARII.


[m 1Kb] Cum uero annuntiandum uerbum Dei te fratribus  affectaueris, seu pro utilitate animarum, tenoreque regule constituendo necessitas incubuerit [a 20Kb] altercandi, prius cauta consideratione perpensa, ut quod ore promis, factis impleas, ut quod aliis predicas, operibus prebeas: scilicet ut in tuis humeris atque ceruicibus prius sentias, utrum grauibus aut leuibus oneribus colla fratrum onustes; uerbi gratia, si ieiunium super quotidianum, uel abstinentiam [b 1Kb] extra consuetudinem, nec non, ut assolet, plus solito in synaxi psalmos placuerit decantare. Primus in ecclesia inueniaris, et postremus exeas; primus suscipias laborem, posterior soluas; et in quotidiano corporis alimento atque communi cibo par sis his cum quibus pari in mensa uteris [c 1Kb] consensu; iisdem denique et tu quibus fratres ferculorum saporibus  delectare; et equalia uobis cibaria potionesque communes exhibeant discoferi uel pincerne. Primatumque tuum, quem prior ad mensam tenes, primus ad uirtutem parcimonie uindices, ut abstinentiam, quam lingua predicat, proxime fauces uel uicinus sentiat stomachus. Ne forte subditi audientes tacitis cogitationibus dicant. [d 1Kb] O quam pulchre nobis abstinentiam predicat plenus uenter, et [e 1Kb] contentos nos iubet esse uilissimis cibis ac poculis, accuratis cibis poculisque refertum guttur et eructans. Illa enim de abstientia predicatio acceptabilis est, quam lurida ieiuniis ora decantant. Et in his omnibus hoc noueris conuenire, ut angusti callis itinera, per que socios ammones [f 1Kb] gradi, prior ipse gradiaris. Omnia que agenda sunt ante factis impleas, ut postmodum  ductilis tuba ex percussione perducta rectius erumpas in uoce propter illud Dominicum: Quicunque, inquit, scandalizauerit unum de pusillis istis, qui in me credunt, et reliqua . Inter cetera cum magna tibi cautela custodiendum est, ut omnes in monasterio, quorum gubernacula tuis equaliter imposuisti ceruicibus, diligas: ne unum plus minusue ames; [g 1Kb] sed cuncta que sunt, in quo possibilitas  exstat, equo moderamine disponas, parique moderatione dispenses, ac parem eis caritatem impertias: et non quibuslibet per priuatum amorem, sed cunctis secundum merita singulorum, que sunt necessaria, largiaris. Non qui tibi uultu intuituque placuerit, [h 1Kb] non quem tibi ad oculum cognoueris, uel a cuius blandiori fueris obsequio delinitus, sed quem amor Christi, et religiosior commendauerit uita, [i 1Kb] preponas.



§ XII.---EX REGULA SANCTI ISIDORI .

[i 1Kb] Abbas citra languoris necessitatem cibos in conspectu pariter cum fratribus sumat: neque cultius quam ea que in commune consistunt, preparari sibi quidpiam expetat. Sicque fiat ut, dum presens est, omnia diligenter administrentur; et dum communia  sunt, salubriter et cum caritate sumantur. Aequalia quippe erunt mensarum omnium fercula [k 1Kb] simillimisque alimentis cuncti reficiendi sunt fratres.



§ XIII. EX REGULA SANCTI FRUTUOSI EPISCOPI .

Abbas uel prepositus diuinis semper officiis et uigiliis intersint et prius ipsi agant, quod alios docent.



§ XIu.---EX REGULA FERREOLI .

[l 1Kb] Ut abbatem cunctis quibus preest monachis strenuitas quidem, sed mansuetudo et potius uita commendet: ita ut illum sanctum magis timeant quam seuerum et plus [in] metuant quod meritis est primus quam quod honore primarius. [m 1Kb] Habeat enim in correptione modum et in familiaritate temperamentum;  eritque in cunctis ita moribus dispensatus, ut et blandimento uocet et terrore castiget, faciens se ab omnibus, eo quod uitia oderit, plus amari. Tota enim eius conuersatio erit quasi positum fundamentum ut in eo superedificetur quisquis imitatione illius optat bonis Deo meritis proximare. [n 2Kb] Nullus ab ipso erit potestate, sed ratione damnandus; nec tamen ita illi quisquam familiaris, ut ceteris  plus presumat; neque ita offensus, ut ad ueniam expleta contritione non redeat. Conuenit namque illi omnes timere, qui timetur ab omnibus, totoque studio atque industria prouidere, ne aliquis ex his quos regendos propria cura suscepit, aduerso quolibet casu discedat de numero. Et ideo plurimis medicamentis necesse est illum subuenire monachorum languoribus, et egritudinibus mentium remedium cure spiritalis inferre. Hoc est, si superbum uiderit, iugi exhortatione humilitatis porrigat potionem; si iracundum, patientie illi afferat unguentum; si mendacium sectantem, ueritatis ministret antidotum: beati in hoc ipso Apostoli monitis excitatus, qui dicit: Attende tibi et doctrine, insta in illis. Hoc enim faciens et teipsum saluum facies, et  eos qui te audiunt . Et iterum ad Timotheum: Formam habe sanorum uerborum, que a me audisti in fide et dilectione in Christo Iesu . Et iterum: Tu uero uigila, in omnibus labora, opus fac euangeliste, ministerium tuum imple . Similiter et beatus Petrus scribens: Seniores qui in uobis sunt obsecro consenior, et testis Christi passionum, et eius que incipiet reuelari [a 13Kb] glorie socius, pascite qui in uobis est gregem Dei . Et addidit: Neque quasi dominantes in clero, [b 1Kb] sed forma estote gregi, ut cum apparuerit princeps pastorum, [c 1Kb] percipiatis [d 1Kb] illam floridam et immarcessibilem glorie coronam . Ieremias quoque sanctissimus in persona Domini ait: Dabo uobis pastores secundum cor meum, et pascent uos scientia et doctrina . Et iterum: Hec dicit Adonai Dominus ad pastores  Isrel: [e 26Kb] Nunquid semetipsos pascunt pastores ? Et adiungit: [f 1Kb] Ob hoc, pastores, audite uerbum Domini. Hec dicit [g 1Kb] Adonai Dominus: Ecce ego ipse ad pastores, et requiram [h 12Kb] oues meas [i 16Kb] de manibus eorum . Dominus uero idem in Euangelio [i 177Kb] Petrum apostolorum principem, si se amaret, interrogans, adiungit: Pasce oues meas . Manifestum est ergo, frater, quisquis preesse uideris monachis, magnum tibi per honorem onus impositum, ita ut, cum dignitate sis primus, desudes omnium pondere sarcinatus. Propter quod recti itineris curre semitam que ad celum perducit, et ire ostende gregi inoffensum callem, et sanctitatis [k 1Kb] eum quoque passibus antecede. Atque ita stude, ut non erret quicunque te ducem gradibus imitationis insequitur:  ut uidearis apostolice monita sententie complesse, que habet: Exemplum esto fidelium in uerbo, in conuersatione, in caritate, in fide, in castitate . Et iterum: Sollicite cura teipsum probabilem exhibere Deo operarium inconfusibilem, recte tractantem uerbum ueritatis . Hunc itaque tibi, abbas, [l 1Kb] titulum, ut pretermissum te sermone regule non doleas, sicque unum te ex congregatione cognoscas, quasi peculiarius annotamus: monentes, seu coram Deo obsecrantes, ut [m 1Kb] hec omnia feruenti studio, etiam [n 1Kb] cetera propter exemplum, que reliquis sunt dicta, custodias.



§ Xu.---EX REGULA SANCTI AURELIANI EPISCOPI .


[o 2Kb] Sanctus abbas extra congregationem non maneat.



§ XuI. Item ex eadem Regula .

Sancto abbati non liceat aliquid de facultatibus monasterii donare aut uendere, nec aliquid contra regule instituta agere. Quod si facere tentauerit [a 1Kb] secundum consilium et sine consensu fratrum, [b 1Kb] et nostro permisso, non ei acquiescatis, et hoc fieri nulla ratione permittite: quia causam se ante Deum nouerit esse acturum.



§ XuII.---Item ipse .

[c 1Kb] Sanctus abbas, nisi [d 40Kb] inequalitate faciente, extra congregationem non reficiat.



§ XuIII.---EX REGULA FRUCTUOSI .

[e 1Kb] Abbates per monasteria tota mentis intentione cum fletu et cordis contritione, [f 1Kb] tulta laboris aut  itineris occasione, cum omni monachorum congregatione horas canonicas celebrare debent. Et ubi eis [g 1Kb] properandi fuerit necessitas, et horarum cognouerint metas, continuo humi prostrati indulgentias a Domino supplices petant, et suis horis peculiaribus [h 1Kb] id est, secunda, tertia, quarta, quinta, sexta,  septima, octaua, nona, decima, undecima orare non pigeant; qualiter septem et octo Salomonis congruant dicto: [i 16Kb] Da partem septem, nec non et octo : ut per septiformis gratie Spiritum, et octo beatitudines, [i 1Kb] ac resurrectionis diem liberis gradibus per scalam Iacob Christo sibi desuper innitente quindecim gradibus celi conscendere ualeant regionem.

Secundo, ut per capita mensium abbates de uno confinio uno [k 1Kb] se copulentur loco, et mensuales litanias strenue celebrent; et pro animabus sibi subditis auxilium Domini implorent: quia de ipsis in tremendo iudicio cum grandi discussione sperent se Deo rationem reddere.

Tertio qualiter quotidie uiuere debeant, ibi disponant; et tanquam [l 1Kb] a saionibus comprehensi ad cellas  reuertantur [m 1Kb] supplacitati.

Quarto retro acta sanctorum Patrum per [n 1Kb] scripturas sciscitantes reuoluant, ut ab ipsis quid facere debeant agnoscant. Et intus ac foris, ante ac retro, plenam mentem oculis habeant: ne, quod absit, in aliquam heresim deuoluantur, ac pereant. Pro hoc  ergo semper in communi concilio fratrum [a 1Kb] equa lance tanquam in penso persistant, ut preterita recordando, et futura preuidendo, [b 1Kb] et presentia recordando heresum non patiantur stimulos.

Quinto, ut cum fratribus aduenientibus, hospitibus et peregrinis in una mensa communiter uiuant: quia de ipsis Dominus ait: Hospes eram, et collegistis me .

Sexto talem sibi consuetudinem debent facere, ut omnem [c 1Kb] cupiditiam et auaritiam a se radicitus arceant. Si hoc malum non esset, idolorum seruitutem eam Apostolus non dixisset . Et per hoc uirus monachi mentem cognoscimus sauciari. Et a nullo uitio penitus unquam potest liber esse, qui talis consuetudinis uinculo fuerit obligatus, et in Dei  et proximi dilectione nunquam erit firmatus. Quia hoc, quod in seculo concupiscimus, sine dubio proximis inuidemus. Unde et Patres sancti Spiritu sancto repleti, ut possent Deum et proximum perfecte diligere, studuerunt in hoc mundo nichil habere. Et quia sine aliquo esse non possumus, ipsum debemus habere, quod nos non pigeat cum necesse fuerit egenti proximo reddere, et a caritate Dei et dilectione proximi nunquam animum relaxare. Cuius uidelicet fortitudo caritatis uera sancte Ecclesie uoce laudatur, cum per Canticorum Canticum dicitur: ualida est ut mors dilectio . uirtuti enim mortis dilectio comparatur, quia sine dubio mentem, quam semel ceperit, a dilectione mundi funditus occidit. Tales ergo debent esse abbates, ut  possint Deum et proximum diligere: oculos lassos a concupiscentia huius seculi mala habentes, quales in paradiso habuit Adam ante transgressum.



§ XIX.---EX REGULA CUIUSDAM.

Si quis ex senioribus, siue is qui abbas nuncupatur, uoluptuosus existat, et ebriosus et diues, qui huic seculo conformatur, hoc est, [d 1Kb] in curribus et in equis de loco ad locum discurrat, hic non solum  principatu fratrum indignus est, uerum etiam [e 1Kb] homicida animarum iudicandus est: [f 1Kb] et alius ministerio eius preesse constituatur. [g 1Kb] Sin uero non potuerint monachi, [h 1Kb] ab illo exeant, et ille [i 1Kb] excommunicetur. Sin uero peniteat, subdat se sub manibus senioris et seruituti subiiciat, donec probaueritis qui preest. Monachos in curribus et in equis discurrere preter infirmos, debiles et claudos non permittimus. Si autem hoc fecerint, [i 1Kb] alieni sint ab unitate fratrum.



§ XX.---EX REGULA ORIENTALIUM.

[k 1Kb] Oportet abbatem irreprehensibilem esse, patientem [ [l 1Kb] ieiunium,] pium, humilem: ut doctoris et patris locum impleat, seipsum in [m 6Kb] formam prebens bonorum operum, ad cuius ordinationem omnes  fratres respiciant, nichil sine consilio et auctoritate ipsius facientes. Qui sustinens necessitatem monasterii, de omnibus que in monasterio sunt libere iudicabit, nullius personam accipiens, nec ulli gratiam prestans: sed unumquemque secundum merita quotidiane conuersationis in ueritate iudicans admoneat, hortetur, castiget, condemnet: [n 1Kb] uel suscipiat, si ita utile uidetur. uenientes ad monasterium uel eiiciat, si ita necessitas fuerit, male habitantes.



§ XXXI.---EX REGULA SANCTI BASILII .

Int. Quid sentire de se debet is qui preest, in quibus precipit, uec imperat?---Resp. Apud Deum quidem sicut minister Christi et dispensator mysteriorum Dei ; timens ne preter uoluntatem Dei, uel preter quod in sanctis Scripturis euidenter  precipitur, uel dicat aliquid, uel imperet: et inueniatur tanquam falsus testis Dei, et sacrilegus: uel introducens aliquid alienum a doctrina Domini: uel certe subrelinquens et preteriens aliquid eorum, que Deo placita sunt. Ad fratres autem esse debet tanquam si nutrix foueat paruulos suos. Paratus autem secundum quod unicuique expedit, communicare cum eis non solum Euangelium Dei,  sed etiam animam suam, memor precepti Domini ac Dei nostri dicentis: Mandatum nouum do uobis, ut diligatis inuicem, sicut dilexi uos. Maiorem hac caritatem nemo habet, quam ut ponat quis animam suam pro amicis suis .



§ XXII.---Item eiusdem .

Int. [a 1Kb] Quali affectu uel quali sensu oportet increpare eum, qui increpat?---Resp. Ad Deum quidem tali mente esse debet, qualem indicat beatus Dauid dicens: [b 1Kb] uidi non seruantes pactum, et tabescebam: quoniam eloquia tua non custodierunt . Ad eos autem quos increpat, hunc debet affectum seruare, quem pater et medicus [c 26Kb] erga egrotantem filium seruat, et tunc maxime, cum qualitas [d 1Kb] cure tristior uidetur et grauior.



§ XXIII.---Item eiusdem .

Int. [e 1Kb] Quali affectu quis debet suscipere correptionem?---Resp. Sicuteger filius patris et medici de uita sua solliciti: qui etiamsi [f 1Kb] offeratur aliquid asperum ad curandum filium, scit [g 1Kb] [itaque] filius, quod nec pater in aliquo negligere potest de salute filii, nec medicus falli.



§ XXIu.---EX REGULA CUIUSDAM .

Abbas, monasterii non tam genere quam sapientia nobilis esse debet: ut qui sermonem ad erudiendas animas iusta eruditione lucubrat, propriis actibus non contradicat. Plus etenim [h 1Kb] subiugati prelatorum actuum formam imitantur, quam doctrine illate aures accommodant. Debet enim sacris eloquiis  opera nectere sacra, ut qui eius imitatur doctrinam ex uoce, imitetur cultum ex opere. Ne, si in aliquo uoci opus contradixerit, fructus uocis non obtineat effectum. Sic ergo sit et uoce ornatus et opere, ut et opus uoci, et uox consentiat operi. Sit continentie et castitatis flore comptus, et omnium  ore laudabilis, omnium desideriis imitabilis exemplo. Sit caritatis beneuolentia ornatus, et omnium fidelium letificet corda: erga peregrinorum et hospitum sollicitudinem [i 1Kb] prestus, erga infirmantium curam sollicitus, erga inopum et egrotorum iuuamen opulentus. Sic delinquentium ignauiam corrigat, ut ad cultum religionis lasciuas et [i 1Kb] fessas mentes reducat. Sic misericorditer bonitatis dona distribuat, quatenus ex nimia bonitate, facinorum fomenta non nutriat. Sit ergo bonus bonis per meritum, sit malis malus per flagellum. Quod mediante [k 1Kb] scientia agendum est, iuxta psalmiste orationem dicentis: [l 2Kb] Bonitatem et disciplinam et scientiam doce me, [m 3Kb] Domine . In utroque enim abbati cauendum est, ne aut nimia bonitate in subiectorum  cordibus uitia nutriat, aut nimia discipline austeritate, que leni increpatione sananda fuerant, rigida correptione diripiantur. Incautis etenim sic blanda persuasione subueniat, ut eorum saniei antidoti quodammodo medendo curam infundat; sanis uero moribus ea hortando prebeat, ut que agere ceperunt, meliorando usque ad finem perducant. Nihil etenim prodest cepisse, si in bono opere, quod ceperant, non studeant perseuerare. Habeat ergo tot animos pater, quot in suo regimine filios: ut iuxta omnium mores, omnium nouerit uitia cercere. Tuta sit in omnes prudentia, ut nec pietas discipline, nec disciplina pietati locum tollat. Agat omnium curam; ut de omnium profectu mercedis recipiat lucrum; ut ex corruptione presentis uite  quandoque ereptus, tantum laboris recipiat premium, quantis ad uincendum inimicum presidiis prebuit supplementum.



§ XXu.---EX REGULA SANCTI ISIDORI .

[n 1Kb] Abbati uel monacho monasterii seruum non licebit [a 2Kb]  facere liberum. Qui enim nichil proprium habet, libertatem rei aliene dare non debet. Nam sicut et seculi leges sanxerunt: Non potest alienari possessio, nisi a proprio domino. Omne quod in monasterium in nummo ingreditur, sub testimonio seniorum accipiendum. Eadem pecunia in tribus partibus diuidenda est: quarum erit una pro infirmis et senibus, et pro aliquo cemendo in diebus sanctis  cultius ad uictum fraternum; alia pro egenis; tertia pro uestimentis fratrum et puerorum, uel quibusue ad necessitatem monasterii cemendis. Quas tres partes [b 55Kb] custos sacrarii suscipiat, ac precipiente abbate sub testimonio prepositi uel seniorum de singulis partibus pro suis necessariis causis expendat.



CAPUT uI. DE ADHIBENDIS AD CONSILIUM FRATRIBUS.



§ I.---EX REGULA SANCTI BENEDICTI.

Quoties aliqua precipua agenda sunt in monasterio, conuocet abbas omnem congregationem, et dicat ipse, [a 1Kb] unde agitur: et [b 1Kb] audiens consilium fratrum  tractet apud se; et quod utilius iudicauerit, faciat. Ideo autem omnes ad consilium uocari diximus, [c 1Kb] quia sepe iuniori Dominus reuelat quod melius est. Sic autem dent fratres consilium cum  omni humilitatis subiectione; et non presumant procaciter defendere quid eis uisum fuerit. Et magis in abbatis pendeat arbitrio, ut quod salubrius iudicauerit, ei cuncti obediant. Sed sicut [a 1Kb] discipulos conuenit obedire magistro, ita et ipsum prouide, et iuste condecet cuncta disponere. In omnibus igitur omnes magistram sequantur regulam, neque ab ea temere [b 1Kb] declinetur a quoquam. Nullus in monasterio proprii sequatur cordis uoluntatem. Neque presumat quisquam cum abbate suo proterue intus et foris monasterium contendere. Quod si presumpserit, regulari discipline subiaceat. Ipse tamen abbas cum timore Dei et obseruatione regule omnia faciat sciens se procul dubio de omnibus iudiciis suis equissimo iudici Deo rationem redditurum.  Si qua uero minora agenda sunt in monasterio, seniorum tantum utatur consilio: sicut scriptum est: [c 32Kb] Omnia fac cum consilio, et post factum non penitebis .



§ II.---Ex REGULA SANCTI PACHOMII .

[d 1Kb] Si inuentus fuerit unus e fratribus aliquid per contentionem agens. uel contradicens maioris imperio, increpabitur iuxta mensuram peccati sui.



§ III.---Item ipsius.

[e 1Kb] Igitur qui animo uno esse concupiscunt, et uiuere [f 1Kb] mente communi disposuerunt, consiliis maiorum  inseruiant: quid ex consiliis processerit Patrum, id faciant.



§ Iu.---EX REGULA SANCTI BASILII .

Interrog. [g 1Kb] Si quis non contentus quotidie sibi aliquid iniungi de his que pro mandato Dei incidunt, sed artificium uult discere, quali uitio egrotat? aut si oportet ei acquiesci?---Resp. Iste talis, et presumptor est, et sibi placens et infidelis, qui non timet sententiam Domini dicentis: Estote parati, quia, qua hora non putatis, filius hominis ueniet . Si enim quotidie exspectat quis Dominum, sollicitus est et trepidus, quomodo presentem diem non transeat otiosus, et nichil amplius querit. Si autem imperatur ei artificium discere, obedientia sua habeat lucrum, [h 1Kb] et in hoc placeat Deo [i 39Kb] et non  in eo quod sibi placet, assumat iudicium.



§ u.---Item eiusdem .

Interrog. [i 1Kb] Si quis industrius sit et promptus ad implenda mandata; agat autem, non quod ei iniungitur, sed quod ipse uult, quam mercedem habebit?---Resp. Merces illius illa ipsa est quod sibi placet. Cum autem Apostolus dicat: Unusquisque uestrum proximo suo placeat in bono ad edificationem . Et ut amplius inclinaret et constringeret audientes addit dicens: Quia ipse Christus non sibi placuit . Scire debet unusquisque periculum suum  esse in eo quod uult sibi placere, simul enim et inobediens [a 9Kb] inuenitur



§ uI.---Item eiusdem .

Interrog. [b 8Kb] Si omnino uolenti litteras discere, uel lectioni uacare, indulgendum est?---Resp. Apostolo dicente: Ut non que uultis, ea faciatis . In omni negotio sua uoluntate permittere unumquemque agere perniciosum est: sed oportet illud suscipere quod ab his qui presunt iniungitur: etiamsi contra uoluntatem sit eius cui iniungitur, [c 94Kb] secundum Domini exemplum dicentis: Pater, non mea uoluntas, sed tua fiat .



§ uII.---EX REGULA SANCTI AURELIANI .

[d 1Kb] Artificium uero discendum, aut quamlibet operam  faciendam, non pro suo libito eligant, sed in arbitrio abbatis erit, quod utile prospexerit imperandum.



§ uIII.---EX REGULA ORIENTALI.

[e 1Kb] Si inuentus fuerit unus e fratribus aliquid per contentionem agens, uel contradicens maioris imperio, increpabitur iuxta mensuram peccati sui.



§ IX.---EX REGULA PATRUM .

[f 1Kb] Ante omnia habentes caritatem, humilitatem, patientiam, mansuetudinem, uel cetera que docet Apostolus ; ita ut nemo quidquam suum uindicet; sed sicut scriptum est in Actibus apostolorum,  habeant omnia communia . [g 1Kb] Ille uero qui prepositus est, Dei iudicium et ordinationem sacerdotis in omnibus timere, diligere et obaudire secundum ueritatem debet. Quia si quis illum [h 3Kb] putat [se] spernere, Deum spernit, sicut scriptum est: Qui uos audit, me audit; qui uos spernit, me spernit; et qui me spernit, spernit eum qui me misit . Ita ut sine ipsius uoluntate nullus frater quidquam agat, neque accipiat ab aliquo aliquid, neque det, nec usquam prorsus recedat [i 42Kb] sine uerbo.



§ X.---EX REGULA PAULI ET STEPHANI .

[i 1Kb] Seniores iunioribus affectum paternum impendant. Et cum [k 1Kb] imperandi necessarium fuerit, [l 1Kb] non tumenti animositate, et clamosis uocibus, sed fiducialiter  tranquilla simplicitate et auctoritate bone uite, ad peragendam communem utilitatem, que fuerint opportuna, iniungant. [m 1Kb] Iuniores senioribus sincera subiectione obediant, nec tumenti ceruice in quocunque respondeant, aut fastidienti animo, et negligenti aure imperantibus obedire detrectent: sed unanimiter et concorditer, tam in spiritali opere quam in terreno omnes fideli intentione occurrant.



§ XI.---EX REGULA CUIUSDAM PATRIS.

[n 1Kb] Nullo alio uitio diabolus monacnum perdit, ac trahit ad mortem, quam cum eum neglectis seniorum  consiliis suo iudicio [a 1Kb] defensionique [b 1Kb] conspexerit confidere.



§ XII.---EX REGULA SANCTI COLUMBANI .

[c 1Kb] Maxima pars Regule monachorum mortificatio est: quibus nimirum per Scripturam precipitur: Sine concilio nichil facias . Ergo, si nichil sine consilio faciendum, totum per consilium est interrogandum. Unde etiam per Moysem precipitur:  Interroga patrem tuum et annuntiabit tibi; maiores tuos, et dicent tibi  Sed, licet duris dura uideatur hec disciplina, ut scilicet homo de ore pendeat alterius, certis tamen Deum timentibus [d 1Kb] dulcis et secura inuenietur, si ex integro et non ex parte conseruetur. Quia nichil dulcius est conscientie securitate, nichil securius est [e 1Kb] anime impunitate, quam nullus sibi ipsi per se potest tradere, quia proprie [f 1Kb] aliquorum est examinis.



CAPUT uII. [a 3Kb] QUAE SUNT INSTRUMENTA BONORUM OPERUM.



§ I.---EX REGULA SANCTI BENEDICTI.

[b 3Kb] Inprimis Dominum Deum diligere ex toto corde, [c 1Kb] tota anima, tota uirtute. Deinde proximum tanquam seipsum. [d 2Kb] Deinde non occidere. Non adulterari.  Non facere furtum. Non concupiscere. Non falsum testimonium dicere. [a 1Kb] Honorare omnes homines. Et quod sibi quis fieri non uult, [b 2Kb] alii ne faciat. [c 2Kb] Abnegare semetipsum sibi, [d 1Kb] ut sequatur Christum. [e 1Kb] Corpus castigare. [f 1Kb] Delicias non amplecti. [g 1Kb] Ieiunium amare. Pauperes recreare. Nudum uestire. [h 1Kb] Infirmum uisitare. [i 1Kb] Mortuum sepelire. [i 1Kb] In tribubulatione  subuenire. [k 1Kb] Dolentem consolari. [l 1Kb] A seculi actibus se facere alienum. Nihil amori Christi preponere. [m 54Kb] Iram non perficere. Iracundie tempus non reseruare. Dolum in corde non tenere. [n 1Kb] Falsam pacem non dare. Charitatem non derelinquere. [o 1Kb] Non iurare, [p 1Kb] ne forte periuret. [q 1Kb] ueritatem ex corde, et ore proferre. Malum pro malo non reddere. Iniuriam  non facere: sed et factam patienter sufferre. [a 1Kb] Inimicos diligere. [b 1Kb] Maledicentes se non [c 1Kb] remaledicere, sed magis benedicere. Persecutionem propter iustitiam sustinere. Non esse superbum. Non uinolentum. Non multum edacem. Non somnolentum. Non pigrum. [d 22Kb] Non murmuriosum. [e 1Kb] Non detractorem. [f 1Kb] Spem suam Deo committere. [g 1Kb] Bonum aliquid in se cum uiderit, Deo [h 1Kb] applicet, non sibi.  [i 1Kb] Malum uero a se factum sciat, et sibi reputet. [i 1Kb] Diem iudicii timere. Gehennam expauescere. [k 3Kb] uitam eternam omni concupiscentia spiritali desiderare. [l 2Kb] Mortem quotidie ante oculos suspectam habere. Actus uite sue omni hora custodire. [m 1Kb] In omni loco Deum se respicere pro certo scire. Cogitationes malas cordi suo aduenientes mox ad Christum allidere, [n 1Kb] et seniori spiritali patefacere. [o 1Kb] Os suum a  malo uel prauo eloquio custodire. [a 1Kb] Multum loqui non amare. [b 1Kb] uerba uana, aut risui apta non loqui. [c 1Kb] Risum multum aut excussum non amare. [d 1Kb] Lectiones sanctas libenter audire. [e 179Kb] Orationi frequenter incumbere. [f 1Kb] Mala sua preterita cum lacrymis uel gemitu quotidie in oratione Deo confiteri: de ipsis malis de cetero emendare. Desideria carnis non perficere. [g 1Kb] Propriam uoluntatem odire. [h 1Kb] Preceptis abbatis in omnibus obedire, etiamsi ipse aliter, quod absit, agat [i 1Kb] memores illius Dominici precepti: Que dicunt facite: que autem faciunt, facere nolite .

Non uelle dici sanctum, antequam sit: [i 2Kb] sed prius  esse quod uerius dicatur. Precepta Dei factis quo tidie adimplere. [k 1Kb] Castitatem amare. [l 1Kb] Nullum odire. [m 1Kb] Zelum non habere. Inuidiam non exercere. Contentionem non amare. Elationem fugere. Seniores uenerari. Iuniores diligere. [n 1Kb] In Christi amore pro inimicis [o 1Kb] orare. [p 1Kb] Cum discordantibus ante solis occasum in pacem redire. [q 1Kb] Et de Dei misericordia nunquam desperare. Ecce hec sunt instrumenta artis spiritalis, que cum fuerint a nobis die noctuque incessabiliter adimpleta, et in die iudicii reconsignata, illa merces nobis a Domino recompensabitur, quam ipse promisit, quod oculus non uidit, nec auris audiuit, que preparauit Deus his qui diligunt  eum. Officina uero ubi hec omnia diligenter operemur, claustra sunt monasterii et stabilitas in congregatione.



§ II.---EX REGULA SANCTI MACARII.

[a 1Kb] Milites ergo Christi sic taliter suos debent componere gressus, caritatem in se perfectissimam continentes Deum ex tota anima diligere, et ex tota mente, et ex toto corde, et ex tota uirtute sua, inuicem inter se perfectissimam sectantes obedientiam. Pacifici, mites, moderati; non superbi, non iniuriosi, non susurrones, non irrisores, non uerbosi, non presumptuosi, non sibi placentes, sed Deo, cui militant, Christo. Non blasphemiam sectantes, nec dicere quidquam preter quod bonum  est. Ad obsequium non pigri, ad orationem parati, in humilitate perfecti, in obedientia [b 1Kb] precincti, in uigiliis instantes, in ieiunio hilares. Nullus se [ab] alio iustiorem arbitretur; [c 1Kb] sed unusquisque omnibus se inferiorem contemnat. Qui se exaltat, humiliabitur; et qui se humiliat, exaltabitur. Preceptum senioris est, ut salutem suscipias; non murmurando ullam operam facias; non responsionem contra preceptum usurpes, non te extollas, aut magnifices utilem operam aliquam fecisse. Non acquirendo aliquid lucri congaudeas, aut in damno contristeris. Non te familiaritas aliqua secularis trahat, sed tota dilectio tua in cellula demoretur. [d 1Kb] Cellam ut paradisum habeas. Fratres tuos spiritales ut eternos confidas habere parentes. Prepositum  monasterii timeas ut dominum, diligas ut parentem. Similiter quoque et omnes oportet diligere fratres, cum quibus etiam te confidas [e 1Kb] uidere gloriam Christi. Non oderis laboriosam operam, otium quoque ne sectaueris, in uigiliis confectus, in opere iusto affectus, ambulans quasi dormitans, lassus ad stratum tuum uenias: cum Christo requiescere credas. [f 1Kb] Cursumque monasterii super omnia diligas.  Qui uero sepius orare uoluerit, uberiorem inueniet misericordiam Christi.



§ III.---EX REGULA SANCTI BASILII .

Interrog. [g 14Kb] Quid est maledicus, id est .---Resp. Omnis sermo qui ob hoc profertur ut infamet aliquem, deroget uel male commendet, [h 9Kb] maledicus est, etiamsi non uideatur esse iniuriosus. Et hoc manifestum est ex sententia Euangelii, cum dicit de Iudeis: Quia maledixerunt eum dicentes: Tu sis ex discipulis eius .



§ Iu.---Item eiusdem .

Interrog. [i 1Kb] Quid est detractio uel derogatio?---Resp. Duas opinor esse causas, in quibus licet alicui dicere et retractare aliena mala: [i 1Kb] si quando consilium habere necesse est cum ceteris, qui in hoc  ipsum uidentur assumi, quomodo corrigatur is qui peccauit, uel male aliquid egit. Et rursum si quando necesse est preuenire aliquem et commonere ne forte incurrat in consortium alicuius mali, dum eum putat esse bonum: quia Apostolus dicit: Nolite commisceri cum huiusmodi . [k 29Kb] Item in Salomone: Noli manere cum homine iracundo, ne forte uias eius discas et sumas laqueum anime tue . Quod et ipsum Apostolum fecisse inuenimus per hoc quod scribit ad Timotheum dicens: Alexander erarius multa mala mihi ostendit; quem tu quoque deuita: ualde enim restitit nostris sermonibus . Preter huiusmodi autem necessitates quicunque dicit aliquid aduersus aliquem, ut uel deroget ei uel obtrectet, istud est detrahere, etiamsi  uera esse uideantur que dicit.



§ u.---Item eiusdem .

Interrog. [l 1Kb] Qui detrahit fratri, audit detrahentem, et patitur, quid dignus est?---Resp. Excommunicari debet. Detrahentem, inquit, occulte aduersus proximum suum, hunc persequebar . Et alibi dictum est: [m 52Kb] Noli libenter audire detrahentem, ne forte eradiceris .



§ uI.---Item eiusdem .

Interrog. [a 1Kb] Quod si de eo, qui preest, detraxerit, quomodo eum obseruabimus?---Resp. Et in hoc manifestum est iudicium iracundie Dei, que facta est super Mariam, dum detraxit de Moyse: et peccatum eius, nec ipso quidem Moyse orante, inultum Deus esse permisit .



§ uII.---Item eiusdem .

Interrog. [b 1Kb] Quomodo intelligitur superbus, uel quomodo curatur.---Resp. Intelligitur quidem ex eo quod ea semper que eminentiora sunt querit. Curatur autem, si credat sententie eius que dixit: Deus superbis resistit . Illud sane sciendum est quod quomodo quis timeat damnationem superbie, impossibile est curare hoc uitium, nisi abstrahat se,  et secedat ab omnibus occasionibus elationis. Sicut impossibile exstingui linguam alicuius, uel gentis loquelam, uel artificium aliquod, nisi quis omni genere se penitus abstrahat non solum ab agendo, uel loquendo [uel mouendo], sed etiam audiendo eos qui loquuntur, uel uidendo eos qui agunt id quod obliuisci cupit. Et hoc obseruandum est de omnibus uitiis.



§ uIII.---Item eiusdem .

Interrog. [c 1Kb] Quomodo oportet ieiunare, cum necessarium ieiunium iniungitur, si aliquando quod religio deposcit explendum tanquam ex necessitate, an uoluntarie?---Resp. Domino dicente: Beati qui esuriunt et sitiunt iustitiam , omne quod ad religionem pertinet, nisi ex proposito et religione  fiat, periculum generat. Debet ergo ieiunio sociari deuotio. Quia autem necessarium sit ieiunium in talibus quibusque causis, [d 1Kb] et maxime cum desideramus aliquid impetrare de Domino, etiam sanctus Apostolus docet, qui inter ceteras suas uirtutes addidit [e 22Kb] etiam hoc dicens: Quia in ieiuniis [f 1Kb] frequenter .



§ IX.---Item eiusdem .

Interrog. [g 1Kb] Quomodo possumus timere iudicia Dei.---Resp. Naturaliter exspectatio omnis mali timorem incutit. Ita namque etiam bestias timemus et principes, scientes imminere ab eis aliquid quod ad uite exitium pertinet. Si ergo credamus quia uere sunt  comminationes futuri iudicii et recordemur terribile illud futuri examinis tribunal, timebimus iudicia Dei.



§ X.---EX REGULA SANCTI ISIDORI .

[h 1Kb] Monachis autem summopere studendum est ut apostolicam uitam tenentes, sicut in unum constituti esse noscuntur, ita cor unum habeant in Deo, nichil sibi proprium uindicantes, [i 3Kb] [nichilque in] quantulumcunque amorem rei priuate gerentes; sed iuxta exemplum apostolicum omnia communia habentes, in preceptis Christi permanendo proficiant, [i 1Kb] Patri honorem debitum reuerentes, erga seniores obedientiam, erga equales incitamentum uirtutum, erga minores exempli boni ministerium conseruabunt. Nemo ceteris se iudicet meliorem, sed inferiorem omnibus deputans tanta humilitate clarescat, quanto  plus ceteris culmine uirtutum coruscat. Abstineat etiam a furore et detractione, parcat monachus lingue. [k 1Kb] Indecenter quoque uel [l 1Kb] notabiliter non incedat. Philargyrie contagium ut lethiferam pestem abhorreat, a turpibus uerbis uel otiosis linguam auertat, atque indesinenter cor mundum labiaque exhibeat. Affectus quoque animi turpes ab intentione cogitationis abstergat, seque per compunctionem cordis in studio sancto meditationis exerceat. Torporem somni atque pigritie fugiat, uigiliisque et orationibus sine intermissione intendat. Gule concupiscentiam deprimat, atque abstinentie uirtutibus semetipsum pro studio domandarum libidinum affligat, domans ieiuniis carnem, quantum ualetudo corporis sinit. Liuore quoque inuidie de fraternis profectibus  nequaquam tabescat; sed quietus atque pacificus per amorem fraterne dilectionis de cunctorum gaudeat meritis. Iracundie perturbationem a se reiiciens, et patienter omnia sustinens, nulla tristitia, nullo temporali merore affectus, sed contra omnia aduersa interiori gaudio fretus, ipsam postremo uane glorie laudem procul a se abiiciat, ut dum his institutis radiat, merito nomen sue professionis retineat.



§ XI.---EX REGULA SANCTI ISIDORI .

[m 1Kb] Transeuntibus de hac luce fratribus, antequam sepeliantur, pro dimittendis eorum peccatis [n 149Kb] sacrificium offeratur. Corpora fratrum uno sepelienda sunt loco, ut quos uiuentes caritatis tenuit unitas,  morientes unus locus amplectatur. Pro spiritibus defunctorum [a 1Kb] altera die post Pentecosten sacrificium Deo offeratur, ut beate uite participes facti purgatiores corpora sua in die resurrectionis recipiant. Hec igitur, o serui Dei, milites Christi, contemptores mundi, ita uobis custodienda uolumus, ut maiorum precepta [ [b 1Kb] patrum] per omnia conseruetis. Suscipite igitur inter illa et hanc admonitionem nostram, humili corde custodientes que dicimus, libenter sumentes que dispensamus: quatenus uobis de effectu operis sit gloria, et nobis pro ipsa admonitione postulata proueniat uenia. Deus  autem omnipotens custodiat uos in omnibus bonis: et quomodo cepit sic confirmet gratiam suam in uobis. Amen.



§ XII.---EX REGULA SANCTI PACHOMII .

[c 1Kb] Si frater dormierit, [d 1Kb] omnis eum fraternitas prosequatur. [e 1Kb] Nemo remaneat absque maioris imperio, [f 1Kb] nec psallat, nisi ei iussum fuerit; nec post alterum psalmum iungat alterum sine prepositi uoluntate.



§ XIII.---EX REGULA SANCTI FERREOLI .

[g 29Kb] Ut iurandi consuetudo ad integrum, si fieri potest,  de monachorum interlocutione tollatur: ut, etsi secundum humanam fragilitatem minus forsitan possunt mendacii cauere peccatum, possint saltem damnandum uitare periurium. Quos rogo simul atque commoneo ut studeant in usum habere uerba sacra, ne unquam necessaria sint sacramenta. Quam enim huius uitii debeant omnes uitare flagitium, beato apostolo monente, didicimus. Nolite iurare neque per celum, neque per terram, neque aliud quodcunque iuramentum. Sit autem uerbum uestrum, Est est, Non non; ut non sub iudicio decidatis . Et illud similiter diuine Scripture: uir multum iurans replebitur iniquitate, et non discedet de domo illius plaga . His namque magnis atque euidentissimis documentis etiam lectio Euangelii,  que maxima est plenitudo, similiter attestatur, dicente Domino ad discipulos: Audistis quia dictum est antiquis: Non periurabis, reddes autem Domino iuramenta tua. Ego autem dico uobis non iurare omnino: neque per celum, quia thronus Dei est; neque per terram, quia scabellum pedum eius est; neque per Hierosolymam, quia ciuitas est magni regis; neque per caput tuum iuraueris, quia non potes unum capillum album facere, aut nigrum. Sit autem sermo uester, Est est, Non non . Sufficiat ergo nos propria inserenda monita [a 1Kb] exemplis docuisse uitanda.



§ XIu.---EX REGULA AURELIANI .

[b 1Kb] Non iuretis, quia Dominus dixit: [c 1Kb] Nolite iurare  . Et alia Scriptura: uir multum iurans implebitur iniquitate, nec discedet de domo eius plaga .



§ Xu.---Item eiusdem .

[d 1Kb] Non maledicatis, quia scriptum est: Maledici regnum Dei non possidebunt .



§ XuI.---Item eiusdem .

[e 1Kb] Mentiri omnino non liceat, quia os quod mentitur, occidit animam . Et illud: perdes [f 1Kb] eos qui loquuntur mendacium .



§ XuII.---Item eiusdem .

Iracundiam nullus usque ad aliam diem protrahere presumat. Quod si, ut habet humana fragilitas, sermo durior inter fratres ortus fuerit, inuicem sibi ueniam petere et debita relaxare debebunt propter Domini mandatum, ubi dicit: Si recordatus fueris quia frater tuus habet aliquid aduersus te, relinque munus tuum ante altare, et uade prius reconciliari  fratri tuo, et tunc ueniens offeres munus tuum . Et: [g 1Kb] Si non dimiseritis hominibus peccata eorum, nec Pater uester celestis dimittet uobis peccata uestra . Item: [h 1Kb] Si septies in die peccauerit in te, et conuersus dixerit: Penitet me, dimitte illi . Et: Non dico tibi usque septies sed usque septuagies septies . Et alia Scriptura: Ira enim uiri iustitiam Dei non operatur . Et Apostolus: Sol non occidat super iracundiam uestram . Quod si, quod Deus auertat, diabolo instigante, ita fuerit quis furore repletus, ut ista mandata pertinaci corde contemnat, et unus de illis qui discordantes sunt, preuenerit alium ueniam ei petens; si ille cui petit non dimiserit, [i 1Kb] legitimam disciplinam accipiat, ut ad caritatem  se corrigat. Quod si ambo despexerint, pariter a communione [i 1Kb] uel cibo suspendantur, donec inuicem sibi reconcilientur.



§ XuIII.---INCIPIUNT GESTA A BEATO AUGUSTINO, QUANDO SIBI SUCCESSOREM ELEGIT.

[k 1Kb] Gloriosissimo Theodosio duodecies et [l 1Kb] ualentiniano  Augusto iterum consule, cum Augustinus episcopus una cum Regiliano et Martiniano cepiscopis suis consedisset [a 1Kb] in ecclesia Pacis Iponiensium [b 1Kb] regionum, presentibus Saturnino, [c 1Kb] Leporio, [d 1Kb] Barnaba, Fortunatiano, Rustico, [e 1Kb] Lazaro et [f 1Kb] Eraclio presbyteris, astanti clero et frequenti populo, Augustinus episcopus dixit: Quod hesterno die promisi caritati uestre propter quod uolui frequentius conuenire, et uideo frequentius conuenisse, mora omni postposita, hoc agendum est. Si enim aliud uelim loqui, in illud [g 1Kb] suspensi sumus. Audistis, omnes in hac uita mortales sumus, et dies uite nostre ultimus omni homini est semper incertus. uerum tamen in infantia speratur pueritia, in pueritia speratur adolescentia, in adolescentia speratur iuuentus,  in iuuentute speratur grauitas, in grauitate speratur senectus. Utrum contingat, incertum est. Senectus autem aliam etatem quam speret, non habet. Incertum est enim ipsa senectus quandiu sit homini: illud tamen certum est nullam remanere etatem que possit succedere senectuti. Quia uoluit Deus, ad istam ciuitatem cum uigore etatis adueni: sed tamen iuuenis fui et senui. Scio per obitum episcoporum per contentiosos, ambitiosos aut seditiosos solere Ecclesias perturbari; et, quod sepe sum expertus et dolui, debeo, quantum ad me attinet, ne contingat, huic prospicere ciuitati. Sicut nouit caritas uestra, in Mileuitana Ecclesia modo fui. Petierunt enim me fratres, et maxime serui Dei, qui ibi sunt, ut uenirem. Quia post obitum beate memorie fratris  cepiscopi mei [h 1Kb] Seueri, nonnulla ibi perturbatio timebatur. ueni, et quomodo uoluit, [i 1Kb] Deus adiuuit nos per suam misericordiam. Acceperunt episcopum,  quem uiuus designauerat episcopus eorum. Hoc enim eis cum innotuisset, uoluntatem [i 1Kb] precedentis episcopi sui libenter amplexi sunt. Minus tamen aliquid factum erat. Unde nonnulli contristabantur, quia frater Seuerus credidit posse sufficere, ut successorem suum apud clericos designaret: ad populum inde non est locutus. Et erat inde aliquorum nonnulla tristitia. Quid plura? Deo placuit, fugata est tristitia, gaudium successit, ordinatus est episcopus quem precedens episcopus designauerat. Ergo, ne aliquid de me queratur uoluntatis mee, quam credo Dei esse, in omnium uestrum notitiam [k 1Kb] profero. Presbyterum Eraclium mihi successoren uolo. A populo acclamatum est Deo laudes, Chri sto laudes. Dictum est uicies tercies. Exaudi, Christe,  Augustino uitam. Dictum est sexies uicies. Te Patrem, te episcopum. Dictum est octies. Cumque reticeretur, Augustinus episcopus dixit, Non est opus me de laudibus eius aliquid dicere; faueo sapientie, parco uerecundie.



§ XIX.---EX DOCTRINA SANCTI ORSIESII.

[l 1Kb] Non irascamur inuicem. Etiamsi ira nos uicerit, [m 1Kb] non peccamus irati solis occubitum penitentia preuenientes . Meminerimus esse preceptum quoties peccanti in nos ignoscere debemus, et munus nostrum relinquere ante altare, quod nequaquam suscipitur, nisi fuerit reconciliatione placabile ; ut possimus dicere: Dimitte nobis debita nostra, sicut et nos dimittimus debitoribus nostris . Et Apostolus dicit: Si  quis habet aduersus aliquem [n 1Kb] querimoniam, sicut et [o 1Kb] Christus [p 24Kb] donauit nobis, [q 12Kb] sic facite 



§ XX.---EX REGULA MAGISTRI .

Interrogatio discipuli. [a 14Kb] Que sunt ferramenta spiritalia, cum quibus operari possumus artem diuinam?---Resp. Dei per magistrum. Que fides, spes, caritas, gaudium, mansuetudo, humilitas, obedientia, taciturnitas, pre omnibus castitas corporum, conscientia simplex, abstinentia, simplicitas, benignitas, bonitas, misericordia: pre omnibus pietas, temperantia, uigilantia, sobrietas, iustitia, equitas, ueritas, dilectio, mensura, modus, et perseuerantia usque in finem.



§ XXI---Item eiusdem .

Interrogatio discipuli. Que est materies uel causa malorum que in fornace timoris Dei excoqui debet, uel que est erugo uel sorditatio uitiorum quam de  nobis debet lima iustitie mundare?---Resp. Dei per magistrum. Cauenda in nobis uitia hec sunt. Primo  superbia, deinde inobedientia, multiloquium, falsitas, auaritia, cupiditas, zelus, inuidia, iniquitas, odium, inimicitia, ira, contentio, fornicatio, ebrietas, uoracitas, murmurium, impietas, iniustitia, pigritia, furtum, detractio, scurrilitas, leuitas, immunditia, uaniloquium, risus multus, uel excussus, subsannatio, concupiscentia, dolus, ambitio, uacatio. Hec omnia non sunt a Deo, sed opera sunt diaboli, que in die iudicii a Deo meritum suum perpetui ignis gehennam merentur.



§ XXII.---Item eiusdem .

Interrogatio discipuli. [b 1Kb] Quod est officium diuine artis, uel operatio spiritalium ferramentorum?---Resp. Dei per magistrum. Officina uero monasterium est, in qua ferramenta cordis in corporis clusura opus  diuine artis diligenti custodia perseuerando operari potest.



CAPUT uIII. DE OBEDIENTIA.



§ I.---EX REGULA SANCTI BENEDICTI.


[a 1Kb] Primus humilitatis gradus est obedientia sine mora. Hec conuenit his qui nichil sibi [b 1Kb] a Christo carius [c 3Kb] aliquid [d 1Kb] existimant [e 1Kb] propter seruitium sanctum quod professi sunt, seu propter metum gehenne, uel gloriam uite eterne, mox ut aliquid  imperatum a maiore fuerit, [f 1Kb] ac si diuinitus imperetur, moram pati nesciunt in faciendo; de quibus Dominus dicit: [g 1Kb] Obauditu oris obediuit mihi . Et item dicit doctoribus: Qui uos audit, me audit . [h 1Kb] Ergo hi tales relinquentes statim que sua sunt, et uoluntatem propriam deserentes,  mox [a 1Kb] exoccupatis [b 1Kb] mentibus, et quod agebant imperfectum relinquentes, uicino obedientie pede iubentis uocem factis sequuntur: et ueluti uno momento [c 1Kb] predicta magistri iussio, et perfecta discipuli opera in uelocitate timoris Dei [d 1Kb] ambe res [e 1Kb] communiter citius [f 1Kb] explicantur, quibus ad uitam eternam gradiendi amor incumbit. Ideo angustam uiam arripiunt. Unde Dominus dicit: Angusta uia est que ducit ad uitam . [g 1Kb] Ut non suo arbitrio uiuentes, uel desideriis suis et uoluptatibus obedientes, sed ambulantes alieno iudicio et imperio, in cenobiis abbatem sibi preesse desiderant. Sine dubio hi tales illam Domini [h 1Kb] imitantur sententiam, qua dicit: Non ueni facere uoluntatem meam, sed eius qui misit me . Sed hec ipsa obedientia tunc acceptabilis  erit Deo et dulcis hominibus, si quod iubetur, non trepide, non tarde, non tepide, aut [i 1Kb] cum murmurio, uel cum responso nolentis efficiatur. Quia obedientia que maioribus prebetur, Deo exhibetur. Ipse enim dixit: Qui uos audit, me audit  Et cum bono animo a discipulis preberi oportet, quia: Hilarem datorem diligit Deus . Nam cum malo animo si obediat discipulus, et non solum ore, sed etiam in corde si murmurauerit, etiamsi impleat iussionem, tamen acceptum iam non erit Deo, qui cor [eius] respicit murmurantis. Et pro tali facto nullam consequitur gratiam. Imo penam murmurantium incurrit, si non cum satisfactione emendauerit.



§ II.---EX REGULA PATRUM .


uolumus ergo unum preesse seniorem super omnes fratres, nec ab eius consilio uel imperio quidquam sinistrum declinare; sed sicut imperio Domini omni letitia obedire, dicente Apostolo ad Hebreos: [i 1Kb] Obedite prepositis uestris, quia ipsi uigilant pro uobis . Et Dominus dixit: [k 1Kb] Nolo sacrificium, sed obedientiam. Considerandum  est quoque ab his qui se tali opere unanimes esse cupient quia per obedientiam Abraham placuit Deo et Dei amicus appellatus est; per obedientiam ipsi apostoli meruerunt testes Domino in tribubus et populis esse. Ipse quoque Dominus Deus noster de supernis ad inferiora descendens ait: Non ueni facere uoluntatem meam, sed eius qui me misit . His ergo tantis uirtutibus firmata obedientia magnopere, magno studio teneatur.



§ III.---EX REGULA SANCTI COLUMBANI .

[l 1Kb] Primo omnium docemur Deum diligere ex toto corde, et tota mente, et ex totis uiribus; et proximum tanquam nosmetipsos. [m 1Kb] Deinde ad primum [n 1Kb] uerbum senioris omnes ad obediendum audientes surgere oportet. Quia obedientia Deo exhibetur,  dicente Domino nostro Iesu Christo: Qui uos audit, me audit . Si quis igitur uerbum audiens non statim surrexerit, inobediens iudicandus est; qui autem contradixerit, contumacie crimen incurrit. Et ideo non solum inobedientie reus est, sed etiam contradictionis aditum multis aperiens, multorum destructor estimandus est. Si quis uero murmurauerit, et ipse tanquam non ex uoto obediens, inobediens putandus est. Idcirco opus eius abiiciatur, donec illius bona uoluntas cognoscatur. Obedientia autem usque ad quem finem definitur? Usque ad mortem certe precepta est. Quia Christus usque ad mortem obediuit Patri pro nobis, cum ipse nobis per Apostolum insinuat dicens: Hoc sentite in uobis, quod et in Christo Iesu: qui cum in  forma Dei esset, non rapinam arbitratus est esse se equalem Deo: sed semetipsum exinaniuit formam serui accipiens, [o 1Kb] et specie inuentus ut homo. Humiliauit semetipsum factus [p 3Kb] obediens Patri usque ad mortem, mortem autem crucis . Nihil itaque recusandum est obedientibus ueris Christi discipulis, quamuis durum et arduum sit; sed [q 54Kb] cum  feruore, cum letitia arripiendum est. Quia si talis non fuerit obedientia, non erit acceptabilis Deo, qui ait: Et [a 9Kb] qui non accipit crucem suam et sequitur me, non est me dignus . Et ideo dicit de digno discipulo: Ut ubi ego sum, [b 1Kb] ibi sit minister meus .



§ Iu.---Ex eadem Regula .

[c 1Kb] Hoc namque defendit a timore iudicii, quod iam examinauit iudicis censura, cui alieni ponderis imponitur moles, et totum portat quod suscipit. [d 1Kb] Maius enim, ut scriptum est, periculum iudicantis quam eius qui iudicatur. [e 1Kb] Quicunque itaque semper interrogauerit, [f 1Kb] si seruauerit, nunquam errabit. Quia si alterius errauerit responsio, fides credentis et labor obedientis non errabunt, neque mercede interrogantis  carebunt. [g 15Kb] Nam si per se aliquid discusserit, qui debuit interrogare, in hoc ipso arguitur peccasse, quod iudicare presumpserit, qui debuit interrogare seniorem. [h 1Kb] Etsi rectum fuerit, prauum deputabitur, dum per hoc a recto declinauit. Quia nichil audet per se iudicare, cuius officium est tantum obedire. Cum hec igitur ita sint, cauenda ubique est superba monachis libertas, ac uera humilitas discenda sine murmuratione et hesitatione obedientibus, [i 1Kb] quo iuxta Domini uerbum iugum Christi suaue, et onus eius leue sentiant. Alioquin donec Christi humilitatem discant, suauitatem iugi eius et oneris illius leuitatem non sentient.



§ u.---EX REGULA SANCTI FERREOLI .


Primum ut monachus, quem proprie manet multas in se uirtutes edificare, obedientie in se collocet fundamentum, ut compleat illa que beatus Apostolus nos ammonet, cum precipit dicens: Obedite prepositis uestris, et subiacete eis: ipsi enim peruigilant  quasi rationem pro animabus uestris reddituri. Ut cum gaudio hoc faciant non gementes. Hoc enim non expedit uobis .



§ uI.---EX REGULA CUIUSDAM PATRIS.

Si quis ad uocem [i 1Kb] compulsoris, siue inuitantis ad aliud quodcunque, non statim surrexerit, hic [k 1Kb] inobediens reus est. Petat ueniam a Deo et iterare non presumat. Quoniam oportet unumquemque ad propriam uocem inuitantis assurgere, [l 1Kb] uelut carbo ignis ardentis descendisset super eum. Si autem obedientia hec non fuerit quam diximus, mortua est, et non acceptabilis apud Deum. Omne autem quod non est ex fide, peccatum est . Cum gaudio semper operandum est, et nichil cum tristitia faciendum, et semper dicendum: [m 1Kb] Gaudete in Domino,  iusti, et semper decet collaudatio . Et iterum Apostolus dicit: Gaudete in Domino semper, et iterum dico gaudete . Si autem triste aliquid oblatum fuerit a nobis in Dei donis, non erit acceptabile apud Deum.



§ uII.---EX REGULA MAGISTRI Interrogatio discipuli de obedientia, qualis esse debet.

Responsio Dei per magistrum. [n 1Kb] Primus humilitatis gradus est obedientia sine mora. Sed hec forma paucis conuenit et perfectis, his qui nichil a Christo carius aliquid estimantes, propter seruitium sanctum quod professi sunt, uel propter metum gehenne, uel diuitias uite eterne, mox aliquid imperatum a maiore uiderint, moram pati nesciunt in  sequendo. De quibus Dominus Dicit: Obauditu auris obaudiuit mihi . Item dicit doctoribus: Qui uos audit, me audit . Ergo hi tales relinquentes statim que sua sunt, et uoluntatem propriam deserentes, mox exoccupatis manibus, et  quod agebant imperfectum relinquentes, uicino obedientie pede iubentis uocem factis sequuntur: et ueluti uno momento predicta magistri iussio, perfecta discipuli opera in uelocitate timoris Dei ambe res communiter citius explicantur. Sed hec paucorum, perfectorumque forma infirmorum et pigrorum animos in desperatione sua satis non reddat attonitos; sed moneat [a 1Kb] imitandos. Nam considerantes in nobis diuersa esse uasa [b 1Kb] fleuilia, cum multum in diuersis pigritie contulit tarda natura , ideo remissius districtionem obedientie in doctoribus relaxamus, ut combinata preceptione discipulis, et iussionem suam  magistrum non pigeat repetere secundum testimonium Domini, qui uocans, Abraham, Abraham . Que ergo repetitio manifestat nobis Dominum ostendisse non posse sufficere unam uocem auditui. Nam in ipsis interrogationibus repetita magistri uox reprebetur. Discipulis secunda ideo interrogatio non respondentibus iuste indulgetur, ut prima adhuc discipuli taciturnitas non reatui, sed reseruate magistro reuerentie [ [e 1Kb] custodia] deputetur. In qua reuerentia utilis discipulus tarde creditur frangere taciturnitatem, quam continet, ut non ad interrogationem tuam mox preceps lingua suis te responsis occupet prius. In preceptionibus uero ideo magistri iussio repetitur, ut quamuis tardi aut negligentes sint auditores, cum secundo eis dicta primitus repetuntur,  [usque adeo dignum est] iam obedientibus factis mora rumpatur. Si uero tertio , reatui deputetur. Nam et illud de duabus uiis congrue hic et conuenienter [f 9Kb] taxandum est, id est, [g 1Kb] latam, que ducit ad mortem: in quibus uiis diuersorum hominum obedientie gradiuntur, id est, per latam uiam secularium, et sarabaitarum et gyrouagorum monachorum, qui aut singuli, bini, aut terni equaliter uiuentes, et uoluntarie ambulantes, et pro alterno imperio quidquid cuique placuerit, sibi uicibus inuicem imperantes, que noluerint, peculiariter in se defendentes, cum in proprio unusquisque consilio non uult se uinci, scandala sibi tales nunquam faciunt esse absentia; mox post studiosam litem male congregati ac se inuicem separantes,  et sicut grex sine pastore oberrans per diuersa dispersus sine dubio lupi faucibus occursurus: prouidentes sibi non Deo, sed proprio arbitrio nouas iterato cellas, et [h 1Kb] de se solo sibi soli abbatis nomina imponentes, monasteria uideas esse pluriora  quam monachos. In hoc enim uia lata a talibus creditur ambulari, cum in nomine monachi communi more uiuentes, [cum] a laicis solo tonsure habitu separati, obedientias suas magis desideriis subministrant quam Deo. Et suo iudicio putant sibi licere que mala sunt: et quidquid noluerint, hoc putant non licere. Et acceptum ducentes, [i 1Kb] ut cogitationibus suis corpori eorum magis prouideatur quam anime, id est, uictus, uestimentum, et calciarium, magis sibi melius ipsi posse cogitare quam alium. Nam de futuris ratiociniis anime negligendo ita se reddunt securos, ut sine maiorum probationibus sub proprio arbitrio militantes credant se omnem legem et iustitiam Dei perfecte in cellula operari. Nam si forte superuenientium quorumdam maiorum [ [i 3Kb] cum]  emendationum quedam eis monita ministrantur, et inutilis eis docetur talis solitaria dispositio habitandi, mox eis displicet cum ipsa doctoris persona consilium; et statim non in consentiendo ei uel in sequendo eum emendationem promittunt, sed respondent se debere uiuere simpliciter, nescientes illud quod dixit Propheta: Corrupti sunt, et abominabiles facti sunt in uoluntatibus suis . Et illud testimonium Salomonis dicitur: Sunt uie que uidentur hominibus recte, quarum finis usque ad profundum inferni demergit . Ideo enim uia lata a talibus ambulatur: quia quocunque eos desideriorum duxerit pes, mox assensu sequuntur; et quidquid concupierint concupiscentie eorum, illico et nouos sibi licentie calles, uel liberi sine magistro  arbitrii facientes uiam uite sue illicitis uoluptatum diuersitatibus delectant, et quacunque etiam delectationes uoluerint progredi licentes, et patulos sibi prebent gressus, illud semper scire nolentes, quia homini creato, Mors iuxta introitum delectationis posita sit . Et quod eis dictum est: Post concupiscentias tuas non eas, et [k 1Kb] a uoluntatibus tuis auertere , surdo auditu pertranseunt. E contrario quibus ad uitam eternam ambulandi amor incumbit, ideo angustam uiam arripiunt, ut non suo arbitrio uiuentes, uel desideriis suis, et uoluntatibus obedientes, sed ambulantes alieno iudicio et imperio, non solum in supradictis desideriis suis et uoluntatibus coarctantur, et facere nolunt cum possint arbitrium; sed etiam alieno se imperio subdunt, et in  cenobiis degentes abbatem sibi preesse desiderant. Et sine dubio hi tales illam Domini imitantur sententiam, que dicit: Non ueni facere uoluntatem meam, sed eius qui me misit . Et proprium non facientes arbitrium, abnegantes propter  Christum semetipsos sequuntur Deum, quocunque abbatis preceptio duxerit. Et non de solum temporalibus necessariis, id est, uictu, uestitu, calciario, non coguntur sibi sub abbatis sollicitudine cogitare: sed et de futuris sue ratiociniis anime solam in omnibus preceptori obedientiam ministrando de ceteris utilitatibus suis, tam corporis quam anime redduntur securi. Quia siue bene, siue male, pastori incumbit quod in ouibus exercetur: et illum tangit in discussionis iudicio rationem reddere qui imperat, non qui imperata perficit, siue bona, siue mala. Ideo enim uia angusta a talibus creditur ambulari, quia propria in eis desideria minime adimplentur: et non quod uolunt perficiunt, alieni iudicii iugum trahentes, quo ire delectationibus suis uoluerint repelluntur;  et a magistro eis quid agere aut facere uoluerint denegatur. [a 1Kb] Amaricatur quotidie uoluntati eorum in monasterio pro Domino, et ad probationem queque iniuncta fuerint, sustinent [b 62Kb] uelut in martyrio patienter, sine dubio illud Domino cum Propheta dicturi: Propter te morte afficimur tota die, estimati sumus ut oues occisionis  Et item dicturi postea in iudicio Domino: Probasti nos, Deus, igne nos examinasti, sicut examinatur argentum; induxisti nos in laqueum; posuisti tribulationes in dorso nostro, imposuisti homines super capita nostra. Cum ergo dicent: Imposuisti homines super capita nostra, noscuntur habere super se debere Maiorem constitutum uice Dei. Et subsequentes testimonium conuenienter item Domino dicent in  illo iam seculo: Transiuimus per ignem et aquam, et induxisti nos in refrigerium. Hoc est, transiuimus per [c 1Kb] amaricationes uoluptatum nostrarum, et seruitio obedientie peruenimus ad tue refrigerium pietatis. Sed hec ipsa obedientia tunc acceptabilis erit Deo, et dulcis hominibus, si quod iubetur, non trepide, non tepide, non tarde, uel cum murmuratione nolentis efficiatur. Quia obedientia, que maioribus prebetur, Deo datur. Sicut dicit Dominus doctoribus: Qui uos audit, me audit . Et alibi  dicit: Obauditu oris, obaudiuit mihi . Ergo ipsa obedientia cum bono animo a discipulis prebeatur: Quia hilarem datorem diligit Deus . Nam si cum malo animo discipulus obediat, non solum nobis ore, sed et Deo corde improperat, quod malo animo facit. Et quamuis impleat, quod fuerat imperatum, tamen acceptum iam non erit Deo, qui cor eius respicit murmurantis. Et quamuis faciat quod iubetur, tamen, cum malo illud faciat animo, nullam de ipso facto mercedem Dominus imputabit, cum scrutans mox Deus corda eius triste facientis uotum in eo inuenerit.



§ uIII.---EX REGULA SANCTI BASILII .

Interrog. [d 1Kb] Si autem obediens quis murmuret?---Resp. Apostolo dicente: Omnia facite sine murmuratione  et hesitationibus . Alienus sit a fratrum unitate qui murmurat, et [e 1Kb] opus eius abiiciatur. Manifestum est iste qualis est, quia infidelitate egrotat, et certam future spei fiduciam non gerit.



§ IX.---EX REGULA [f 1Kb] SANCTI FRUCTUOSI .

Quidquid fecerint monachi, absque murmuratione faciant: ne, quod absit, murmurando ea sententia pereant, qua perierunt hi qui in deserto murmurauerunt. Illi perierunt manna manducando, et isti in monasterio murmuratores Scripturas recitando. Illi manna manducando mortui sunt, et isti Scripturas legendo, et audiendo spiritali fame quotidie moriuntur. Illi murmurando terram promissionis non intrauerunt, et isti murmurando paradisi repromissionis terram non ingrediuntur. Grande malum de Aegypto  exire, mare transuadasse, tympanum cum Moyse et Maria Pharaone submerso tenuisse, manna manducasse, et terram repromissionis non intrasse . Malum peius de Aegypto istius seculi exire, mare baptismi cum penitentie amaritudine quotidie pergere tympanum [Leg., pulsare tympanum], id est, carnem cum Christo crucifigere, et manna, quod est celestis gratia, manducare, et celestis regionis terram non intrare.



CAPUT IX. DE TACITURNITATE.



§ I.---EX REGULA SANCTI BENEDICTI.

Faciamus quod ait Propheta: [a 1Kb] Dixi, Custodiam uias meas, ut non delinquam in lingua mea. Posui ori meo custodiam, et obmutui, et humiliatus sum, et  silui a bonis . Hic ostendit Propheta, si a bonis eloquiis propter taciturnitatem debet taceri, quanto magis a malis uerbis propter penam peccati debet cessari. [a 1Kb] Ergo, quamuis de bonis et sanctis et [b 1Kb] edificationem eloquiis, perfectis discipulis propter taciturnitatis grauitatem rara loquendi concedatur licentia, quia scriptum est: In multiloquio non effugies peccatum ; et alibi: Mors et uita in manibus lingue . Nam loqui et docere magistrum condecet; tacere et audire discipulum conuenit. Et ideo si qua requirenda sunt [c 1Kb] a priore, cum omni humilitate [d 3Kb] et subiectione reuerentie requirantur. [e 164Kb] Scurilitates uero, [f 36Kb] uel uerba otiosa, [g 2Kb] et risum mouentia eterna clausura in omnibus locis damnamus; et ad talia eloquia  discipulum aperire os non permittimus.



§ II.---EX REGULA SANCTI BASILII .

Interrog. [h 1Kb] Usque ad que uerba otiosus sermo iudicabitur?---Resp. Generaliter omnis sermo qui non proficit [i 30Kb] ad aliquam gratiam fidei Christi, otiosus est. Et tantum est periculum huiusmodi sermonis, ut etiamsi bonum esse uideatur quod dicitur, et [i 67Kb] ad edificationem tamen fidei non pertinet, non in sermonis bonitate ille qui locutus est, periculum effugiet, sed in eo quod non proficit ad edificationem, sermo prolatus contristat Spiritum sanctum Dei. Hoc manifeste demonstrat Apostolus dicens: Omnis sermo malus de ore uestro non procedat: sed si quis bonus ad edificationem fidei, ut det gratiam audientibus . Et super hec adiecit: Nolite contristare Spiritum sanctum Dei, in quo signati estis  in die redemptionis . Quod utique grauius malum esse poterit?



§ III.---Item eiusdem 

Interrog. [a 3Kb] Si bonum est penitus tacere?---Resp. Silentium et taciturnitas tunc bonum est, cum uel ad personas, uel ad tempus aptatur, sicut a sancta Scriptura edocemur, que dicit, [b 9Kb] aliquando quidem: Quia qui intelligit, in illo tempore tacebit, quia tempus malum est .. [c 9Kb] Aliquando autem: Posui ori meo custodiam, dum consisteret peccator aduersum me: obmutui et humiliatus sum, et silui a bonis . [d 10Kb] Et alibi: Quod si alii sedenti reuelatum fuerit, [e 1Kb] prior taceat. Sed alio tempore his, qui incontinentem linguam habent, dicitur: Omnis sermo malus de ore uestro non procedat, sed si quis bonus ad edificationem fidei . Necessaria uero est taciturnitas usquequo uitia, si qua sunt, lingue uel sermonum temeritas  resecetur; et discat opportune, et in tempore utiliter loqui, et sicut scriptum est: [f 1Kb] Sermo eorum sale conditus sit, ut det gratiam audientibus .



§ Iu.---EX REGULA SANCTI PACHOMII .

[g 1Kb] Quando [h 1Kb] domi sedebunt, non eis liceat loqui aliquid seculare, sed si quid de Scripturis prepositus docuerit, uicissim inter se ruminent, et referant que quis audierit, uel que memoriter teneant.



§ u.---EX REGULA PAULI ET STEPHANI .

[i 1Kb] Cauenda est omnibus nobis ioci et risus immoderata [i 17Kb] luxoria, per quam plerumque inter fratres amarissima nascuntur [k 1Kb] scandala. Nec debet ex hac  re occasio discordie prouenire; per quam, etsi non nasceretur litigium, cauendus tamen nobis erat ad edificationem sermo non pertinens. Scientes quia et de otioso sermone ratio Domino est reddenda. Nam risum supra modum quis nesciat indisciplinationis et leuitatis esse ianuam, per quam perniciosos cibos misere anime diabolus subtiliter subministrat.



§ uI.---EX REGULA SANCTI COLUMBANI .

[l 1Kb] Silentii regula diligenter custodienda decernitur: quia scriptum est: Cultus autem iustitie silentium et pax . Et ideo, ne reatus de uerbositate conquiratur, exceptis utilitatibus et necessariis, opus est ut taceatur: quia, iuxta Scripturam, In multiloquio peccatum non deerit . Et idcirco  Saluator ait: Ex uerbis tuis iustificaberis, et ex uerbis tuis condemnaberis. Iuste damnabuntur, qui iusta dicere noluerunt, cum potuerunt: sed mala, iniusta, impia, inania, iniuriosa, incerta, falsa, contentiosa, contumeliosa, turpia, fabulosa, blasphema, aspera, [m 1Kb] ac fluxuosa loqui garrula uerbositate maluerunt . Tacendum igitur est, et cum cautela et ratione loquendum est monachis: ne aut detractiones, aut tumide contradictiones [n 1Kb] in loquacitatem uitiosam prorumpant.



§ uII.---EX REGULA CUIUSDAM.

[o 116Kb] Silentium in omnibus sectandum est, et tacendi disciplina per omnia facienda est: maxime autem  iuxta [a 1Kb] missam et mensam. Sed omnibus nichil loquendum est, nisi quod necessitas poposcerit. Si quis contra hanc disciplinam cum clamore et acerbiore sermone responderit, [b 11Kb] notetur, usque quo corrigatur. Si autem hoc uitio curari non poterit, [c 1Kb] eiiciatur ab unitate fratrum.



§ uIII.---EX REGULA MAGISTRI .

[d 1Kb] Hec a fratribus cautius debent custodiri, id est, cogitatio, eloquium et aspectus [cogitatio]. Ut mox captiuauerit mentem mala cogitatio, signata statim a fratribus sua fronte, uel ipsum pectus, mox ad precepta Christi suam conuertant memoriam: et dicat sibi frater cum Propheta: Memor fui Dei, et [e 1Kb] consolatus sum . Et item dicat: A te eripiar a tentatione, et in Deo meo transgrediar murum  . [f 1Kb] Si uero eloquio iracundo aut prauo aut uano negligentia os armauerit, mox clauso ore, et signato crucis sigillo in corde sibi loquatur dicens cum Propheta: Dixi, Custodiam uias meas, ut non delinquam in lingua mea; [g 1Kb] posui ori meo custodiam, obmutui et [h 3Kb] humiliatus sum nimis, et silui a bonis . Hic ostendit Propheta, si a bonis eloquiis propter taciturnitatem debet interdum taceri, quanto magis a malis uerbis propter peccati penam debet cessari. Ergo, quamuis de bonis et sanctis, et edificationum eloquiis, perfectis discipulis propter taciturnitatis grauitatem rara loquendi concedatur licentia. Tamen ab aliis uerbis non interrogati fratres tandiu in taciturnitate silescant, quandiu taciti frena oris eorum abbatis interrogatione  laxentur. Ideoque taciturnitas debet magnopere a fratribus custodiri: Quia in multiloquio non effugietur peccatum . Et ideo: Mors et uita in manibus lingue . Nam loqui et docere magistrum condecet, et audire discipulo conuenit.



§ IX.---ITEM UNDE CAPUT IX. Quo ordine tacentes fratres aliquas interrogationes faciant abbati.

Responsio Dei per magistrum. [i 1Kb] Cum de malis  tamque bonis eloquiis freno taciturnitatis constringuntur discipuli, et licentie eorum aditus presentis magistri custodia obseruantur; cum necessarie utilitati eorum alique interrogationes aduenerint, adhuc clauso ore et signato tacite grauitatis sigillo stantes ante maiorem inclinato humilitatis capite clausum in silentio os [i 1Kb] claue benedictionis aperiant. Quod si semel [k 1Kb] dicte benedictioni ad postulandum eloquium adhuc non respondeat magistri permissio, iterata humiliatione capitis, et [l 1Kb] benedictione sola iterum repetita, denuo ab abbate repetatur licentia. Quod si nec sic ab eo responsum fuerit, curuato item in humilitate discipulo, iam ipse frater se tunc demum remoueat, ne aut [m 1Kb] nimius ei appareat, aut [n 1Kb] improbus; et suo operi deditus  adhuc personam gerat tacentis ut in ipsa humilitate taciturnitatis estimet semetipsum ideo indignum iudicatum ad loquendum abbatis iudicio, aut forte ad probationem inueniende humilitatis putet sibi discipulus taciturnitatis ideo fuisse non apertam clausuram. Ideo enim ipsam solam benedictionem denuo diximus repetere, ut, cum sola est, et sine alio eloquio, tamen reseruata diu taciturnitas conseruetur; cum denuo repetitur, et post ipsam mox a nolente disceditur, adhuc seruari probata humilitas sentiatur. Nam ideo repetitio discipuli reoffertur magistro, ut non solum propter spiritalem probationem ad inueniendam humilitatem discipuli diu possit tacere magister, sed ne et corporaliter per cogitatum animo occupatus uultus eius aliis occupationibus  obstupescens uocem precantis discipuli surdis auribus pretermittat. Et ne ipsum magistrum per nimiam et importunam humilitatem in ire cogat uitium declinare, et importuna humilitas in impedimento scandali deputetur, ideo diximus post secundam suggestam benedictionem nolenti maiori tertiam non repetere debere; sed mox discipulum exinde debere discedere; et cum ipsa taciturnitate opus laboris quod faciebat, debere perficere. Hec interrogatio benedictionis, que uix sola de taciturnitate  laxatur cum inclinatione humiliati capitis a discipulis prebeatur. Id est in omni loco per omnem horam, hoc est, in monasterio, in agro, in uia, in horto, uel in quouis loco, ut nunquam desit menti nostre memoria Dei, propter quem aguntur hec omnia: ut cum forte aliquis ignarus [a 1Kb] talem fratrem interrogauerit dicens: Quare tacitus et tristis es, et inclinato uultu ambulas? respondeat illi: quia fugio peccatum et timeo Deum; et ut custodiam me ab omni quod odit Deus, ideo sum mihi sollicitus semper. Ad mensam uero sedentes, si interrogationes suas abbati uoluerint intimare, ante benedictionem dictam cultelli aut [b 138Kb] coclearii aut panis percussura indicium sit magistro discipuli postulantis eloquium. Hec omnia anime pro  Deo necessaria ideo [c 1Kb] substantiam taciturnitatis constituimus clusura seruari, ut ab obliuione quis non decipiatur tam facile, et preceps sit semper in lingua. Nam cum per clusuram oris taciturnitas continetur, diu tractetur, uel purgetur in corde, quod possit mundum, et sine peccato de ore proferri, dicente Apostolo: [d 12Kb] Omne uerbum uanum de ore uestro non procedat, [e 15Kb] sed si quid est ad edificationem . Et item dicit Scriptura: Sapiens paucis innotescit uerbis. Et maxime timere ideo, et omni hora nos a multiloquio custodire debemus. Quia non potest fieri, ut inter multa uerba, [f 1Kb] aliquanta non exeant cum peccato secundum Scripturam dicentem: In multiloquio non effugietur peccatum . Unde et Propheta tradens nobis formam  ostendit se de his esse sollicitum, et tam a malis quam a bonis eloquiis debere tacere dicens: Dixi, Custodiam uias meas, [g 1Kb] ut non peccem in lingua  mea. Posui ori meo custodiam, [h 1Kb] obmutui, et tacui, etiam a bonis . Hoc [est] ostenditur profecto discipulo tam de malis quam de bonis eloquiis debere tacere. Quia, etsi loquenda sunt bona eloquia, non discipulis, sed magistro debetur [i 1Kb] doctrina. Nam et sicut dicit Scriptura: uita, et mors in manibus lingue . Diligenter ergo et iuste debet ipsa amplius refrenari. Hec enim tanta taciturnitatis districte custodia perfectis, et [i 1Kb] pudoris corde et mundis a peccato, timentibus perpetua gehenne incendia, et querentibus uite eterne diuitias immortales merito precipitur obseruanda. Ideoque presente abbate non loquantur, nisi interrogati discipuli; [k 1Kb] absente uero abbate, si de uerbo Dei, sibi tamen lente et humiliter, non clamosa uoce  loquantur. Quia omnis lenta locutio ab humilitate descendit. Si uero de inanibus ac secularibus, uel quibusue uerbis, que ad Deum non pertinent, inchoauerint discipuli loqui, mox a prepositis suis eis imperetur silentium. Psalmos uero uel Scripturas extra illas tres horas, in quibus quotidie sine labore [l 1Kb] contingit legi, et sic laborantes fratres recensere sibi et animo permittuntur. Hanc uero tantam taciturnitatis clusuram superius presente abbate de perfectis apud Deum taxauimus, de his quibus nunquam de Deo obliuio [m 10Kb] subripit, et uitia oris querunt diligenter cauere, et ex toto mundi uelut angeli et a bonis et malis eloquiis querunt tacere pro Domino. Sed quia diuersitas concesse gratie secundum mensuram fidei maxime negligentibus  poterit minorari, tepidis et imperfectis, et minus in se sollicitis hoc relaxamus, ut de secularibus inquirendis,  duntaxat sine peccato, [a 1Kb] aliquid que ad edificationem spiritalem non pertinent, nisi petita benedictione fuerit magis concessa permissio, licentia loquendi non sumatur. De aliquo uero spiritali interrogando sermone post benedictionem petitam mox loqui debere discipulum. Scurrilitates uero, uel uerba otiosa, et risum mouentia eterna clausura damnamus et ad talia eloquia discipulum [b 1Kb] non aperire os permittimus.



§ X.---A DONATO COLLECTA .

[c 1Kb] Silentii regula custodienda decernitur, quia scriptum est: Cultus autem iustitie silentium et pax . Et ideo, ne reatus de uerbositate conquiratur, exceptis utilibus ac necessariis opus est, ut taceatur: quia, iuxta Scripturam, In multiloquio  non deerit peccatum . Et alibi ait: Posui ori meo custodiam, obmutui et humiliatus sum, et silui a bonis . [d 1Kb] Hic ostendit Propheta.  Si a bonis eloquiis interdum propter taciturnitatem debet taceri, quanto magis a malis uerbis propter [e 1Kb] penam debet cessari. [f 1Kb] Tacendum igitur, et cum cautela loquendum, ne aut detractiones aut tumide contradictiones in loquacitatem uitiosam [g 1Kb] ac superfluam prorumpant. [h 1Kb] Ergo, quamuis de bonis et edificationum eloquiis perfectis [i 1Kb] Christi discipulis propter taciturnitatis grauitatem rara loquendi concedatur licentia. Quia, ut superius diximus, In multiloquio non effugies peccatum . Et alibi: Mors et uita in manibus lingue . [i 1Kb] Quod si altiori uoce presumpserit, [k 1Kb] duabus silentii superpositionibus peniteat, aut L percussionibus peniteat. Et, si iterare presumpserit, c. Scurrilitates uero et uerba otiosa, et risum mouentia eterna  clausura in omnibus locis damnamus: [l 1Kb] et ad tale eloquium famulo Christi aperire os non permittimus.



CAPUT X. DE HUMILITATE.



§ I.---EX REGULA SANCTI BENEDICTI.

[a 1Kb] Clamat nobis diuina Scriptura, fratres, Omnis qui se exaltat, humiliabitur; et qui se humiliat, exaltabitur . Cum hec ergo dicit, ostendit nobis omnem exaltationem genus esse superbie. Quod se cauere Propheta indicat, dicens: Domine, non est exaltatum cor meum, neque elati sunt oculi mei; neque ambulaui in magnis, neque in mirabilibus super me . [b 1Kb] Sed quid? Si non humiliter sentiebam, sed exaltaui animam meam, [c 19Kb] sicut ablactatum [d 16Kb] super matrem suam, [e 23Kb] ita retribues in animam meam. Unde, fratres, si summe humilitatis uolumus culmen  attingere, et ad exaltationem illam celestem, ad quam per presentis uite humilitatem ascenditur, uolumus uelociter peruenire, actibus nostris ascendentibus scala illa erigenda est que [a 1Kb] in somnio Iacob apparuit, per quam et descendentes angeli monstrabantur . Non aliud sine dubio ascensus ille et descensus a nobis intelligitur, nisi exaltatione descendere, et [b 1Kb] humilitate ascendere. Scala uero ipsa erecta nostra est uita in seculo, que humiliato corde a Domino erigitur ad celum. Latera eius scale dicimus nostrum esse corpus et animam, [c 1Kb] in qua latera diuersos gradus humilitatis uel discipline [d 1Kb] euocatio diuina ascendendos inseruit.



§. II---EX REGULA SANCTI BASILII .

Interrog. [e 1Kb] Quid est humilitas, et quomodo eam  implere possumus?---Resp. Humilitas quidem est hec [f 1Kb] ut omnes homines estimemus superiores nobis, secundum definitionem Apostoli . Implere autem id possumus, si memores fuerimus Domini dicentis: Discite a me quia [g 1Kb] mansuetus sum et humilis corde . [h 3Kb] Quod [se] in multis sepe ostendit et docuit, et credere ei debemus promittenti. Quia qui se humiliauerit, exaltabitur . Deinde ut indesinenter et absque ulla cessatione in omnibus actibus et in omni negotio humiliores ceteris inueniri studeamus, et in hoc exercitium  nostrum ponamus. Non enim sic poterimus a nobis pristine arrogantie abolere memoriam, et effectum humilitatis assumere, sicut etiam in artificiis fieri solet, idemque modus erit etiam in ceteris uirtutibus obtinendis, que ex mandato Domini nostri Iesu Christi ueniunt.



§ III.---EX REGULA SANCTI COLUMBANI .

[i 1Kb] Humilitas cordis requies anime est intus a laboribus fatigate, unicum illius de tot malis refrigerium; et quantum ad hanc considerationem [i 1Kb] tuta de [k 1Kb] tantis [l 1Kb] foris uagis ac uanis attrahitur, tantum intus requiescit ac refrigeratur. Ita ut etiam amara illi sint dulcia, ac dura et ardua ante habita plana ac facilia. Mortificatio quoque superbis ac duris intolerabilis illi est consolatio, cui hoc solum placet quod  humile et mansuetum est. Sciendum autem est quod neque hanc mysterii felicitatem, neque aliud quid utile superueniens poterit perfecte complere quis, nisi qui in hoc studium singulare posuerit, [m 1Kb] ut non inueniatur imparatus. [n 3Kb] Si enim iuxta hoc studium suas aliquas sectari aut nutrire uoluerit intentiones, continuo interpositorum occupatione detentus, turbatus totus sequi, [o 1Kb] qua iussio ducit, [p 6Kb] gratus semper non poterit; neque, ut competit, complere poterit, qui turbulentus est et [q 1Kb] ingratus. Mortificationis igitur triplex est ratio, [r 1Kb] non animo discordare, non  lingua libita loqui, non ire quoquam absolute, [a 1Kb] suum est semper seni dicere, quamuis contraria iubenti: Non sicut ego uolo, sed sicut tu uis . Iuxta exemplum Domini Saluatoris, qui ait: Descendi de celo, non ut faciam uoluntatem meam, sed uoluntatem eius qui misit me, [b 1Kb] Patris .



CAPUT XI DE PRIMO GRADU HUMILITATIS.



§ I.---EX REGULA SANCTI BENEDICTI.

[a 3Kb] Primus itaque humilitatis gradus est, si timorem Dei sibi ante oculos semper ponens [b 1Kb] obliuionem omnino fugiat, et semper sit memor eorum que precepit Deus: [c 1Kb] ut qualiter [d 1Kb] et contemnentes Deum [e 1Kb] gehenna de peccatis incedat; et uitam eternam,  que timentibus Deum preparata est, animo suo semper [f 1Kb] euoluat: et custodiens se omni hora a peccatis et uitiis, [g 1Kb] id est, cogitationum et lingue, manuum, [h 1Kb] pedum uel uoluntatis proprie: [i 1Kb] sed et desideria carnis. Aestimet se homo de celis semper a Deo respici omni hora, et facta sua omni loco ab aspectu Diuinitatis uideri, 9 [i 1Kb] et ab angelis omni hora renuntiari. Demonstrat nobis hoc Propheta, cum in cogitationibus ita Deum presentem ostendit dicens:  Scrutans corda et renes Deus . Et item: Dominus [k 1Kb] nouit cogitationes hominum . Et item dicit: Intellexisti cogitationes meas a [l 11Kb] longe  . Et: Quia cogitatio hominis confitebitur tibi . Nam ut sollicitus sit circa cogitationes peruersas, dicat semper [a 1Kb] utilis frater in corde suo: Tunc ero immaculatus [b 1Kb] coram eo, si obseruauero me ab iniquitate mea . uoluntatem uero propriam ita facere prohibemur, cum dicat Scriptura nobis: [c 18Kb] A uoluntatibus tuis auertere . Et item rogemus in oratione, ut fiat uoluntas illius in nobis . Docemur ergo merito nostram non facere uoluntatem, cum cauemus illud quod dicit Scriptura: [d 133Kb] Sunt uie que uidentur ab hominibus recte, quarum finis usque ad profundum inferni demergit . Et cum item cauemus illud quod de negligentibus dictum est: Corrupti sunt et abominabiles facti sunt in uoluntatibus suis  . In desideriis uero carnis ita nobis credamus Deum semper esse presentem, cum dicit Propheta: Ante te est omne desiderium meum . Cauendum ergo ideo malum desiderium, quia mors secus introitum delectationis posita est. Unde Scriptura precipit dicens: Post concupiscentias tuas non eas . Ergo, si oculi Domini speculantur  bonos et malos, et Dominus de celo semper respicit filios hominum, ut uideat si est intelligens aut requirens Deum ;; et, si [e 2Kb] ab angelis nobis deputatis [f 1Kb] quotidie diu noctuque Domino factori nostro opera nostra nuntiantur, cauendum est [ergo] omni hora, fratres, sicut dicit in psalmo Propheta , ne nos declinantes in malum et inutiles factos aliqua hora aspiciat Deus, et parcendo nobis in hoc tempore, quia pius est et exspectat nos conuerti in melius, [g 1Kb] ne dicat nobis in futuro: Hec fecisti, et tacui 



§ II.---EX REGULA CASSIANI .

[h 1Kb] Principium ergo nostre salutis eiusdem custodia, sicut dixi, timor Domini est. Per hunc enim  initium conuersationis, et uitiorum purgatio, et uirtutum custodia his qui imbuuntur ad uiam perfectionis, acquiritur. Qui, cum penetrauit hominum mentem, contemptum ei rerum omnium parat: [i 1Kb] obliuionem parentum, mundique ipsius gignit horrorem; [i 1Kb] contemptu autem et priuatione omnium facultatum humilitas acquiritur.



CAPUT XII. DE SECUNDO GRADU HUMILITATIS.



§ I.---EX REGULA SANCTI BENEDICTI.

Secundus humilitatis gradus est, si [a 1Kb] propriam quis non amans uoluntatem, desideria sua non delectetur implere, sed uocem illam Domini factis imitetur dicentis: Non ueni facere uoluntatem meam, [b 9Kb] sed eius qui me misit .Item dicit Scriptura: [c 2Kb] uoluptas habet penam et [d 1Kb] necessitas parit coronam.



§ II.---EX REGULA CASSIANI .

[e 1Kb] Humilitas uero his [f 1Kb] indiciis comprobatur. Primo, si mortificatas in se habeat omnes uoluntates. Secundo, si non solum suorum actuum, uerum etiam cogitationum nichil celauerit suo seniori. Tertio, si nichil sue discretioni, sed iudicio eius uniuersa committat, ac monita eius sitiens ac libenter auscultet. Quarto, si in omnibus seruet obedientie consuetudinem, patientieque constantiam.



CAPUT XIII. DE TERTIO GRADU HUMILITATIS.



§ I.---EX REGULA SANCTI BENEDICTI.

Tertius humilitatis gradus est, ut quis pro Dei amore [a 1Kb] omni obedientia se subdat maiori, imitans Dominum, de quo dicit Apostolus: Factus obediens usque ad mortem .



§ II.---EX REGULA SANCTI BASILII .

Interrog. [b 1Kb] Usque ad quem modum [c 9Kb] seruire oportet eum qui placendi Deo implere Regulam cupit?---Resp. Apostolus ostendit proponens nobis obedientiam Domini, qui factus est, inquit, obediens usque ad mortem, mortem autem crucis . Et [d 1Kb] predixit: Hoc sentite in uobis quod et in Christo Iesu.



§ III.---Item eiusdem .

Interrog. [e 1Kb] Cum quali affectu obedire oportet ei qui nos ad opus mandati cohortatur?---Resp. Eo affectu quo esuriens paruulus nutrici obtemperat ad ubera inuitanti: uel quo affectu omnis homo suscipit ab aliquo ea que ad uitam pertinent, imo et si quid amplius: pro eo quod multo est pretiosior futura uita quam presens, [f 67Kb] sicut et Dominus dixit: Quia mandata mea uita eterna sunt . Sicut ergo uita presens constat in cibo panis, ita eterna uita in opere mandati, sicut ipse Dominus iterum dicit: Meus cibus est ut faciam uoluntatem eius qui misit me, Patris .



§ Iu.---EX REGULA SANCTI FRUCTUOSI. EPISCOPI .

[a 1Kb] Obedientia preceptum est Regule, ut [b 1Kb] impossibilibus quoque rebus opere atque affectu ostentetur, et teneatur usque ad mortem uidelicet, sicut et Christus factus est obediens usque ad mortem .



§ u.---Item eiusdem .

[c 1Kb] In tantum debent monachi preceptis obedire maiorum, sicut Christus Patri obediens fuit usque ad mortem. Quod si aliter fecerint, sciant se uiam, quam querebant, perdidisse. [d 1Kb] Nemo uadit ad Christum nisi per Christum. Proinde monachi talem sibi debent facere consuetudinem, per quam a tramite recto nullatenus possint deuiare. Primum discant  uoluntates proprias superare, et nichil suo arbitrio, uel minimum aliquid agere, nichil loqui nisi ad interrogata, et cogitationes de die in diem nascentes ieiunio et oratione expellere, et suo abbati nunquam celare, et quidquid fecerint, absque murmuratione faciant.



§ uI.---Item eiusdem .

Timendum est ergo, karissimi fratres, cogitandum et prouidendum, qualem uiam arripere debeant, qui per Christum ad Christum ire desiderant, et liquido audiant quod obseruare debeant. Obedientes sint abbati usque ad mortem, in tantum ut nullam faciant proriam uoluntatem, sed Patris. Nihil tam charum Deo habetur, si uoluntas propria frangatur. Hinc Petrus ait: Nos qui dimisimus omnia, et secuti sumus te, quid nobis erit ? non solum dixit: Dimisimus omnia, quid nobis erit? Sed addidit: secuti sumus te. Multi omnia dimittunt, sed Dominum non sequuntur; quare? quia non Patris, sed suam uoluntatem faciunt. Qui uult ergo arctam et angustam uiam inuenire et eam sine offendiculo  pergere, et pergendo non perdere, et non perdendo ad Christum peruenire, prius discat uoluntates proprias superare, et nichil quod propria uoluntas corporis quesierit, facere, et in Patris obedientia usque ad finem uite perseuerare. Hec propria uita arcta et angusta que ducit ad uitam.



CAPUT XIu. DE QUARTO GRADU.



§ I.---EX REGULA SANCTI BENEDICTI.

[a 2Kb] Quartus humilitatis gradus est, si quis in ipsa obedientia duris et contrariis rebus uel etiam quibuslibet irrogatis iniuriis [b 58Kb] tacita conscientia patientiam amplectatur, et sustinens [c 1Kb] non lassescat, uel discedat, dicente Scriptura: Qui perseuerauerit usque in finem, hic saluus erit . Item: Confortetur cor tuum et sustine Dominum . Et ostendens fidelem pro Domino uniuersa, etiam contraria, sustinere debere, dicit ex persona sufferentium: Propter te [d 1Kb] morte afficimur tota die: estimati sumus [e 1Kb] ut oues occisionis . Et securi de spe retributionis diuine [f 1Kb] subsequantur gaudentes et dicentes: Sed in omnibus superamus propter eum qui dilexit nos . Et item alio loco Scriptura: Probasti nos, Deus; igne nos examinasti,  sicut examinatur argentum; induxisti nos in laqueum; posuisti tribulationes in dorso nostro . Et, ut ostendat [a 1Kb] sub Priore debere nos esse, subsequitur dicens: Imposuisti homines super capita nostra . Sed et preceptum Domini in aduersis et in iniuriis per patientiam [b 1Kb] adimplentes, qui percussi in maxilla prebent et aliam, auferenti tunicam dimittunt et pallium, angarianti milliario uadunt et duo , et cum Paulo apostolo falsos fratres sustinent, et maledicentes se benedicunt .



§ II.---EX REGULA SANCTI MACARII .

[c 1Kb] Passus iniuriam taceas: [d 1Kb] iniuriam facere non nosse, factam posse tolerare. Nec te inania seducant consilia: sed magis te semper in Christo confirma.  Non tibi estimes ullos proximiores, quam qui tecum sunt [e 1Kb] in cella fratres.



§ III.---EX REGULA SANCTI BASILII .

[f 1Kb] Quomodo quis [g 2Kb] promptus fiat etiam ad pericula  propter mandatum Domini? Primo quidem ut consideret, quia et ipse Dominus obediuit Patri usque ad mortem pro nobis . Et certus sit, quia mandatum Domini uita eterna est, sicut scriptum est . Tunc deinde etiam, ut credat Domino dicenti: Quia quicunque uoluerit animam suam saluam facere, perdet eam; qui autem perdiderit animam suam propter me et propter Euangelium, saluam faciet eam.



§ Iu.---EX REGULA SANCTI FRUCTUOSI EPISC. .

[h 1Kb] Simili quoque studio et patientie uirtus est obseruanda, ut nunquam nec odio uioletur, nec iniuria, nec contumeliis amittatur: sed in sustentatione et tolerantia roboretur. [i 9Kb] Nuditas denique et parcimonia ciborum et lectulorum duritia amplectatur.



§ u.---EX REGULA CASSIANI .

Si non solum iniuriam inferat monachus nulli: nec ab alio quidem sibimet irrogatam doleat atque tristetur .



CAPUT Xu. DE QUINTO GRADU HUMILITATIS.



§ I.---EX REGULA SANCTI BENEDICTI .

Quintus humilitatis gradus est, si omnes cogitationes malas cordi suo aduenientes, uel mala a se absconse commissa per humilem [a 1Kb] confessionem abbati  non celauerit suo, [b 1Kb] hortans nos de hac re Scriptura dicens: Reuela Domino uiam tuam, et spera in eo ; et item dicit: Confitemini Domino, quoniam bonus: quoniam in seculum misericordia eius . Et item Propheta: Delictum meum cognitum tibi feci, et [c 1Kb] iniustitias meas non operui. Dixi: Pronuntiabo aduersum me iniustitias meas Domino, et tu remisisti impietatem [d 1Kb] peccati mei .



§ II.---EX REGULA SANCTI BASILII EPISCOPI .

Interrog. [e 1Kb] Qui uult confiteri peccata sua, si omnibus debet confiteri, aut quibuslibet, aut certis quibusque?---Resp. Clementia Dei erga eos qui deliquerunt,  manifesta est, secundum quod scriptum est: Qui non uult mortem peccatoris, sed ut conuertatur et uiuat . Quia ergo et conuersionis modus aptus esse, et conuertentis [est] a peccato fructus dignus ostendi debet per penitentiam secundum quod scriptum est: Facite fructus dignos penitentie ; ne forte secundum illam comminationem eueniant his qui non penitent, quod  scriptum est: Omnis arbor que non facit fructum bonum excidetur et in ignem mittetur : necessarium uidetur his, quibus dispensatio mysteriorum Dei commissa est, confitenda esse peccata. Sic enim et hi, qui antiquitus penitebant, [a 1Kb] inueniuntur apud sanctos confessi esse peccata sua. Scriptum est enim in Euangelio, quia Ioanni Baptiste confitebantur peccata sua , et in Actibus apostolorum, apostolis, a quibus baptizabantur .



§ III.---Item eiusdem .

[b 1Kb] Interrog. Si oportet, cum soror aliqua confitetur quodcunque delictum suum, etiam matrem monasterii adesse?---Resp. Honestius mihi uidetur esse, et religiosius, ut per seniorem matrem presbyter, si  quid et illud sibi uidetur, statuat, et modum uel tempus penitentie imponat ad emendationem eius, que corrigi desiderat a peccato.



§ Iu.---Item eiusdem .

[c 1Kb] Interrog. Si oportet gesta turpia uel obscena confitentem inuerecundius pronuntiare, aut certe quibusque aut quibuslibet?---Resp. Confessio peccatorum hanc habet rationem, quam habet uulnus aliquod corporis, uel passio, que medicine demonstranda est. Sicut ergo non omnibus quis uitia uel uulnera corporis sui reuelat, nec quibuslibet, sed his tantummodo qui summe peritie testimonium habent et cure et medele disciplinam, ita et confessio peccatorum fieri apud eos tantummodo debet, qui  curare hec preualent et emendare, sicut scriptum est: uos, qui fortiores estis, infirmitates infirmorum portate . Hoc est auferte et exportate per curationem.



§ u.---EX REGULA SANCTI ISIDORI EPISCOPI .

[d 1Kb] Qui nocturna illusione polluitur, publicare hoc Patri monasterii non moretur; culpeque sue meritis hoc tribuat, et occulte penitentiam agat: sciens, [e 1Kb] quia nisi precessisset in eo fluxus animi turpia cogitantis, non sequeretur in eo fluxus sordide et immunde pollutionis. Quem enim preuenerit cogitatio illicita, tentatio illum cito fedat immunda. [f 76Kb] Qui nocturno delusus phantasmate fuerit, tempore officii in sacrario stabit, nec audebit eadem die ad ecclesiam introire, [g 1Kb] antequam sit lotus aquis et lacrymis. In lege quippe qui somnio nocturno polluebatur egredi iubebatur a castris, nec regredi priusquam ad uesperam lauaretur . Et si illi in carnali populo ita, quid spiritualis Christi  seruus facere debet? qui magis contaminationem suam debet respicere, et longe ab altari positus mente et corpore pertremiscere, atque in figura aque penitentie lacrymas adhibere: ut non solis aquis, sed etiam fletibus studeat ablui quidquid forte per occultam culpam immunda contaminatio polluit. Qui fornicationis tentamentis estuat, oret indesinenter, atque abstineat: nec erubescat confiteri libidinis estum, quo uritur; quia uitium detectum cito curatur; latens uero quanto amplius occultatum fuerit, tanto magis profundius serpit: quod re uera qui publicare negligit, curare minime cupit.



§ uI.---EX REGULA SANCTI FRUCTUOSI EPISCOPI .


[h 1Kb] Omnes actus siue occasionum necessitudines semper necesse est ut monachus Patri [i 1Kb] reserat, et ex illius cognoscat discretione uel iudicio quid attendat. Cogitationes, reuelationes, illusiones et negligentias proprias seniori nullus obcelet, uerecundia uel iniuria  faciente, uel contumacia perurgente. Sed semper huiuscemodi uitia cum lacrymis atque compunctione cordis atque humilitate uerissime abbati, preposito siue prelatis senioribus reuelanda sunt: et consolatione, oratione, castigatione, siue etiam [a 1Kb] exercitatione idonei operis castiganda.



§ uII.---EX REGULA CASSIANI .

[b 1Kb] Illud ante omnia a seniore suo debet iunior doceri, ut nullam iam penitus cogitationem, quamuis turpiter nascentem, celet seniori suo uerecundia faciente que confusio periculosa est anime. Sed mox, ut [c 1Kb] exorte fuerint cogitationes, suo eas publicet seniori, ne suo aliquid iudicio, uel discretione committat: sed illud credat malum esse uel bonum, quod senioris iudicio fuerit definitum. Non enim poterit  diabolus circumuenire uel deiicere iuuenem monachum, nisi eum quem uiderit aut per superbiam, aut per uerecundiam suas cogitationes seniori celare. Nam euidenter diabolicam cogitationem Patres esse dixerunt; quam iunior seniori [d 1Kb] confunditur aperire.



§ uIII.---EX REGULA MAGISTRI .

[e 1Kb] Fratres, tunc rami arboris mundi sunt, si lignum eius a radice purgetur. Nec enim dignum est mundatis foris [f 1Kb] regiis, intus inquinari de sordibus. Sed decenter efficitur, si de intus foras eiecta sorde iam tum demum et fores iuste mundentur. Non enim secura possunt esse [g 55Kb] fossata, ubi intus est hostis. Simul et porta clausura sua captiua est, ubi muri non repellunt, sed inclusum retinent inimicum.  Nam et uulnus ebullire nouit repletum putredine, nisi exprimatur et de eo fuerit sanies eiecta extrinsecus, et [h 1Kb] de ipsas operatione purgetur, altius potest suam cauare malitiam. Hoc ergo et nos de nostra  anima sentiamus. Hoc est, prius debemus de corde proiicere quod in corpore nolumus baiulare, dicentes nobismetipsis: Quid taces anima, et non erumpis in uoce, et mentis tue exponis ardorem, et eiecto de intus ipso feruore malitie, prestes fatigate refrigerium passioni? Ergo cum alicui fratri cogitatum malum in corde aduenerit, [i 1Kb] et senserit se exinde fluctuari, statim suis hoc prepositis fateatur, et mox oratione facta nuntient hoc ipsum abbati. Nam ipsi prepositi hoc ipsum ultro semper debent [i 1Kb] a susceptis suis exquirere: ne forte aut simplicitate quorumdam, aut certe ipsa uerecundia malorum faciente, res prauas ac turpes fratrem pudeat confiteri. Sed cum ultro [k 1Kb] ausus magis a magistro acceperint, iam fiducialiter sine uerecundia indicent cogitata  peccati. Quod et ipsi prepositi, et si ipsi hoc senserint, referant et de se abbati. Nam et ipse Maior, cum de se hoc senserit, petat in oratorio a congregatione uniuersa pro se debere orari. Ergo cum de aliquo fratre nuntiatum fuerit a prepositis abbati, conuocet mox uniuersam congregationem, et dicat omnibus abbas: uenite, fratres, subueniamus per dilectionem inuicem nobis apud Dominum, dicente Apostolo: Fratres, et si preoccupatus fuerit [l 9Kb] quis in aliquo delicto, uos qui spiritales estis, [m 1Kb] corripite eiusmodi in spiritu [n 1Kb] mansuetudinis, [o 1Kb] consolamini pusillanimes, considerans teipsum, ne et tu tenteris . Et: [p 1Kb] Tu qui stas, uide, ne cadas. Ergo unanimes pro hoc fratre nostro oremus ad Dominum, ut dignetur in eo cum signaculo crucis  sue uel iussione [q 1Kb] penitentie sue diaboli tentationes compescere. Cum ergo pro eo ab omnibus diutissime oratum fuerit, [r 1Kb] surgens abbas cum omnibus, [s 3Kb] et complens, mox exientes singuli opus quod faciebant,  [a 1Kb] reprehendant; et retento apud se illo solo fratre qui malo cogitationis laborat, proferat codices et aduersus necessitatem uulneris eius similis diuina medicina legatur. Nam et per dies quibus ipse frater interrogatus ab abbate, si forte responderit non transisse, illis horis, quibus continget legi siue per hiemem siue per estatem, [b 1Kb] penitentia codicum ad ipsam cogitationis necessitatem legantur [c 17Kb] in ipsa decada, de qua est frater: uerbi gratia, si suaserit fornicationem, legatur illi ex diuersis codicibus, ubi castitatem diligit Deus. Si [d 17Kb] mentionem suadet frequenter, legatur ex diuersis, ubi precipit ueritatem. Si desiderium aliquod, legatur illi, ubi hoc temporale precipit Deus contemni, et eterna queri et regnum celorum. Unde oportet abbatem multum esse de  lege [e 1Kb] structum, ut aut testimoniis omnia doceat, aut pertinentia ad locum legenda consignet. Nonne ergo cum tali fuerit egrotus refertus succo discipulus, non solum pristinas recipit uires, sed et nouas aduersus inimicum acquirit; et aduersarius perdet, quod ipse putauerat possidere? Unde alio die mane interrogetur ab abbate ipse discipulus, si cogitatio inimica cessauit, aut non. Quod si respondeat non cessasse, superponatur ieiunium ab omnibus. Quod iterum si alio die reinterrogatus responderit non transisse reficientibus omnibus mensis, subtrahatur uinum. [f 1Kb] Nam si tertia, quod absit, iam dictione iudicemur modice fidei, ne uideamur tarde credere Dei posse nobis auxilium subuenire; preterea cum sciamus eum esse nimis misericordem, uel pium et  ad prestandum paratum, quia non obliuiscitur misereri Deus, nec continebit in ira misericordias suas: ergo, quod supra diximus, si tertio die interrogatus responderit non transisse, item oleum mensis subtrahatur cum uino: ut multorum labore uel abstinentie  cruciatione nullus pereat, sed omnes euadant; ut in afflictione omnium diuine misericordie remedium speretur, ut apostolicum compleatur preceptum dicens: Inuicem onera portate, et sic adimplebitis legem Christi . Nam et frater mittendus in uia a prepositis suis debet moneri, ut omni hora in quouis loco sit sollicitus aduersus diabolum, qui in uia secum nos uult trahere in gehennam: cum non patitur bene agendo in celis ascendere hominem, unde per [g 1Kb] superbiam causam iactatus est. Ideoque debet seruus Christi in quouis loco et etiam sine presentia Maioris cautus consistere, et diligenter se tam a malis factis, quam a prauis cogitationibus obseruare. Et hoc debet frater moneri, ut, cum cogitatio aliqua ei aduersa aduenerit, mox fixis in  terra cum ceruice genibus, uel signo crucis in fronte depicto, precibus debet ad Dominum conuolare, ut dignetur suos milites a diabolo defendere. Quia uitia nisi reprimantur cum parua sunt, cum magna fiunt non stringuntur. Et cum cogitata mala factis implentur, de perfecto peccato perfecta mors acquiritur.



§ IX.---EX REGULA CUIUSDAM .

Confessio quam crebra et sagaci cura sit danda multorum Patrum iuxta scripturarum seriem traditio demonstrauit. Danda ergo confessio semper est, ut ueterascentem mentis statum, [h 3Kb] et peccatorum tenebris quotidianis illecebris fuscatum, rudem custodiat, sicut Scriptura docuit dicens: Omni custodia serua  tuum cor, quia ex ipso uita procedit . Sic quippe beatus Dauid orando dicebat: Delictum meum cognitum tibi feci, et [i 1Kb] iniustitias meas non operui. Dixi, Confitebor aduersum me iniustitiam meam Domino et tu remisisti [i 30Kb] impietatem cordis mei . [a 1Kb] Quantum ualet pura et non tarda confessio, ut sic secura eam subsequatur impetratio. [b 1Kb] Confessus se, ut facinorum molem pelleret de se. Qui ingemuit confitendo, [c 1Kb] glorificauit remissionem recipiendo; dolendo patefecit crimen, dando redintegrauit spem. Non enim precessit spei fiduciam, quia meminerat se olim per Spiritum sanctum a Domino illuminatus dixisse: Quia apud te est propitiatio, et propter legem tuam sustinui te, Domine . Et iterum: quia apud Dominum [d 1Kb] misericordia est, et copiosa apud eum redemptio . Apud quem misericordiam perennem agnoscit, apud eum copiosam et redemptionem. Queramus ergo ibi misericordiam, ubi redemptionem manere iam nouimus copiosam. Crescat dolor post ruinam, ut culpe  inueniatur medicina. Confiteamur inuicem delicta, ut nostra nobis Omnipotens dimittat peccata. Sic nos Scriptura hortatur: Confitemini alterutrum peccata uestra, et orate pro inuicem . Quanta clementis Iudicis pietas erga nos diffusa dignoscitur, ut quod actibus erumnosis facinus contractum fuit, mutua prece soluatur. Detur ergo mutue orationis solatium, ut inuicem orando capiatur presidium. Magna etenim copia fructum habet, quando ex reuelatione delictorum salus acquiritur. [e 1Kb] Reuela, inquit Psalmista, Domino uiam tuam, et ipse te enutriet . Si reuelando peccata nutritur anima, quotidiano ergo studio per confessionem reuelentur, ut quotidiana medicina uulnera sanentur. Sed quibus horis congruentibus quotidiana delicta sunt abluenda,  nobis inserendum est: [f 1Kb] ut quid post completorium per opace noctis spatia mens uel caro per fragilitatem  deliquerit, post secundam per confessionem curandum est expiari. Quidquid uero diurno actu, uel uisu, auditu, cogitatu tepescendo deliquit, none hore expleto cursu, ut purgetur, censendum est. Post uero quidquid ab hora nona mens macule attraxerit; [g 1Kb] ante completam confitendum est. Illud tamen abbas studere debet, ut post secundam, [h 1Kb] scholam ingrediens, peracta oratione, nullum foras egredi permittat, nisi prius detur confessio: similiter et post nonam et ante completorium faciendum est.



§ X.---EX REGULA DONATI .

Inter ceteras Regule obseruantias hoc magis tam iuniores quam seniores monemus fratres, ut assidue et indesinenti studio tam de cogitatu quam de uerbo inutili, uel opere, uel aliqua commotione animi confessio  omnibus diebus, omnibus horis omnibusque momentis semper donetur, et Patri spiritali nichil occultetur. Quia statutum est hoc a sanctis Patribus, ut [i 1Kb] detur confessio ante mensam, siue ante introitum lectorum, aut quandocunque fuerit facile. [i 1Kb] Quia confessio penitentie de morte liberat. [k 1Kb] Ergo nec ipsa parua [l 1Kb] confessione sunt negligenda [m 1Kb] cogitata, quia scriptum est: [n 32Kb] Qui parua negligit, paulatim defluit .



§ XI.---EX REGULA CUIUSDAM .

Abbas uel prepositus, uel quilibet seniorum fratrum, cui ab abbate commissum fuerit, ut confessiones recipiat, crimina maiora uel minora [o 1Kb] nullatenus manifestet, nisi soli iusto iudici, qui omnium confitentium crimina lauat. Ille etenim qui confessus est  sua uulnera uerecunde; non ad opprobrium recipiendum, sed ad salutem redintegrandam confessus est  iustum habens testem Deum, a quo et mederi exspectat. Is uero senior qui recipit, cum grauitate et moderatione penes se occultando honestissime teneat, ne, dum alterius uulneri medicinam infundit, sue mentis corrumpat nitorem. Nullus tamen monachorum confessionem recipere; uel penitentiam dare sine ordinatione abbatis presumat. [a 1Kb] Ne uitium commissum abbatem celetur, [b 3Kb] sed ei omnia per notitiam agantur. Qui uero inuentus fuerit, qui hoc propositum regule uiolare conetur, graui penitentie sententia corripiatur. Quia delicti fomitem abbati uoluit occultare.



§ XII.--- [c 1Kb] QUID FACTUM SIT IN MONASTERIO EuORIACAS.

Denique duas quasdam sorores eiusdem monasterii  antiquus hostis aggressus [est] quas nouiores et imbecilliores conuersatio reddebat, tentare compulit. Primum ut confessionem ueram nequaquam ab ore promerent. Erat enim consuetudinis monasterii Regule ut [d 1Kb] ter in die per confessionem unaqueque earum mentem purgaret. Que diu cum ab omni congregatione obiurgarentur, et nequaquam eis correptio earum proficeret, ultione diuina ambe percusse meritas luere didicere penas. Cumque [e 1Kb] mater monasterii sepe anxia quereret que pene foret occasio, et nullatenus ueritatem ualerent exprimere, hortatur iterato ut inter supremas horas per confessionem  facinus pandant. Cumque obdurata corda nichil remedii capere uellent, inter flagella clamare ceperunt: Sustinete paululum, sustinete, nec prorsus exspectantes urgete. Cumque alie inquirerent a quibus exspectare rogarent: Non aspicitis, inquiunt, turmas Aethiopum aduentantium, que nos rapere, et abducere festinant? Cumque, terribile dictum! que aderant, mirarentur, audiunt fragorem supra celle tegumenta personantem, ostiumque cellule ui [f 1Kb] patefactum; ita ut nigrescentes umbras cernerent, et uoces crebro clamantes eas per omnia audirent, ita ut uix que aderant signo crucis armate ad psallendi officium ualerent assistere. Tanti doloris atque meroris euentu Mater urget ut per confessionem sua patefaciant uitia, et sic sacri corporis participatione  roborentur. At ille audita sacri corporis mentione garrire et fremere ceperunt dentibus et frendentes dicere: Cras, cras, sustinete; inter quas uoces extremum halitum dimiserunt. Quas cum [g 121Kb] in collegio sororum nequaquam sepeliri Mater monasterii ratum duxisset, segregatim humandas ac in extremo sepeliendas esse precepit. Supra quarum tumulos [h 1Kb] globus igneus in modum clypei intra triennium crebro apparuit, presertim Quadragesime diebus usque in aduentum sancti Pasche, uel etiam in uigilia Natalis Domini feruentior apparebat. Simulque uoces tumultuantis turbe personabant, inter quas due ululantes  erumpebant, prout in tormentis resonare solent: ue mihi, ue mihi, ue mihi. Cernens itaque Mater monasterii iustam sententiam a iudice super iniustas animas esse illatam, manifestius damnatarum est aggressa comperire sententiam, accedensque ad tumulum experimento querit si cadauera, quamuis putredine corrupta, in sepulcro manerent. Itaque  menses sex, ex quo functa corpora condita fuerant, transierant. Reperit interius sepulcrum igne exustum, nec quidquam terre residuum superesse cadaueris, preter fauillam uestium. Mansitque per triennium illate sententie seueritas, ut terror damnatarum timorem sodalium preberet remanentium.



CAPUT XuI. DE SEXTO GRADU HUMILITATIS.



§ I.---EX REGULA SANCTI BENEDICTI.

Sextus humilitatis gradus est, [a 1Kb] si omni uilitate uel extremitate contentus sit monachus; et ad omnia que sibi [b 1Kb] iniunguntur uelut operarium malum se  iudicet et indignum, dicens sibi cum Propheta: Ad nichilum reductus sum, et nesciui; ut iumentum factus sum apud te, et ego semper tecum .



§ II.---EX REGULA SANCTI BASILII .

[c 1Kb] Exercitia humilitatis sunt si se uilioribus officiis subdat, et ministeriis indignioribus tradat. Ita namque arrogantie et uane glorie uitium curari poterit; ut consuetudine humilis effectus ultra iam non incidat in arrogantie et uane glorie delictum.  Sed in singulis huiuscemodi uitiis cura similis adhibeatur.



§ III.---EX REGULA SANCTI CASSIANI .

[d 1Kb] Omni uilitate contentus sit monachus, et ad omnia que ei [e 1Kb] predicentur uelut operarium malum se iudicauerit et indignum.



CAPUT XuII. DE SEPTIMO GRADU HUMILITATIS.



§ I.---EX REGULA SANCTI BENEDICTI.

Septimus humilitatis gradus est, [a 50Kb] si se inferiorem et uiliorem [b 2Kb] non solum sua lingua pronuntiet, sed etiam intimo cordis credat affectu, humilians  se et dicens cum Propheta: Ego autem sum uermis et non homo: opprobrium hominum et abiectio plebis . Exaltatus et humiliatus sum et confusus . Et item: Bonum mihi, quia humiliasti me, [a 3Kb] ut discam mandata tua 



§ II.---EX REGULA CASSIANI .

[b 1Kb] Semetipsum cunctis inferiorem non superficie labiorum pronuntiet monachus, sed intimo cordis credat affectu.



§ III.---SANCTI AUGUSTINI, DE EO QUOD SCRIPTUM EST: Inuicem onera uestra portate .

[c 1Kb] Illud cogitandum nullum esse hominem qui non possit habere aliquod bonum, etiamsi lateat, in quo  sine dubio [d 1Kb] possit esse superior. Que cogitatio ad contundendam et edomandam superbiam ualet. [e 1Kb] Nec arbitreris quoniam bona tua eminent, et apparent, et ideo alterum nulla habere, que lateant fortasse, maioris ponderis bona, quibus te superat nescientem. Non enim fallit nos adulatione potius quod Apostolus iubet, cum dicit: Nihil per contentionem, neque per inanem gloriam: sed in humilitate mentis alter alterutrum existimantes superiorem sibi . Non hoc itaque debemus existimare, ut non existimemus, sed nos existimare fingamus: sed uere existimemus posse esse aliquid occultum in alio quo [unde] nobis superior sit, etiamsi bonum nostrum quo illo uidemur superiores esse, non sit occultum.



CAPUT XuIII. DE OCTAuO GRADU HUMILITATIS.



§ I.---EX REGULA SANCTI BENEDICTI.

Octauus humilitatis gradus est, [a 5Kb] si nichil agat monachus, nisi quod communis monasterii regula uel maiorum cohortantur exempla.



§ II.---EX REGULA SANCTI CASSIANI  [a 1Kb]

Si nichil agat monachus, nichil presumat quod non  uel communis regula, uel maiorum cohortantur exempla.



CAPUT XIX. DE NONO GRADU HUMILITATIS.



§ I.---EX REGULA SANCTI BENEDICTI.

Nonus humilitatis gradus est, si linguam ad loquendum prohibeat monachus, et taciturnitatem habens [a 1Kb] usque ad interrogationem non loquatur, monstrante Scriptura quia in multiloquio [b 18Kb] non effugietur  peccatum . Et quia, uir linguosus non dirigetur [c 1Kb] super terram .



§ II.---EX REGULA SANCTI FERREOLI .

Ut loquendi temperantiam monachus in omni locutione teneat: propter quod dicit Scriptura: In multiloquio non effugies peccatum . Et iterum in Euangelio: Noli multum loqui, sicut ethnici . Habetur etiam in Psalmo: uir linguosus non dirigetur super terram . [d 1Kb] Quisquis ille frater, sint pauci sermones tui. Nec hoc tantum, sed etiam taciturnitatem tibi presentia.abbatis, uel  etiam alterius senioris imponat: ita ut nisi interrogatus ab eo uel iussus silentium [e 1Kb] irrumpere non presumas, obediens Scripture, que dicit: [f 1Kb] Priusquam audias, ne respondeas, et in medio seniorum noli te iniicere . Quod etiam in conuiuio apertissime pronuntiamus esse seruandum.



CAPUT XX. DE DECIMO GRADU HUMILITATIS.



§ I.---EX REGULA SANCTI BENEDICTI.

Decimus humilitatis gradus est si [a 68Kb] non sit facilis  ac promptus in risu: quia scriptum est: Stultus in risu exaltat uocem suam .



§ II.---EX REGULA SANCTI BASILII .

Interrog. [a 1Kb] Si ex [b 8Kb] toto ridere non licet?---Resp. Cum Dominus eos qui nunc rident, condemnet, manifestum est quia nunquam tempus est risus fideli anime. Et maxime, cum tam plurimi sint qui per preuaricationem legis, Deum non honorent, et in peccatis suis moriantur, pro quibus utique contristari indesinenter conuenit et lugere.



§ III.---EX REGULA SANCTI FERREOLI EPISCOPI .

Conueniens etiam hoc credo monachis, ut risu, etsi non assidue, frequenter tamen abstineant. Unde si exemplum legens fratrum quisque requiret, hoc solum ei sufficiet, quod Dominum nostrum Iesum Christum, Euangelio teste [c 10Kb] fleuisse legimus ,  risisse nescimus, tristatum fletibus, risibus non solutum. Attamen, ne quispiam dicat nullum nos preter hoc habere testimonium lectionis, Salomonem dicentem audiat: Risus dolore miscebit, et extrema gaudii luctus occupat . Et iterum: Melior est ira risu, quia per tristitiam uultus corrigitur animus delinquentis. [d 1Kb] Cor sapientis ubi tristitia est; cor stultorum, ubi letitia . Et iterum: Stultus in risu exaltat uocem suam: uir autem sapiens uix  tacite [e 9Kb] subridebit . Quicunque ergo ille in congregatione constitutus, ut assolet, aut mente iuuenis aut etate risibus non parcet, ioca non fugerit, quid aliud nisi [f 8Kb] publicanum commutat ex monacho; qui in ciuitatibus [g 10Kb] amplius populosis hanc sibi tantum operam deputant uacare iocis, risibus et cachinnis specialiter. Tamen hoc cunctos moneo, seruandum mando atque constituo, ut quotiescunque lectio animabus Deo deditis opportune in ecclesia uel in [h 10Kb] refectorio, aut quolibet in loco publice recitatur, nullus in risu aut moueatur, aut moueat; similiter etiam eo tempore fabulas fugiendas esse cognoscant. Quod si quis non custodierit, presenti denuntiatione commonitus triduani eum ieiunii multatio castiget. Quod triduum neminem uolumus sub  uno adimplere ieiunio, sed terna ieiunia uespertina iubemus quotidie refectione distingui. Hoc etiam de reliquis ieiuniis, quibus regule culpabiles corriguntur, statuimus obseruari: ita tamen si in reo quolibet abbas superbiam duritiamque non uiderit.



§ Iu.---EX REGULA SANCTI CASSIANI .

[i 1Kb] Non sit facilis et promptus in risu monachus; talibus namque indiciis et his similibus humilitas uera dignoscitur.



CAPUT XXI. DE UNDECIMO GRADU HUMILITATIS.



§ I.---EX REGULA SANCTI BENEDICTI.

Undecimus humilitatis gradus est, si, cum loquitur monachus, leniter et sine risu, humiliter cum grauitate, uel pauca uerba et rationabilia loquatur; [a 1Kb] et non sit clamosus in uoce, sicut scriptum est: [b 1Kb] Sapiens uerbis innotescit paucis.



§ II.---EX REGULA SANCTI BASILII .

Interrog. [a 1Kb] Si licet ei qui ministrat, maiore uoce, uel cum clamore eloqui?---Resp. uocis mensuram definit audiendi modus. [b 93Kb] Si ergo breuior fuerit et compressior uox quam res poscit, prope est ut murmur potius uel susurratio uideatur quam sermo. Si uero maior sit quam res requirit, cum possit audire ille cui loquimur, etiamsi lenius loquamur, iam non erit uox, sed clamor, quod est [c 1Kb] notabile: nisi forte grauior sit auditus eius cui loquimur, et necessitas nos cogat ad clamandum. Propterea enim de Domino  scriptum est: Quia iehsu clamabat dicens: Si quis credit in me, non credit in me, sed in eum qui me misit . Clamare enim dicitur pro his, quorum interior auditus surdus et obduratus erat.



§ III.---EX REGULA SANCTI FRUCTUOSI EPISCOPI .

[d 1Kb] Cum loquuntur monachi, [e 1Kb] definitum est, ut lenta et silens uox esset, iuramento et mendacio carens; [f 1Kb] nec fraudem studens, neque multiloquium diligens, murmurationem omnino et contradictionem et rancorem nesciens, uituperare et [g 1Kb] iudicare indemnem alium pertimescens.



CAPUT XXII. DE DUODECIMO GRADU HUMILITATIS.



§ I.---EX REGULA SANCTI BENEDICTI.

Duodecimus humilitatis gradus est, [a 1Kb] si non solum corde monachus, [b 3Kb] sed etiam ipso corpore humilitatem [c 2Kb] uidentibus se semper indicet; [d 1Kb] id est, in opere Dei, in oratorio, in monasterio, in horto, in uia, in agro, uel ubicunque sedens, ambulans, uel stans [e 67Kb] inclinato sit semper capite, defixis in terram aspectibus, [f 1Kb] reum se omni hora de peccatis estimans iam se tremendo iudicio representari estimet. Dicens sibi in corde semper illud, [g 2Kb] quod publicanus  ille euangelicus fixis in terram oculis [a 1Kb] dixit: Domine, non sum dignus ego peccator leuare oculos meos ad celos . Et item cum Propheta: [b 1Kb] Incuruatus sum et humiliatus sum usquequaque . Ergo his omnibus humilitatis gradibus ascensis monachus mox ad caritatem Dei perueniet illam, que perfecta foris mittit timorem. Per quam uniuersa, que prius non sine formidine obseruabat absque ullo labore et [c 33Kb] uelut naturaliter, et consuetudine incipiet custodire: non iam timore gehenne, [d 1Kb] sed amore Christi et consuetudine ipsa bona et delectatione uirtutum, que Dominus iam [e 1Kb] in operarium suum mundum a uitiis et peccatis [f 1Kb] Spiritu sancto dignabitur demonstrare.



§ II.---EX REGULA SANCTI FRUCTUOSI EPISCOPI .

[g 1Kb] In gressu monachi ita definitum est, ut [h 183Kb] nullos  strepitus, neque saltus amplos tensis passibus facerent, nec alibi, dum pergunt, aspicerent, nisi ante uestigia sua.



§ III.---EX REGULA SANCTI CASSIANI .

[i 1Kb] Hec [i 1Kb] cum fuerint in ueritate possessa, confestim  te ad caritatem, que timorem non habet, gradu excellentiore [k 1Kb] perducit: pro qua uniuersa que prius non sine pena formidinis obseruabas, absque ullo labore uelut naturaliter incipies possidere: non iam contemplatione iudicii, uel timoris illius, sed amore ipsius boni et delectatione uirtutum. [l 1Kb] Ad quod ut ualeas facilius peruenire, exempla tibi sunt institutionis ac uite perfecte in congregatione commoranti paucissima ab uno uel duobus, non a pluribus expetenda. Nam preter id quod examinata et ad purum excocta reperitur in paucis, etiam istud ex hoc utilitatis accidit, quod ad perfectionem propositi huius, id est, cenobialis uite diligentius quis unius imbuitur ac formatur exemplo.



§ Iu.---Eiusdem .


[m 1Kb] Que omnia ut possis consequi, et sub hac regula spiritali perpetuo perdurare, tria hec in congregatione necessaria custodienda sunt tibi, ut scilicet secundum psalmi sententiam: Ego autem sicut surdus non audiebam, et sicut mutus non aperiens os suum; factus sum sicut homo non audiens, et non habens  in ore suo redargutiones . Tu quoque uelut surdus, et mutus, et cecus incedas, ut [a 1Kb] absque illius contemplatione, qui tibi fuerit ad imitandum merito perfectionis electus, uniuersa quecunque uideris minus edificationis habentia uelut cecus non uideas; ne animatus eorum, qui hec agunt, auctoritate uel forma ad id quod deterius est et quod ante damnaueras, traducaris. Si inobedientem, si contumacem, si detrahentem audieris, uel secus quam traditum est, aliquid admittentem, non offendaris, nec ad imitandum eum tali subuertaris exemplo: sed ut surdus, qui hec penitus nec audieris, uniuersa transmittas. Si tibi uel cuiquam conuicia irrogantur iniurie, esto immobilis ad responsionem talionis, ut mutus ausculta semper hunc Psalmiste  uersiculum in tuo corde decantans: Dixi: Custodiam uias meas, ut non delinquam in lingua mea; posui ori meo custodiam, dum consisteret peccator aduersum me: obmutui et humiliatus sum, et silui a bonis . uerum et quartum hoc pre omnibus excole [b 1Kb] , quod hec, que supra diximus, tria ornent te atque commendent. Id est, ut stultum te secundum Apostoli [ [c 1Kb] preceptum] sententiam facias in hoc mundo, ut sis sapiens , nichil scilicet discernens, nichil diiudicans ex his que tibi fuerint imperata, sed cum omni simplicitate et fide obedientiam semper exhibeas, illud tantummodo sanctum, illud utile, illud sapiens iudicans, quidquid tibi uel lex Dei, uel [ [d 3Kb] lex] senioris examen indixerit. Tali etenim institutione fundatus sub disciplina  hac durare poteris perpetuo: et de cenobio nullis tentationibus inimici, nullis factionibus deuolueris. [e 1Kb] Ergo patientiam tuam non debes de aliorum sperare uirtute, id est, ut tunc eam tantummodo possideas, cum a nemine fueris irritatus: quod ut possit non euenire, tue non subiacet potestati, sed potius de humilitate tua uel longanimitate que in tuo pendet arbitrio. [f 1Kb] Et ut hec omnia, que latiori sermone digesta sunt, cordi tuo facilius inculcentur, et tenacissime tuis sensibus ualeant inherere, quoddam ex iis [g 14Kb] breuiarium colligam, per quod possis breuitate  et compendio mandatorum uniuersa memoriter complecti. Audi ergo paucis ordinem per quem ascendere ad perfectionem summam sine ullo labore ac difficultate ualeas. Principium nostre salutis ac sapientie secundum Scripturas timor Domini est. De timore Domini nascitur compunctio salutaris, de compunctione cordis procedit renuntiatio, id est, nuditas et contemptus omnium facultatum, de nuditate humilitas procreatur, de humilitate generatur mortificatio uoluptatum, de mortificatione uoluptatum exstirpantur atque marcescunt uniuersa uitia, de expulsione uitiorum uirtutes [h 1Kb] fructificant, atque succrescunt, de pullulatione uirtutum puritas cordis acquiritur, per puritatem cordis apostolice caritatis perfectio possidetur.



§ u.---EX REGULA SANCTI BASILII .

Interrog. [i 1Kb] Anima post multa peccata et post multas sue uite miserias cum quali timore et qualibus lacrymis debet recedere a peccatis, et quali spe et affectu accedere ad Dominum debet?---Resp. Primo quidem odisse debet illam suam priorem uitam [i 1Kb] notabilem et ipsam memoriam eius perhorrescere atque execrari. Scriptum est enim: Iniquitatem odio habui, et abominatus sum, legem autem tuam dilexi . [k 63Kb] Deinde ut maiorem timorem habeat magistro, utatur ignis eterni metu et pene perpetue. Sed et lacrymarum tempus agnoscat per penitentiam, sicut Dauid docuit in sexto psalmo purgationem peccatorum fieri posse ubertate lacrymarum in sanguine Christi per potentiam misericordie eius,  et per multitudinem miserationum Dei. Quia si fuerint peccata uestra [l 29Kb] sicut Phenicium, ut niuem dealbabo: si autem fuerint sicut coccinum, ut lanam candidam efficiam . Et post hec recepta uirtute et facultate placendi Deo dicit: Conuertisti planctum meum in gaudium mihi, conscidisti saccum meum et precinxisti me letitia, ut psallat tibi gloria mea . Et ita accedens ad Dominum psallat et dicat: Exaltabo te, Domine, quoniam suscepisti me, et non delectasti inimicos meos super me .



CAPUT XXIII. DE OFFICIIS DIuINIS IN NOCTIBUS.



§ I.---EX REGULA SANCTI BENEDICTI.

[a 1Kb] Hiemis tempore, id est, a Kalendis Nouembris usque ad Pascha iuxta considerationem rationis  [b 1Kb] octaua hora noctis surgendum est; [c 2Kb] ut modice amplius de media nocte pausetur, et iam digesti surgant. [d 6Kb] Quod uero restat post [e 10Kb] uigilias a fratribus  qui psalterii, uel lectionum aliquid indigent, meditationi inseruiatur. A Pascha autem usque ad supra dictas Kal. Nouembris sic temperetur hora uigiliarum agenda, ut paruissimo interuallo, quo fratres ad necessaria nature exeant, mox matutini, qui incipiente luce agendi sunt, subsequantur.



§ II.---EX LIBRO II INSTITUTIONUM . Quare post missam nocturnam dormire non oporteat.

[a 1Kb] Quem laborem preter illam rationem, qua tota industria adnitentes sacrificium Deo de fructu manuum suarum offerre se credunt, duabus ex causis cum omni obseruatione custodiunt. Quod nos quoque, si perfectioni studemus, eadem diligentia conuenit obseruare. Prima, ne forte purificationem nostram nocturnis psalmis et orationibus acquisitam  inuidus inimicus liuens puritati nostre, cui maxime semper insidiatur et indesinenter infestus est, quadam somnii illusione contaminet. Qui post illam satisfactionem quam pro negligentiis seu ignorationibus obtulimus, et confessionis nostre ueniam profusis gemitibus imploratam sollicitius nos, si tempus quietis inuenerit, maculare festinat; tunc precipue fiduciam nostram deiicere atque eneruare contendens, cum feruentius nos ad Deum tendere orationum nostrarum puritate prouiderit. Ita ut nonnunquam quos per totum noctis spatium sauciare non potuit, sub illius hore breuissimo tempore dehonestare conetur. Secunda uero quod, tametsi nulla talis uerenda diaboli emergat illusio, intercedens etiam purus sopor inertiam monacho [b 1Kb] ne uigilaturo  parturiat, segnemque torporem inferens menti per totum diei spatium uigorem eius obtundat, illamque hebetet perspicaciam sensus, et pinguedinem cordis exhauriat, que nos possit per totum diem aduersus omnes insidias inimici cautiores, robustioresque seruare. Quamobrem canonicis uigiliis priuate ab eis subiunguntur excubie, ac maiore illis obseruatione succedunt: ut et illa purificatio, que psalmis est et orationibus acquisita non pereat, et intensior sollicitudo  nos per diem custoditura preparetur medita tione nocturna.



§ III.---EX LIBRO III INSTITUTIONUM, capite quo supra, quod post matutinas orationes ad somnum reuerti non oporteat.

[c 107Kb] Cuius solemnitatis ratio, cur statuta sit, uel inuenta in hac prouincia nonnulli ignorantes, expletis matutinis hymnis, rursum reuertuntur ad somnum, in illam causam nichilominus incidentes, ob quam compescendam a senioribus solemnitas instituta est. Illa namque hora eam consummare festinant, qua negligentioribus minusque sollicitis rursum dormiendi reddatur occasio. Quod omnimodis fieri non oportet. Et sicut in superiori libello  describentes Aegyptiorum synaxim plenius ex  posuimus, ne purificationem nostram confessione supplici, et antelucanis orationibus acquisitam, uel emergens quedam redundantia humorum naturalium polluat, uel illusio corrumpat inimici, uel certe intercedens etiam puri et simplicis somni refectio interrumpat spiritus nostri feruorem, ac tepefacto somni torpore per totum diei spatium inertes deinceps ignauosque traducat. Quod Aegyptii ne incurrant, et quidem cum soleant certis temporibus, etiam ante gallorum cantum consurgere, [d 1Kb] missa canonica celebrata, usque ad lucem posthec uigilias extendunt; ut eos superueniens lux matutina in hoc feruore spiritus reperiat constitutos, ac per totum diei tempus feruentiores sollicitioresque custodiat, preparatos eos suscipiens ad conflictum et diurnam colluctationem  diaboli, nocturnarum exercitatione uigiliarum ac spiritali meditatione firmatos.



§ Iu.---EX REGULA SANCTI CASSIANI .

[e 1Kb] Nec ulterius quisquam post purificationem nocturnarum uigiliarum in requiem somni iterum resoluatur, donec superueniente die nocturne meditationi operatio diurna succedat; ne forte puritatem nostram psalmis et orationibus acquisitam inuidus diabolus quadam somni illusione contaminet. Quia  post illam satisfactionem confessionis, quam Deo pro negligentiis, siue ignorationibus nostris obtulimus, inuidus nos inimicus, si tempus quietis inuenerit, maculare festinat: et tunc fiduciam nostram precipue deiicere atque eneruare contendit, cum feruentius et purius nos orare prouiderit. Nam multoties quos per totum noctis spatium sauciare non potuit, post completas uigilias sub unius hore breuissimo tempore quiescentes dehonestare conatur.



§ u.---EX REGULA SANCTI AURELIANI EPISCOPI .

Post Matutinas orationes ad somnum reuerti non liceat, sed completis Matutinis statim dicatur Prima; [a 1Kb] deinde usque ad Tertiam omnes lectioni uacent.



§ uI.---EX REGULA MAGISTRI .


[b 1Kb] In officio nocturno uno tempore psallantur [c 1Kb] ante pullorum cantum in hieme nocturni dicente Propheta: Media nocte surgebam ad confitendum tibi . Et de estate item dicit: [d 35Kb] Nocte uigilat Spiritus meus ad te Deus . Hoc est, de parte aliqua noctis post pullorum iam cantum signum fiat surgendi. Sed hoc a uigilantibus in hieme cauendum est, ne nocturnos pullus aut antecedat, aut deprehendat: quia [e 1Kb] largent noctes in tempore hiemis. Nam pullorum cantus [f 1Kb] declinantis est terminus noctis: quia nox diem parit, sicut in circulo solis declinare iam diem [g 1Kb] a sexta hora ostenditur, id est, [h 1Kb] propter noctem tantum festinare descendere solem, quantum cucurrit, ut medium in circulo ascenderet diem. Sed hoc in hieme agendum  est, ut nocturnos iam expletos pullorum cantus sequatur, quia noctes sunt grandes, ut digesti a somno fratres uigilanti, digesto sensu opus Dei, quod dicunt, agnoscant: et ideo interuallum ponitur, ut  prolixa nocte somni grauitas finiatur. Nam in uerni uel in estatis tempore, hoc est, a Pascha usque ad [i 1Kb] octauum Kal. Octobris, quod est equinoctium hiemale, propter rationem breuium noctium [i 1Kb] a pullorum cantu Nocturni a fratribus inchentur: et expleto psalmorum numero mox ei Matutinos subiungant, et secundum psalmorum suorum numerum finiant. Et ideo in breuibus ipsis noctibus post pullorum cantum Nocturnos constituimus inchoari, et cum Matutinis coniungi, ut non se recollocantes post nocturnos ingrauescant fratres, et suaui matutino somno oppressi non solum perdant Matutinos, sed etiam Primam iam tarde dicere confundantur. Et ideo post pullos Nocturnos cum Matutinis diximus iungi, ut digesti iam a somno prolixo fratres utrumque  opus sobrie compleant, et iam reddito Matutinorum diuino debito securi fratres usque Primam iam, qui uolent, repausent, ut his horis somni omnem grauitudinem deponentes bene digesti post Primam iam leues laborare incipiant, monstrante nobis de [k 1Kb] S. Heleno scriptura cum dicit: Consueuit enim factis matutinis repausare. [l 1Kb] Ergo ne ante pullorum cantum cum in breuibus noctibus coacti fuerint fratres surgere adhuc crudi ab inchoato somno, cum in ipso impetu uenarum sanguis et humor per uenas bullescit, et inarmonia grauedinis succussati somni discoquunt membra escam quam susceperant, in ipso adhuc incocti occisi incendio, non suscitati, sed potius occisi, cum coacti fuerint fratres surgere graui adhuc capite et indigesto rupti effugent sancti Spiritus  carismata. Et cum amaricatur carni eorum  amarum uideatur esse pro Deo quod dulce est; ut  non ex integro animo amet Deum frater in psalmis, quando per somnum cupit satisfieri carni. Nam sicut [a 1Kb] luna in circulo minorata deputati nocti minus luminis complet officium, cum tarde surgit orientis exortu, tarde cursu suo in diem ingreditur occasura, sic et breuitas noctium temperata cum die propter fragilitatem carnis humane cogit diuina in psalmis abbreuiari, et iungi cum nocte diei officia. Ergo psalmi nocturni hiemis tempore, hoc est, ab equinoctio hiemali usque ad equinoctium uernale, id est, ab octauo Kal. Octobris usque octauo Kal. Aprilis, sed melius usque ubi fuerit Pascha, quia noctes maiores sunt, [b 3Kb] dici debent antiphone currente semper psalterio, et responsoria tria, ut fiant [c 1Kb] sexdecim impostiones in Nocturnis, quam octauo Matutinorum  impositiones similiter uiginti quatuor uicibus secundum uiginti quatuor seniorum imitationem genua nostra in nocte Deo flectantur [d 1Kb] cum laudibus. Nam in noctibus maioribus ideo plus psalli debent, ut sicut nobis Deus ad repausationem prolixum spatium iunxit in nocte, et nos ei per agendas gratias iungamur in laudem. Tempore uero estatis, hoc est, a Pascha usque octauo Kal. Octobris [e 1Kb] octo dicantur antiphone, currente, ut supra diximus, semper psalterio, et tria responsoria extra lectiones et uersum, et [f 1Kb] rogos Dei: ut tam iste duodecim impositiones Nocturne quam simul coniuncte, octo Matutinorum impositiones uiginti uices cogat parue noctis ratio Deo genua incuruare. Quia somnus, cum breuis est, dulcis uidetur esse carni, cum corpus  hominis prolixo fatigatum labore diei minori requie breui quiescit in nocte. Ergo estatis tempore, sicut supra designauimus, quia minores sunt noctes, nouem dicantur antiphone, et tria responsoria, ut fiant duodecim impositiones secundum nomina duodecim  [g 3Kb] apostolorum cantici inchoati et finiti; mox eis Matutini subiungantur propter breuitatem noctium. Sed hoc semper tam in hieme quam in estate, tam in die quam in nocte seu in uigiliis cum psallitur, caueatur, ne psalmi aliquando combinentur, quod non licet, sed singulos debere definiri cum Gloria: ut nec orationes inter ipsos agende perdantur, nec Glorias eorum laudi Dei uideamur subducere, cum compendiosa negligentia cogimur in se psalmos inserere [h 1Kb] constituit et finem. Quod si aliqua necessitas omnes psallentes perurgeat, non combinent, sed conternent; tamen cum Gloriis suis subsequantur: et ut citius compleant, et psalmorum numeris non minoretur. Ergo ideo aut singulos aut ternos diximus debere dici: quia sicut  unitas in Trinitate, et Trinitas in unitate agnoscitur; ita aut singulos, aut pro necessitate ternos credamus tamen cum Gloriis suis dici debere. Nam combinari ex toto non licet: quia non plus, neque minus ab unitate et trinitate quod deluerit, Christianum decet. Et tunc perfectam fidem habemus, si Trinitatem perfectam equaliter in unitate, et unitatem in Trinitate sentimus. Nam si aliqua grauis necessitas quauis hora psallentes perurgeat, dicendorum omnium psalmorum singula capita cum una Gloria compleant; et sic exeant oratorio, ut quauis necessitate tamen opus Dei non uideatur pretermitti.



§ uII.---EX REGULA SANCTI ISIDORI .

[i 1Kb] In psallendi officio ista discretio erit. Dato namque  legitimis temporibus signo ad orationes canonicas [i 3Kb] festinabunt fratres cum properatione, omnes ad chorum occurrant, nullique ante expletum officium licebit egredi, preter eum quem necessitas nature compulerit. Recitantibus autem monachis post  consummationem singulorum psalmorum prostrati omnes humo, pariter, celeriterque surgentes psalmos sequentes incipient: eodemque modo per singula officia facient. Quando celebrantur psalmorum spiritalia sacramenta, refugiat monachus risus uel fabulas; sed hoc meditetur corde, quod psallitur ore. Tertia, Sexta et Nona tres psalmi dicendi sunt, responsorium unum, [a 1Kb] lectiones ex utroque testamento due: dehinc [b 1Kb] laus, hymnus atque oratio. In uespertinis uero officiis primo [c 1Kb] Lucernarium, deinde psalmi tres, responsorium unum, et [d 1Kb] laudes, hymnus, oratioque dicenda est. Post uesperum autem congregatis fratribus oportet uel aliquid meditari, uel de quibusdam diuine lectionis questionibus disputare, conferendo pie atque salubriter,  tantumque meditando disputandoque commorari, quoadusque tempus Completorii possit concurrere. Ante somnum autem, sicut mos est, peracto Completorio,  ualedictis inuicem fratribus, cum omni cautela et silentio quiescendum, usquequo ad uigilias consurgatur. In quotidianis uero uigiliarum officiis primum tres psalmi canonici recitandi sunt, deinde tres [e 4Kb] misse psalmorum, [f 1Kb] quarta uero canticorum, [g 1Kb] quinta matutinorum officiorum. In Dominicis diebus, uel festiuitatibus martyrum solemnitatis causa singule superaddantur misse. [h 1Kb] uerum in uigiliis recitandi aderit usus, in Matutinis psallendi canendique consuetudo, [i 1Kb] utroque modo seruorum Dei mentes diuersitatis oblectamento exerceantur, et ad laudem Dei sine fastidio ardentius excitentur. Post uigilias autem [i 1Kb] usque ad Matutinum reficiendum est. Post Matutinum autem operandum aliquid aut legendum. Lectiones autem ex ueteri et Nouo Testamento  tempore officii quotidianis diebus recitentur. [k 1Kb] Sabbati uero die atque Dominico ex Nouo tantum Testamento pronuntientur. Monachus autem  corporis sanitate consistens si uigiliis uel quotidianis officiis defuerit, perdat communionem.



§ uIII.---EX REGULA SANCTI AURELIANI .

[a 1Kb] Ad uigilias dum lectio legitur, aut [b 56Kb] de sparto aut de canabe aut aliud huiusmodi manibus operamini, ut non somnus obrepat. Si uero Dominicus, aut festi sunt dies, cui somnus uenerit, aliis sedentibus, iubeatur stare, ut possit a se somni marcorem depellere: ne in opere Dei tepidus inueniatur, aut negligens.



§ IX.---EX REGULA SANCTI COLUMBANI .

[c 1Kb] De synaxi uero, id est, cursu psalmorum et [d 1Kb] orationum modo canonico quedam sunt distinguenda;  quia uarie a diuersis memorie de eo traditum est, ideo iuxta uite qualitatem ac temporum successionem uarie a me quoque litteris insinuetur. Non enim uniformis esse debet pro reciproca temporum alternatione. Longior enim per longas noctes breuiorque per breues esse conuenit. Inde et [e 1Kb] apud seniores nostros [f 1Kb] ab octauo Kal. Iul. [g 1Kb] cum noctis augmentum [h 1Kb] sensim incipit crescere cum choris breuissimi modi [i 1Kb] in nocte sabbati siue Dominice [i 1Kb] usque ad initium hiemis, id est Kal. Nouemb., in quibus XXu canunt antiphonas [k 3Kb] psalmorum eiusdem numeri, [l 1Kb] qui semper tres loco duobus succedunt [m 2Kb] psallites: ita ut totius psalterii inter duas supra dictas noctes  numerum [a 1Kb] cantent XII choris [b 1Kb] ceteras temperantes tota hieme noctes, qua finita [c 1Kb] uer sensim [d 1Kb] per singulas hebdomadas terni semper decedunt psalmi: ut XII [e 1Kb] in sanctis noctibus tantum antiphone remaneant, [f 3Kb] id est quotidiani hiemales XXu psalmi cursus. [g 1Kb] XXIu autem per totum uer aut estatem, et usque ad autumnale equinoctium, id est uIII Kal. Octobris, in quo similitudo synaxeos sicut in uernali equinoctio, id est, uIII Kal. Aprilis, dum per reciprocas uices paulatim et [h 1Kb] crescit et decrescit. Igitur iuxta uires consideranda uigilia est, maxime cum ab auctore salutis nostre iubemur uigilare et orare omni tempore, et Paulus precipit sine intermissione orare . Sed quia orationum canonicarum noscendus est modus in quo omnes simul  orantes horis conueniunt statutis, quibus absolutis unusquisque in cubiculo suo orare debet [i 1Kb] per diurnas horas terni psalmi pro operum interpositione statuti sunt a senioribus nostris, [i 15Kb] cum uersiculorum augmento interuenientium pro peccatis primum nostris, deinde pro omni populo Christiano, pro sacerdotibus et reliquis Deo consecratis sacre plebis gradibus, postremo pro eleemosynas facientibus, postea  pro pace regum, nouissime pro inimicis, ne illis Deus statuat in peccatum, quod persequuntur nos et detrahunt nobis: quia nesciunt quid faciunt. [k 1Kb] Ad initium uero noctis duodecim psalmi, [l 1Kb] ad medium noctis duodecim simul psalluntur. Ad matutinum uero bis deni, bisque bini per tempora breuium, ut dictum est, noctium sunt dispositi, pluribus  semper nocte Dominica sabbati uigilie deputatis, in quibus [m 1Kb] sub uno uersu LXXu singillatim cantantur. Hec iuxta communem dicta synaxim. Ceterum uero, ut dixi, orandi traditio, ut possibilitas ad hoc destinati sine fastidio uoti preualeat, [n 1Kb] siue perfectio possibilitatis permittat, uel capacitas mentis illius cum necessitatum consideratione, uel uite qualitas possit admittere, quantum  uniuscuiusque feruor exegerit, si liber ac solus sit, aut eruditionis eius quantitas postulauerit, aut status otium, aut magnitudo studii, aut operum qualitas, aut etatis diuersitas permiserit. Ita uarie unius rei perfectio estimanda est, [o 1Kb] quia cum labore adorationis partitur. Et ideo, licet longitudo standi aut cantandi sit uaria, unius tamen perfectionis erit equalitas orandi, in corde et mente iugis intentio.  Sunt autem quidam catholici, quibus idem est canonicus duodenarius psalmorum numerus siue per breues siue per longas noctes, sed per quaternas in nocte uices hunc [a 1Kb] canonem reddunt, ad initium scilicet noctis, ad mediumque noctis, [b 1Kb] siue pullorum quoque cantum ac matutinum. Cursus sicut in hieme paruus esse uidetur, ita estate satis laboriosus, et grauis inuenitur, dum crebris in noctis breuitate expeditionibus non tam lassitudinem facit quam fatigationem. Noctibus uero reuerentissimis Dominice et sabbati ad matutinum ter idem uoluitur numerus, id est, ter denis et sex psalmis. Quorum pluralitas [c 1Kb] ad sanctam conuersationem [d 1Kb] hunc numerum canonicum multis [e 1Kb] dulci  indixit suauitatem tanquam et reliquam disciplinam: sub quorum nimirum regula nullus inuenitur lassus, et cum tanta pluralitas monachorum sit, ita ut [f 1Kb] mille abbates sub uno archimandrita esse referantur, nulla ibi [g 1Kb] a conditione cenobii inter duos monachos rixa fuisse fertur uisa: quod nisi ibi Dei esset habitatio dicentis: Ego in eis habitabo, et inter illos ambulabo: et ipsi erunt mihi populus , esse non posse manifestum est; merito itaque creuerunt, et quotidie, Deo gratias, crescunt in quorum medio Deus habitat, quorum meritis mereamur saluari.



APPENDICES AD CAPUT XXIII.





MONITUM H. MENARDI.





APPENDIX PRIMA.--- [a 3Kb] Quanti psalmi dicendi sunt in noctibus. 

Hiemis tempore [b 1Kb] supra scripto in primis uersu premisso, id est, [c 1Kb] Deus in adiutorium meum intende: Domine, ad adiuuandum me festina. In secundo, [d 1Kb] tertio dicendum: Domine, labia mea aperies, et os meum annuntiabit laudem tuam. Cui subiungendus est tertius psalmus, et [e 228Kb] Gloria. Post  hunc [a 1Kb] psalmus nonagesimus quartus cum antiphona  aut certe decantandus. [b 2Kb] Inde sequatur Ambrosianum.  Deinde sex psalmi; quibus dictis, dicto uersu, [a 1Kb] benedicat abbas, et sedentibus cunctis in scamnis legantur uicissim a fratribus in codice [b 37Kb] super analogium tres lectiones, inter quas et [c 1Kb] tria responsoria cantentur. Duo responsoria sine Gloria dicantur. [d 1Kb] Post tertiam uero lectionem, qui cantat, dicat Gloriam. Quam dum incipit cantor dicere, mox omnes de sedilibus suis surgant ob honorem et reuerentiam sancte Trinitatis. Codices autem legantur in uigiliis Dominice auctoritatis tam ueteris Testamenti quam Noui. Sed et expositiones earum, que [e 1Kb] a nominatis et orthodoxis catholicis Patribus facte sunt. Post has uero sex lectiones cum responsoriis suis sequantur reliqui sex psalmi cum [f 1Kb] alleluia canendi. Post hos lectio Apostoli sequatur  [g 52Kb] ex corde recitanda: et uersus et [h 1Kb] supplicatio Litanie, id est, Kyrie eleison. Et sic finiantur uigilie nocturne.



APPENDIX II.---Qualiter estatis tempore agatur nocturna laus. 

A Pascha autem usque ad Kalendas Nouembris omnis, ut supra dictum est, psalmodie quantitas teneatur: excepto quod lectiones in codice propter breuitatem noctium minime legantur: sed pro ipsis tribus lectionibus una de ueteri Testamento memoriter legatur, quam breue responsorium subsequatur. Et reliqua omnia, ut dictum est, impleantur. Id est [i 6Kb] ut nunquam minus a duodecim psalmorum  quantitate ad uigilias nocturnas dicatur, exceptis tertio et nonagesimo quarto psalmo.



APPENDIX III.---Qualiter Dominicis diebus uigilie agantur. 

[a 21Kb] Dominica die temperius surgatur ad uigilias: in quibus uigiliis teneatur mensura, id est, modulatis, ut supra disposuimus, sex psalmis et uersu, residentibus cunctis disposite, et per ordinem in subselliis, legantur in codice, ut supra diximus, quatuor lectiones cum responsoriis suis: ubi tantum in  quarto responsorio dicatur a cantante, Gloria. Quam dum incipit, mox omnes cum reuerentia surgant. Post lectiones sequantur ex ordine alii sex psalmi cum antiphonis et uersu. Post quos iterum legantur quatuor lectiones cum responsoriis suis, ordine quo supra. Post quas dicantur tria [b 1Kb] cantica de prophetis, que instituerit abbas. Que cantica [c 1Kb] cum alleluia psallantur. Dicto etiam uersu, et benedicente abbate, legantur alie [d 1Kb] quatuor lectiones de Nouo testamento, ordine quo supra. Post quartum responsorium incipiat abbas hymnum, [e 59Kb] Te Deum laudamus;  quo perdicto, [a 4Kb] legat abbas lectionem de Euangelio, cum honore et tremore [b 72Kb] stantibus omnibus; qua perlecta, [c 1Kb] respondeant omnes, amen: et subsequatur mox abbas hymnum, Te decet laus. Et [d 1Kb] data benedictione [e 1Kb] incipiant Matutinos. Qui ordo uigiliarum omni tempore tam estatis quam hiemis equaliter die Dominico teneatur: nisi forte, quod absit, tardius surgant et aliquid de lectionibus breuiandum  est, aut responsoriis: quod tamen omnino caueatur, ne proueniat. Quod si contigerit, digne inde satisfaciat Deo in oratorio, per cuius euenerit neglectum.



APPENDIX Iu.---Qualiter matutinorum solemnitas agatur. 

[f 1Kb] In matutinis Dominico die [g 2Kb] in primis dicatur sexagesimus sextus psalmus sine antiphona. Post quem  dicatur quinquagesimus cum Alleluia. Post quem dicatur [a 1Kb] centesimus decimus septimus [b 50Kb] et sexagesimus secundus. Inde [c 38Kb] benedictiones, et [d 1Kb] laudes, lectio de Scriptura una ex corde, et responsorium Ambrosianum, uersus, canticum de Euangelio, [e 63Kb] litania, et completum est.



APPENDIX u.---Qualiter priuatis diebus matutini agantur. 

[f 1Kb] Diebus autem priuatis Matutinorum solemnitas ita agatur: id est, ut sexagesimus sextus psalmus dicatur [g 20Kb] sine antiphona subtrahendo modice, sicut in Dominica, ut omnes occurrant ad quinquagesimum, qui cum antiphona dicatur. Post quem alii duo psalmi dicantur secundum consuetudinem. Id est, secunda  feria, quintus, et trigesimus quintus. Tertia feria quadragesimus secundus, et quinquagesimus sextus. Quarta feria, sexagesimus tertius, et sexagesimus quartus. Quinta feria, octogesimus septimus, et octogesimus nonus. Sexta feria, septuagesimus quintus, et nonagesimus primus. Sabbato autem, centesimus quadragesimus secundus, et canticum Deuteronomii, quod diuidatur in duas glorias. Nam ceteris diebus canticum unumquodque ex prophetis, sicut psallit Ecclesia Romana, dicatur. Post hec sequentur laudes. Deinde lectio una Apostoli memoriter recitanda. Responsorium Ambrosianum, uersus, canticum de Euangelio, litania, et completum est. [h 1Kb] Plane [i 1Kb] Agenda matutina, uel uespertina non transeat aliquando, [i 1Kb] nisi in ultimo per ordinem oratio Dominica  omnibus audientibus dicatur a Priore [a 2Kb] propter scandalorum spinas, que oriri solent in monasterio; [b 1Kb] ut conuenti per ipsius orationis sponsionem qua dicunt: Dimitte nobis debita nostra, sicut et nos dimittimus debitoribus nostris, purgent se ab huiusmodi uitio. [c 1Kb] Ceteris uero Agendis [d 2Kb] ultima pars eius orationis dicatur, ut ab omnibus respondeatur: Sed libera nos a malo.



APPENDIX uI.---In natalitiis sanctorum qualiter agantur uigilie. 

In sanctorum uero festiuitatibus, [e 1Kb] uel omnibus  solemnitatibus, sicut diximus, die Dominico agendum, ita agatur: excepto quod psalmi aut antiphone, [f 1Kb] uel lectiones ad ipsum diem pertinentes dicantur. [g 1Kb] Modus autem supra scriptus teneatur.



APPENDIX uII.---Quibus temporibus dicatur Alleluia. 

[h 1Kb] A sancto Pascha usque ad Pentecosten sine intermissione dicatur [i 60Kb] Alleluia, tam in psalmis quam in responsoriis. A Pentecoste autem usque ad caput Quadragesime omnibus noctibus cum posterioribus psalmis tantum ad nocturnos dicatur. [i 1Kb] Omni uero Dominica [k 5Kb] extra Quadragesimam cantica, matutini,  prima, tertia, sexta nonaque cum Alleluia dicantur. uespera uero cum antiphona. Responsoria  uero nunquam dicantur cum Alleluia, nisi a Pascha usque ad Pentecosten.



CAPUT XXIu. QUALITER DIuINA OPERA PER DIEM AGANTUR.



§ I.---EX REGULA SANCTI BENEDICTI.

[a 295Kb] Ut ait Propheta: Septies in die laudem dixi tibi  . [b 5Kb] Qui septenarius sacratus numerus a nobis sic implebitur, si matutino, prime, tertie,  sexte, none, uespere, completoriique tempore nostre  seruitutis officia persoluamus. [a 4Kb] Quia de his  horis dixit Propheta: Septies in die laudem dixi tibi . Nam de nocturnis uigiliis [a 1Kb] idem ipse Propheta ait: Media nocte surgebam ad confitendum tibi. Ergo his temporibus referamus laudes [b 1Kb] Creatori nostro, id est matutinis, prima, tertia, sexta, nona, uespera, completorio, et nocte surgamus ad confitendum ei.



§ II.---EX REGULA MAGISTRI .

[c 1Kb] In exercendo maxime diuino officio pre omnibus sancte debet militie ordo constitui; uel quibus uicibus tramis recte obseruationis occurrat, ut etatis mos est, et Patrum instituta sanxerunt, id est, matutinus, prima, tertia, sexta, nona, uespera et completorium; ut compleatur prophetica ordinatio  dicens Domino: Septies in die laudem dixi tibi . Sed prima sic debet dici quomodo duodecima, que dicitur uespera. Nam prima sic debet dici pungentibus iam radiis solis, et uespera adhuc declinantibus radiis eius. Quia quomodo inchoatur dies in initio in opere Dei, [d 1Kb] in tali debet expleri in fine, ut compleatur Scriptura dicens: A solis ortu usque ad occasum . Non enim dixit, post occasum, [e 1Kb] Laudate nomen Domini; quia exitus matutini et [f 11Kb] uespere [g 1Kb] delectabitur Dominus . In quibus temporibus ab angelis nostris diurnis in renuntiatis iustorum benefactis delectabitur Dominus. [h 2Kb] Sicut sanctus Paulus in reuelatione sua dicit: Filii hominum, benedicite Dominum incessabiliter, magis autem cum occiderit sol. Nam initium et finem diei sol nobis iuste ostendit, qui abscessu suo tenebras  introducit. In estiuo uero tempore adhuc altius  stante sole [a 597Kb] lucernaria inchentur propter breues noctes: ut prolixo estus labore lassis fratrum et ieiunio membris in augmento breuium noctium de lucentis  adhuc diei spatio fesse repausationis somnus addatur.



§ III.---EX REGULA SANCTI CASSIANI .

[a 1Kb] Apud Palestine et Mesopotamie uel totius Orientis monasteria exceptis matutinis uel uespertinis diurnarum orationum modus trine confessionis exemplo statutis trinis psalmis quotidie terminatur; ut orationum assiduitas statutis Deo temporibus offeratur, et necessaria operationis officia consummatis iusto moderamine spiritalibus obsequiis nullatenus ualeant impediri. Horarum autem ipsarum, in quibus Deo per totum spatium diei obsequia reddimus,  ratio hec est. Prima pro inchoatione diei. [b 37Kb] Tertia, quia Spiritus sanctus in eadem hora super apostolos descendisse  primitus comprobatur. [c 1Kb] Sexta, pro eo quod immaculata hostia Dominus noster iehsu Christus eadem hora in cruce suspensus obnoxios de eternis peccatorum uinculis liberauit. [d 2Kb] Nona pro eo quod eadem hora Dominus noster descendens ad inferos sanctorum animas, que clause tenebris tenebantur exinde liberauit, et secum transuexit ad celos. Duodecima uero propter terminationem diei, sicut prima inchoatione. Prima uero et duodecima  pro inchoatione [a 3Kb] et terminatione diei postea a Patribus sunt adiuncte; tertiam autem et sextam et nonam etiam ab apostolis legimus fuisse celebratas. [b 1Kb] Nam tertia hora super apostolos in orationum officio constitutos Spiritus sanctus descendit ; sexta uero hora legimus Petrum, dum in cenaculo oraret, subito in excessu mentis uas illud, quod quatuor initiis quasi linteum de celo submissum, uidisse ; de nona autem legimus: Petrus autem et Ioannes ascendebant in templum ad horam orationis nonam . uespertinas autem, uel matutinas orationes non solum ab apostolis, sed etiam in ueteri Testamento legimus eas in templo Domini semper fuisse oblatas. [c 1Kb] Unde et Dauid dicit de uespertinis: Dirigatur oratio mea sicut incensum in conspectu  tuo: eleuatio manuum mearum sacrificium uespertinum . De matutinis autem dicit: Deus, Deus meus, ad te de luce uigilo. Et: In matutinis meditabor in te, quia factus es adiutor meus .



§ Iu.---EX REGULA SANCTI FRUCTUOSI .

[d 1Kb] Prime hore obseruande mensura sancita est, dicente Propheta: Mane astabo tibi, [e 1Kb] et uidebo te, quia tu es Deus nolens iniquitatem. Et iterum: Ad te  orabo, Domine, mane exaudies uocem meam . Secunda quoque inter primam et tertiam constituta, quasi quidam limes ponitur. Unde et a monachis necesse est, ne otiosa ducatur. Ideo constitutum est, ut trino psalmorum obsequio frequentetur, que et prime consummet officium, et subsequenter tertie incipiat scandere gradum. Ita quoque in reliquis constitutum est hunc seruandum esse ordinem horis tertia, sexta, nona, [f 1Kb] duodecima, uidelicet atque uespera; ut ante et [g 1Kb] post trinas has legitimas horas peculiaris orationis prosequantur obsequia. Nocturno igitur tempore [h 1Kb] prima noctis hora sex orationibus celebranda est: ac deinde decem psalmorum concentu cum laude et benedictionibus consummanda in Ecclesia est. [i 1Kb] Deinde ualefacientes inuicem, et  reconciliationi et satisfactioni alterutrum insistentes laxant mutuo debita: et pietate paterna, qui [i 1Kb] segregati a cetu fraterno ob negligentiam suam fuerant, mereantur indulgentiam. Tunc demum pergentes ad cubilia, atque in unum coniuncti ceuntes ad perfectionem pacis, et reorum absolutionem, cantatis tribus psalmis iuxta morem cum laude, et benedictione, symbolum Christiane fidei communi omnes recitent uoce; ut fidem suam puram coram Deo  ostendentes, [a 1Kb] si quid dubium non est fieri, uel accidere, ut nocturno quisquam tempore uocetur a corpore, commendatam iam fidem suam et expiatam ab omni [b 1Kb] scandalo conscientiam proferant ante Deum. Post deinde adeant cubilia summo cum silentio exhibito, gressuque quieto, nec ullus se uel ultra cubiti spatium iungens alter ad alterum, uel saltim alium respicere audens pergat ad lectum suum: ubi tacite orationi insistens, psalmosque recensens ultimo orationem suam quinquagesimi psalmi recitatione, atque oratione consummet. Nec strepere, uel mutire ausus aut excreare cum [c 1Kb] gratia nocturni somni capiat silentium.



APPENDIX I.---Quanti psalmi per easdem horas dicantur. 

Iam de nocturnis, uel matutinis digessimus ordinem psalmodie: nunc de sequentibus horis uideamus. Prima hora dicuntur psalmi tres singillatim, et non sub una gloria. Hymnus eiusdem hore post uersum: Deus in adiutorium meum intende, antequam psalmi incipiantur. Post expletionem uero trium psalmorum recitetur lectio una, uersus: et [d 1Kb] Kyrie eleison, [e 11Kb] et misse sint. Tertia uero, et sexta et nona eodem ordine celebrantur: [f 1Kb] oratio, id est, uersus, hymni earumdem horarum, [g 1Kb] terni psalmi, lectio. et uersus, Kyrie eleison, et misse sint. Si maior fuerit congregatio, cum antiphonis, [h 1Kb] si  uero minor, in directum [a 1Kb] psallantur. uespertina autem synaxis quatuor psalmis cum antiphonis terminetur. Post quos psalmos [b 1Kb] Apostoli lectio recitanda est. Inde responsorium, Ambrosianum, uersus, canticum de Euangelio, et [c 1Kb] oratio Dominica; et fiant misse. [d 8Kb] Completorium autem trium psalmorum dictione terminetur. Qui psalmi [e 1Kb] directanei sine antiphona dicendi sunt; post quos hymnus eiusdem hore, lectio una, uersus: Kyrie eleison, [f 1Kb] benedictio; [g 1Kb] post misse fiant.



APPENDIX II.---Quo ordine psalmi dicendi sunt. 

In primis semper diurnis horis dicatur uersus: Deus in adiutorium meum intende: Domine, ad adiuuandum me festina, [h 1Kb] etc. Inde hymnus uniuscuiusque  hore. Deinde prima hora Dominica [i 1Kb] dicenda, quatuor capitula psalmi [i 1Kb] centesimi octaui decimi [k 1Kb] dicantur. Reliquis uero horis, id est, tertia, sexta, uel nona terna capitula supra scripti psalmi octaui decimi dicantur. Ad primam autem secunde ferie dicantur tres psalmi, id est, primus, secundus, et sextus. Et ita per singulos dies ad primam usque [l 1Kb] dominicam dicantur per ordinem terni psalmi [m 1Kb] usque ad nonum decimum psalmum: ita sane, ut nonus psalmus, et septimus decimus partiantur in duas glorias: et sic fiat, [n 1Kb] ut ad uigilias Dominica semper a uicesimo incipiatur. Ad tertiam, uero sextam, nonamque ferie secunde, nouem capitula, que residua sunt de centesimo decimo octauo, ipsa terna per easdem horas dicantur. Expenso ergo  psalmo centesimo octauo decimo duobus diebus, id  est, Dominica et secunda feria; tertia feria iam ad tertiam, sextam uel nonam psallantur terni psalmi a centesimo nonodecimo usque ad centesimum uigesimum septimum, id est, psalmi nouem. Quique psalmi semper [o 3Kb] usque ad Dominicam per easdem horas [p 1Kb] itidem repetantur. Hymnorum nichilominus, lectionum, uel uersuum dispositione uniformi cunctis diebus seruata. Et ita scilicet, ut semper Dominica a centesimo octauo decimo incipiatur. uespera autem quotidie quatuor psalmorum modulatione canatur. Qui psalmi incipiantur a centesimo nono usque ad centesimum quadragesimum septimum, exceptis his, qui in diuersis horis ex eis sequestrantur, id est, a centesimo septimo decimo ad centesimum uigesimum septimum, et centesimo tricesimo tertio, et centesimo  quadragesimo secundo. Reliqui omnes in uespera dicendi sunt. Et quia minus ueniunt tres psalmi, ideo diuidendi sunt, qui ex numero supra scripto [q 1Kb] fortiores inueniuntur, id est, centesimus tricesimus octauus, et centesimus quadragesimus tertius, et centesimus quadragesimus quartus. Centesimus uero sextus decimus, quia paruus est, centesimo quintodecimo coniungatur. Digesto ergo ordine psalmorum uespertinorum, reliqua, id est, lectiones, responsoria, hymni, uersus, uel cantica, sicut supra taxauimus, impleantur. Ad completorium uero quotidie iidem psalmi repetantur, quartus, [r 8Kb] nonagesimus, et centesimus trigesimus tertius. Disposito ordine psalmodie diurne, reliqui omnes psalmi, qui supersunt, equaliter diuidantur in septem noctium uigiliis, [s 2Kb] partiendo scilicet,  qui inter eos prolixiores sunt psalmi, et duodecim  per unamquamque constituantur noctem. [a 2Kb] Hoc precipue commonentes, ut si cui forte hec distributio psalmorum displicuerit, [b 3Kb] ordinet, si melius aliter iudicauerit: dum omnimodis id attendatur, ut omni hebdomada psalterium ex integro numero [c 44Kb] centum quinquaginta psalmorum psallatur; et Dominico die semper a capite repetantur ad uigilias.  Quia nimis iners deuotionis sue studium uel seruitium ostendunt monachi, qui minus psalterio cum canticis consuetudinariis per septimane curriculum psallunt: d 1Kb] dum quando legamus sanctos Patres nostros uno die hoc strenue implesse: quod nos tepidi utinam septimana integra persoluamus.



CAPUT XXu. DE DISCIPLINA PSALLENDI.



§ I.---EX REGULA SANCTI BENEDICTI.

Ubique credimus diuinam esse presentiam, et oculos Domini in omni loco speculari bonos et malos. Maxime tamen sine aliqua dubitatione credamus, cum ad  opus diuinum assistimus. Ideo semper memores simus quod ait Propheta: Seruite Domino in timore . Et iterum: Psallite sapienter . Et: In conspectu angelorum psallam tibi . Ergo consideremus qualiter oporteat nos in conspectu  Diuinitatis et angelorum esse. Et [a 1Kb] sic stemus ad psallendum, [b 2Kb] ut mens nostra concordet uoci nostre.



§ II.---CASSIODORI DE PSALMO CI.

[c 1Kb] Hunc modum sancte orationis seruandum deuotissimus Christianus intelligat, ut id ipsum cogitet quod orat, ipsum respiciat mente cui supplicat. Omnes superfluas cogitationes excludat, aliud non admittat extraneum: ne, ut ait quidam, [d 1Kb] purissimis fontibus apros immittere uideatur improuidus. Hinc etiam Ambrosii secundum Apostolum hore sexte roseus ille hymnus redoluit, cum ait:

[e 1Kb] Orabo mente Dominum,
Orabo simul spiritu:
Ne uox Deo sola canat,
Sensusque noster alibi 
Ductus aberret et fluctuans
uanis preuentus casibus.
Tunc enim [f 1Kb] accepta est
Oratio canentium,
Si pura mens idem gerat
Quod explicat uox cantici.



§ III.---EX REGULA BASILII .

Interrog. [g 1Kb] Quid est, psallite sapienter? .---Resp. [h 1Kb] Quod est in omnibus cibis gustu unumquemque dignoscere, cuius saporis sit, hoc est, et  ex uerbis sancte Scripture prudentie sensus: [i 1Kb] Fauces, inquit, escas gustabunt, [i 14Kb] sensus autem uerba discernit . Si quis autem animam suam ita intendit in singula uerba psalmorum, sicut gustus intentus est ad discretionem saporis ciborum, iste complet hoc quod dicitur: Psallite sapienter.



§ Iu.---EX REGULA SANCTI BASILII .

Interrog. [k 1Kb] Unde ergo uagatur mens nostra, et cogitationes diuerse ascendunt in corde nostro, et quomodo possumus emendare?---Resp. uagatur quidem mens interdum etiam otio, cum non occupatur in necessaria sollicitudine, in remissione posita et securitate, non credit presentem Deum scrutantem renes et corda. Si enim hoc crederet, faceret  hoc quod superius dictum est: Prouidebam Dominum in conspectu meo semper, quia a dextris est mihi, ne commouear . Qui autem hoc agit [l 1Kb] nec horum similia, neque uagabitur unquam, neque habebit otium uanis cogitationibus indulgere, uel aliquid cogitare quod non ad edificationem fidei pertineat, [m 19Kb] et ad aliquam anime utilitatem spectet, quanto magis nichil audebit quod aduersum sit Deo et non ei placeat cogitare.



§ u.---EIUSDEM .

Interrog. [a 1Kb] Quomodo obtinebit quis ut in oratione sensus eius non uagetur?---Resp. Si certus sit se assistere ante oculos Dei. Si enim quis iudicem suum uidens uel principem, et loquens cum eo, non sibi credit licitum esse uagari oculis et alios aspicere dum ibi loquitur, [b 1Kb] quanto magis qui accedit ad Dominum nusquam debet mouere oculum cordis, sed intentus esse in eum qui scrutatur renes et corda , ut impleat illud quod scriptum est: Leuantes puras manus sine ira et disceptatione .



§ uI.---ITEM IPSE .

Interrog. [c 1Kb] Si possibile est obtinere hominem ut in omni tempore et loco non uagetur mens sua, uel quomodo id fieri potest?---Resp. Quia possibile est,  ostendit ille qui dixit: Oculi mei semper ad Dominum . Et iterum: Prouidebam Dominum in conspectu meo semper, quia a dextris est mihi, ne commouear . Quomodo autem possibile sit prediximus, id est, si non demus anime nostre otium, sed omni tempore de Deo, et de operibus, ac de beneficiis eius, et de donis cogitemus, et hec cum confessione et gratiarum actione semper uoluamus in mente, sicut scriptum est



§ uII.---EX REGULA SANCTORUM PAULI ET STEPHANI .

[d 1Kb] Somnus cum opus Dei dicitur, cum Dei auxilio omnino a nobis fugandus est. Timentes illud prophete: Maledictus qui facit opus Dei negligenter . Et illud: Dormierunt somnum suum, et nichil  inuenerunt omnes uiri diuitiarum in manibus suis .



§ uIII.---ITEM IPSI .

[e 1Kb] Nulli liceat tempore, quo opus Dei canitur, qualibet occasione sermonem contra alium fratrem proferre: nisi seniori tantum, cui sine dubio solent cause cuiuscunque rei aut ordinande aut corrigende nonnunquam emergere.



§ IX.---EX REGULA SANCTI AURELIANI .

[f 1Kb] Ad uigilias [g 1Kb] nullus dormiat. Si uero Dominici,  aut festi dies sunt, cum somnus uenerit, aliis sedentibus stet, ut possit a se somni marcorem repellere, ne in opere Dei aut tepidus inueniatur aut negligens.



§ X.---ITEM IPSE .

Cum psallitur, studeant sancte anime uestra [h 1Kb] non uagari animo, uerum etiam nec operari aut loqui presumant: sed, psallite sapienter , sicut dixit Propheta: Psallam et intelligam . Et illud: Psallam spiritu, psallam et mente . Metuens illud: Maledictus homo qui facit opus Dei [i 7Kb] negligenter .



§ XI.---TRACTATUS BEATI AUGUSTINI DE EO QUOD SCRIPTUM EST IN EuANGELIO: Ubi duo uel tres congregati fuerint in nomine meo.

[i 1Kb] Magnam nobis, fratres dilectissimi, securitatem  in Euangelio Dominus donare dignatus est dicens: Ubi fuerint duo uel tres congregati in nomine meo, ibi sum in medio eorum . Si duobus uel tribus interesse dignatur, quanto magis quando totus populus in ecclesia fideli deuotione colligitur, et concurrentium societate membrorum capiti suo Christo Ecclesie corpus unitur. Ubi sunt, inquit, duo uel tres congregati in nomine meo. Cum ergo congregatio ad multos pertineat, uidendum est quomodo sermo diuinus de duobus uel tribus dicendum esse iudicauerit. Ego puto quod de uno possit dici, qui in domo Dei possit congregari, id est, ut ad exorandum Dominum non solum exterioribus, sed etiam interioribus sensibus et desideriis, fide et operibus totus intreat. Nam si intra ecclesiam solo corpore,  quisque ille, teneatur, et toto extra ecclesiam corde uersetur, et exterior a spiritu suo diuisus et separatus ingreditur: et quod est in homine pretiosius, hoc diuinis obsequiis peregrinatur: dum solum in presenti terra retinetur, anima uero per lasciua ludibria in multiplices [k 1Kb] cursus captiua distrahitur. Et ideo quando quisque nostrum ante iudicem suum eternam causam commendaturus assistit, non aliud appareat intus, et aliud foris sit. Nihil ab homine [l 1Kb] de parte hominis obtinetur. Nam si dixit: Ubi sunt  duo uel tres congregati, quomodo probabitur congregatus, qui a semetipso cogitatione et uagatione dispersus est? Et quomodo erit in medio tui, si tecum tu ipse non fueris? [a 1Kb] id est, illis, qui poscit, quomodo aderit ille qui poscitur? Quomodo suscitabitur iudex, si dormitauerit aduocatus? Opus est itaque ut quod postulat uocis sonus, obtineat sedulitatis affectus: Reuoca intus sollicitam mentem, per quam omne sacrificium offerre te conuenit. De templo Dei absentare non conuenit sacerdotem. Hec ergo considerantes, fratres karissimi, quotiescunque psallimus, aut in oratione procumbimus, iugiter illud Apostoli consideremus quod ait, orationi instantes et uigilantes in ea . Et iterum: Psallam spiritu, psallam et mente . Si enim aut  dum psallimus aut dum orationi insistimus, seculares cogitationes intentionem animi nostri a sensu diuine contemplationis auerterint, faciunt nos captiuis sensibus sine ullo anime fructu huc illucque discurrere. Quam rem Christo auxiliante cito poterimus euadere, si similitudinem peccatorum nostrorum uoluerimus attentius cogitare. Si enim pro peccatis nostris, id est, quecunque male cogitauimus, quecunque iniuste diximus, cum ingenti rugitu et gemitu, sicut expedit, supplicamus, cogitationes superflue aut non ueniunt, aut si se ingesserint, dum eis non prebemus assensum, cito erubescunt atque discedunt. Quid enim homo cogitare debet quando cum Deo loquitur, nisi tota intentione mentis ad illius misericordiam intentus aspiciat? Et quia difficile est  ut nobis non subripiant alique cogitationes, uel moras habere in nobis non permittantur. Cogitatio enim aut de cupiditate aut de luxuria ueniens sic est quomodo si aliquis carbones accensos in suis  manibus apprehendat: si eos statim sine mora proiecerit, nocere ei ignis ille non poterit; si uero qualemcunque moram habuerit, sine uulnere iactari non poterunt. Et quia de multis negligentiis non solum nos minuta peccata uel ut circumuolantes musce iugiter inquietant, sed etiam nos crimina capitalia ad aliquod malum perpetrandum frequenter instigant, sicut etiam supra suggessi toto corde et toto animo, diu noctuque contra insidias inimici, de quo scriptum est  quod ei sint

. . . . nomina mille,
Mille nocendi artes, . . . .
pugnare fortiter studeamus. Si enim diligenter attendimus conscientias nostras, spiritales ibi pugnas  fieri, et secundum apostoli Pauli sententiam  spectaculum Deo et angelis eius esse cognoscimus: et [b 1Kb] in arena mundi huius contra omnia peccata uel crimina, uelut contra crudelissimas bestias, nos iugiter pugnare sentimus. Hec enim qui diligenter attenderit, ipse suus aspector assistit, et quedam anime sue diuortia inter utiles et contrarias uoluntates anxius pugnas nutantes inspiciet, et quid eum deceat oculo interiore considerat. Diligenter, queso, fratres, attendite et cognoscite quia in nobismetipsis habemus amphitheatrum spiritale, [c 1Kb] et illam quam [d 1Kb] silua barbara in spectaculis fingunt, quotidie patimur et in ambitu cordis nostri. Ego enim, fratres, nolo quibuscunque iniuriam facere, neminem profero nuncupatim. uideat unusquisque in  conscientiam suam quid reperiat. [e 2Kb] Nam uideo interdum in moribus nostris [f 175Kb] iras leonum, in affectionibus seuitias ursorum, in mente, [g 1Kb] uarietates pardorum, in auaritia rapacitatem luporum, in concupiscentia  [a 11Kb] sitim onagrorum, [b 1Kb] in sensibus stultitiam uulturum, in memoria obliuionem ceruorum, in mendaciis fallaciam uulpium, in inuidia uenenum uiperarum, in ieiunio tarditatem boum, in corde inscitiam uitulorum, in superbia ceruices taurorum, in impudentia frontem arietum, in leuitate mobilitatem capreolorum, in uisceribus callum uerrium, in cogitationibus uolutabra porcorum, in lingua dentes aprorum, in conscientia maculas tigrium, in iracundia tumentia colla draconum, in peccatis moles elephantorum. Unde deprecor ut, agnoscentes nos tantis periculis circumdatos, attentius pro nobis inuicem Domino supplicemus. Fiant, o Benedicti fratres et adiutores, uel conserui in Domino, fiant manus nostre, id est, sancte orationes, simul cum  operibus bonis ad Dominum, ut introducti in tam periculoso agone, et in theatro mundi huius in quo nemo coronatur nisi qui legitime certauerit, letum Deo et angelis spectaculum prebeamus, ut ipso auxiliante, deuictis et prostratis aduersariis, cum triumpho ad eternam patriam remeantes illam felicem et desiderabilem uocem audire mereamur: uenite, benedicti Patris mei, percipite regnum quod uobis paratum est ab origine mundi . Quam rem ut obtinere cum Dei gratia mereamur, sicut supra suggessimus, quando in oratione aut caput inclinamus, aut genua flectimus, tota intentione animi, totis uiribus laboremus, ne nobis cogitatio aut superflua aut iniqua subripiens mentem nostram a  perfecta et compuncta possit oratione subtrahere.  Et quia quando pro peccatis nostris humiliter supplicamus, ad Dominum nos loqui cognoscimus, timere debemus ne forte si aliud quam id quod petimus cogitare poterimus, diuine maiestati, antequam stare uidemur, iniuriam faciamus. Certi enim esse et tota deuotione confidere debemus, quod si quando aut illa psallimus aut oramus, hoc quod proferimus ex ore teneamus in corde. Et tunc oratio nostra omnis exauditur a Domino. Quod ipse prestare dignetur, qui cum Patre et Spiritu sancto uiuit et regnat in secula seculorum. Amen.



§ XII.---EX REGULA SANCTI CASSIANI .

[c 1Kb] Predicte autem hoc modo incipiuntur atque finiuntur, [d 1Kb] ut finito psalmo non continuo ad orationem  inflexis genibus corruatur, sed antequam flectantur genua maiorem temporis partem stantes in supplicatione expendant: et post hec puncto breuissime procidentes in terram uelut adorantes tantum diuinam clementiam summa uelocitate consurgant: et iterum erecti [e 135Kb] expansis manibus, sicut prius stantes orauerant, modicum suis precibus immorentur. Ideo autem sic orare preceptum est, quia, dum diutius orantes in terra procumbimus, non solum cogitationibus, uerum etiam somno grauius impugnamur. Nam multi, qui nesciunt, necdum bene finito psalmo in orationem procumbere festinant, et dum de lassi corporis refectione potius quam de orationis utilitate cogitant, optant incuruatione genuum diutius incuruari. Cum autem is  [a 1Kb] qui precedit, de oratione surrexerit, omnes pariter erigantur. [b 1Kb] Similiter nec antequam ille ad orationem [c 1Kb] inclinetur, aliquis se inclinare presumat: ne non tam prioris conclusionem, qui precem colligit, quam suam celebrasse uideatur.



§ XIII.---EX REGULA SANCTI CAESARII .

[d 1Kb] Cum uero psalmis et hymnis oratis Deum, id uersetur in corde quod profertur in uoce. Quodcunque operis feceritis, quando lectio non legitur, de diuinis Scripturis aliquid ruminate. Aegrotantes uero sic tractandi sunt, ut citius conualescant. [e 1Kb] Sed cum uires pristinas reparauerint, redeant ad feliciorem abstinentie consuetudinem. [f 1Kb] Non sit notabilis habitus uester, nec affectetis placere uestibus, sed moribus, quod decet propositum uestrum.



§ XIu.--- [g 4Kb] DICTA CAESARIAE.

Beatus Cesarius non de superficie labiorum aliquid Scripture meditatus est; psalmum ipsum quem recitauit, si uel unus sermo cum preteriit ubi sensum intelligentie non accommodasset, non ei laboriosum  fuit tot uicibus eum repetere, donec nec unus sermo eum subterfugeret, implens illud: Psallam spiritu, psallam et mente . Et illud: Psallam et intelligam .



§ Xu.---Eiusdem.

Sicut laudabilis ignis per lectionis assiduitatem acquiritur et nutritur, [h 1Kb] ita iste per cogitationes malas et sordidas, seu ad Deum non pertinentes, sicut uenenum serpentis et sicut gladius occidit. Qui sicut fieri non potest ut non ueniant, ita, si non inuitantur, tarde ueniunt. Inuitatio tunc fiet, quando meditatio sancta defuerit. Dominus dicit: [i 1Kb] Inuenit mentem uacuam scopis mundatam et assumit septem spiritus nequiores se, et fiunt [i 1Kb] nouissima illius peiora prioribus . Que si uenerint, si non teneantur,  cito discedunt; si non ruminantur, non urent; non delectentur, [k 1Kb] non maculent; cito excutiantur et puluerem suum non relinquant; non illis consentiatur et non uulnerant; non audiantur, ut uel in linguam procedunt, et uenenum ipsorum non serpit.



§ XuI.---Eiusdem.

Puritas cordis omnia uitia excludit, omnes uirtutes obtinet: Letetur cor querentium Dominum . Quia ibi est habitaculum Spiritus sancti ubi fuerit puritas cordis. Quam uirtutem qui uoluerit obtinere, [a 1Kb] nichil preter quod de Deo cogitauit, aut loquitur, euidenter scimus. Quod si uel punctum hore meditatio Dei discesserit, statim inimicus aderit. Quod ualde deuitandum est. Et scriptum est: Abominatio est Domino cogitatio iniqua . Ideoque, quia omnino mens humana otiosa esse non potest, [b 1Kb] talis sit meditatio, que non fetorem faciat, sed sit bonus odor Christi.



§ XuII.---EX REGULA MAGISTRI .


[c 1Kb] Tanta debet esse reuerentie grauitas uel disciplina psallendi, ut amabilius a Domino quam a nobis dicitur, audiatur. Sicut ait Scriptura: Exitus matutini et uespere [d 1Kb] delectaberis . Et item: [e 19Kb] Bene psallite ei in iubilatione, quia rectus est sermo Domini . Et item: Exsultate ei cum timore . Et item: [f 3Kb] Psallite Domino sapienter . Ergo si sapienter et cum timore iubet psalli, oportet psallentem immobili corde, [g 1Kb] inclinato corpore stare, et laudes Domino moderate canere: quippe qui ministerium suum ante Diuinitatem implet, docente hoc Propheta, cum dicit: In conspectu angelorum psallam tibi . Nam considerare debet, qui psallit, semper, ne alibi sensus eius demigret. Ne, cum in aliam cogitationem  sensus noster migrauerit, de nobis dicat Deus: Populus iste labiis me honorat, cor autem eorum longe est a me . Et item de nobis dicatur: Ore suo benedicebant, et corde suo maledicebant . Ne, cum in sola lingua Deum laudamus, in sola [h 1Kb] regia oris nostri Deum admittamus; intus in domum cordis introductum diabolum [i 1Kb] collocemus fortiorem. Ab introducente iudicatur, qui intus ingreditur, quam qui foris exspectat. Ergo ad tantum et ad tale officium cor pariter cum lingua conueniat cum timore Domino quotidianum debitum redhibere. Et notet sibi in corde qui psallit ad singula omnia testimonia que dicit. Qui singuli uersus, si notentur, proficiunt anime ad salutem; et in eis totum inuenitur quod queritur, quia omnia ad edificationem loquitur  psalmus, dicente Propheta: Psallam et intelligam in uia immaculata, quando uenies ad me . Quod sonat in uoce, ipsum sit in mente psallentis. Psallamus ergo uoce et mente communiter, dicente Apostolo: Psallam spiritu, psallam et mente . Non solum uocibus, sed et corde ad Dominum clamate. Cauendum namque est, cum psallitur, ne frequens tussis aut anhelitus prolixus abundet, aut saliuarum excreatus a psallente inante iactentur: sed debere fratrem post se proiicere; quia angeli ante psallentes docentur stare, cum dicit Propheta: In conspectu angelorum psallam tibi . Cum hec ergo omnia impedimenta psallentibus a diabolo fuerint ministrata, mox sibi, qui psallit, signet os [i 1Kb] Christi sigillo.



CAPUT XXuI. DE REuERENTIA ORATIONIS.



§ I.---EX REGULA SANCTI BENEDICTI.

[a 2Kb] Si, cum hominibus potentibus uolumus aliqua suggerere, non presumimus nisi cum humilitate et reuerentia, quanto magis Domino Deo uniuersorum  cum omni humilitate et puritatis deuotione supplicandum est. [a 2Kb] Et non in multiloquio, sed in puritate cordis, et compunctione lacrymarum nos exaudiri  sciamus. Et ideo breuis debet esse et pura oratio, nisi forte ex affectu [b 5Kb] inspirationis diuine gratie protendatur. [c 6Kb] In conuentu autem omnino breuietur  oratio; et [a 1Kb] facto signo a priore, omnes pariter surgant.



§ II.---EX REGULA SANCTI BASILII .

Interrog. Quomodo obtinebit quis ut in oratione sensus eius non uagetur?---Resp. Si certus sit se assistere ante oculos Dei, etc.



§ III.---Item eiusdem .

Interrog. Si possibile obtinere hominem, ut in omni tempore et loco non uagetur mens sua, etc.



§ Iu.---EX REGULA MAGISTRI .

[b 1Kb] Si hominibus carnalibus nisi cum humilitate non fit precatio cum beneficia eos aliqua temporalia postulamus, quanto magis conuenit ut pro peccatis nostris uel facinoribus omni, qua possumus, Christum prece rogemus. Nulla ergo debet esse [c 25Kb] in oratione  duplicitas; non unum in ore, alterum in corde inueniatur. Non in multiloquio protrahi orationem debere, sicut ait sanctum Euangelium hypocritas eos fieri tales. [d 2Kb] Non frequens tussis, non excreatus assiduus, non anhelitus abundet. Quia hec omnia orationibus et psalmis ad impedimentum a diabolo ministrantur. Nam illud quod diximus superius  et in orationibus caueatur, ut, qui orat, si uoluerit expuere, aut narium spurcitias iactare, non inante, sed post se retro proiiciat propter angelos in ante stantes, demonstrante Propheta ac dicente: In conspectu angelorum psallam tibi, adorabo ad templum sanctum tuum. Ergo uides, quia ante Angelos ostendimur et orare, et psallere. Nam ideo diximus [e 1Kb] breuem fieri orationem, ne per occasionem  prolixe orationis obdormiant, aut forte diu iacentes  diabolus eis ante oculos diuersa ingerat, uel in corde aliud subministret. Ergo oportet orare cum timore suppliciter, ut qui orat presentis Christi uideatur pedes tenere. Et cum tanto debemus orare timore, ut cognoscamus quia cum Deo loquimur. Orare ergo debemus cum omni mente, sicut Apostolus ait: [f 1Kb] Orabo simul et mente et spiritu .



§ u.---EX REGULA PATRUM, De accedendo ad Deum.

[g 1Kb] Quanta intentione et custodia inquirendum sit qualiter ad cultum religionis tam operibus quam oratione tendatur, hortante Propheta didicimus, qui ait: [h 1Kb] Accedite ad Deum, et illuminamini et [i 1Kb] uultus uestri non confundentur . Accedendum semper est, ut accessum sequatur illuminatio. Si  non accedimus, non illuminamur. Et cum eodem dicere possumus: [i 1Kb] Inquisiui Dominum, et exaudiuit me . Inquirendo etenim et omni intentione petendo exauditur, qui se exterius a seculi desideriis atterit et interius cum omni cordis contritione per ardorem compunctionis pollet. Petite, inquit, et dabitur uobis . Si omnis qui petit accipit, cur carnis ignauia prepediente et facinorum mole obstante non hoc quotidie petamus quod in eternum possideamus? beate scilicet uite premium, eterni muneris perenne suffragium, quod sine grandi labore acquiri non potest: cum primum per desiderium et doctrinam incognite menti inseritur, et postmodum opus implendo sacratur; quod sine ineffabili omnipotentis Dei presidio uel adiutorio  impetrari non potest: quamuis alius riget, et alius  plantet, Deus autem incrementum dat . Sic Salomon testatur dicens: [a 1Kb] Hominis est preparare cor, Domini est dare consilium . Datus ergo consilium a Domino, si obstinate mentis aditus non denegetur. Sic per Apocalypsim dicitur : Ecce ego sto ad ostium et pulso: si quis aperuerit mihi, intrabo ad illum, et cenabo cum illo, et ille mecum. Ad opus ergo diuine seruitutis quando assistimus, tam corpore quam animo parati esse debemus, ut eum pulsantem intra mentis septa recipiamus: eaque, cor nostrum Spiritus sancti igne accensum semper cogitet, que Creatoris misericordiam ad nostram cenam uenientem, nosque ad suam deducentem prouocent: in qua quis cum uenerit, inebriabitur ab ubertate domus eius, et torrente  uoluptatis eius potabitur, quia apud ipsum est fons uite; et in lumine eius lumen uidebitur, qui pretendit misericordiam suam scientibus se, et iustitiam suam his qui recto sunt corde. Ea ergo semper lingua proferat que Conditori placeant, iuxta illud Psalmographi preconium: Seruite Domino, inquit, in timore, et exsultate ei cum tremore .Tunc ergo Creatori timendo seruitur, si opus bonum uoci laudis iungitur, sicut alibi per Psalmistam dicitur: Psallite sapienter . [b 1Kb] Sapienter etenim psallit, qui uoci laudanti noxiis operibus non contradicit; et qualiter oporteat diuine potentie famulari, sollicita cura omnique studio prosequitur. Sic ergo mens nostra intenta ad psallendum incedat, qualiter nullo prepedita salutaris desiderii obstaculo,  nullo temporis fuscata uitio, sed semper intenta in celestibus, humilitate et puritate promptissimaque deuotione ornata ad eterna premia peruenire contendat. Sic cordis compunctione flagret, qualiter in se Creatoris misericordiam excitet. Nec se in multiloquio quisquam, sed potius in puritate cordis et lacrymarum ubertate exaudiri credat. Non enim  longe orationis prolixitas, sed prompte mentis intentio pietatem clementis Iudicis excitat. Orandus ergo semper est, ut largiatur delinquentibus ueniam, qui languenti mundo per crucis passionem infudit medicinam salus mundi eterna iehsu Christus, qui cum Patre et Spiritu sancto uiuit et regnat in secula seculorum. Amen.



§ uI.---EX REGULA SANCTI CASSIANI .

[c 1Kb] Tantum autem ab omnibus qui ad orandum conueniunt silentium preberi debet, ut in ea hora precipue, quando curuatis genibus fit oratio, non sputum, aut excreatio obstrepat, non tussis insonet, non oscitatio somnolenta [d 1Kb] dissutis et apertis trahatur maxillis, nulla suspiria, que alium impediant, emittantur, nulla uox absque sacerdotis, qui precem  concludit, audiatur: nisi que per excessum mentis intolerabili feruore compunctionis immittitur. Si quis autem in tepore mentis constitutus [e 2Kb] cum clamore orat, aut aliquas excreationes et sputamenta, uel alia que diximus, a precipitatione [f 3Kb] [se] e faucibus suis emittit, peccat dupliciter: primum, quia orationis sue reus est, quod eam negligenter offerat Deo; secundum, quod alterius, qui forsitan intentius orare potuit, indisciplinato strepitu obstrepat sensum.



§ uII.---Item eiusdem .

[g 1Kb] Ideoque ergo utiliter Patres nostri ipsam orationem celeri fine concludi iusserunt, ne forte immorantibus nobis in ea, quidam tussis uel phlegmatis aliarumque rerum interrumpat strepitus; et dum  adhuc feruet oratio uelut ex faucibus diaboli uelociter rapiatur. Qui cum nobis semper sit infestus, tunc quam maxime assistit infestior, cum nos contra se offerre preces Domino uiderit, festinans mentem nostram ab intentione orationis aut cogitationibus, aut excitatis humoribus reuocare. Propterea ergo [h 2Kb] breues quidem orationes, sed frequentes fieri Patres  nostri iusserunt: breues, ideo ut insidias diaboli, insistentis tunc precipue cum oramus, in ipsa breuitate uitare possimus: frequentes autem, ideo ut per ipsam frequentiam Deum precantes iugiter ei coherere possimus.  Propter hanc frequentiam orationis, et illud utile est ut longiores psalmos non usque ad finem continuata pronuntiatione, sed equali numero uersus diuisos duabus uel tribus incisionibus cum orationis intentione finiamus. Quia non in multitudine uersuum,  sed mentis intelligentia delectari debemus, illud uirtute sectantes: Psallam spiritu, psallam et mente . Ideoque utilius decem uersus cum rationabili assignatione cantare, quam totum psalmum cum confusione mentis effundere. Confusio autem mentis pro hoc generatur, quia dum residuum psalmorum numerum modumque consideramus, non intelligentiam mentis aut distinctionem sensuum requirimus, sed ad finem festinare tepiditatis fastidio perurgemur.



CAPUT XXuII. DE PRAEPOSITO MONASTERII.



§ I.---EX REGULA SANCTI BENEDICTI.

[a 1Kb] Sepius quidem contingit ut per ordinationem [b 214Kb] prepositi scandala grauia in monasteriis oriantur, dum sint aliqui maligno spiritu superbie inflati, [c 1Kb] et estimantes se secundos esse abbates, assumentes sibi tyrannidem [d 1Kb] scandala nutriunt, et dissensiones in congregatione faciunt, et maxime in illis locis ubi ab eodem [e 1Kb] sacerdote [f 3Kb] uel ab eis abbatibus  qui abbatem ordinant, ab ipsis etiam et prepositus ordinatur. Quod quam sit absurdum facile aduertitur, quia ab ipso initio ordinationis materia ei datur  superbiendi, dum ei suggeritur a cogitationibus suis exutum eum esse a potestate abbatis sui, quia [g 1Kb] ab ipsis es et tu ordinatus a quibus et abbas. Hinc suscitantur inuidie, rixe, detractiones, emulationes, dissensiones, exordinationes; et dum contraria sibi abbas prepositusque sentiunt, et ipsorum necesse est sub hanc dissensionem animas periclitari; et hi qui sub ipsis sunt, duma dulantur partibus,  eunt in perditionem. Cuius periculi malum illos respicit [h 1Kb] in capite [i 2Kb] qui talibus in ordinatione se fecerunt auctores. Ideo nos uidemus expedire  propter pacis caritatisque custodiam in abbatis pendere arbitrio ordinationem monasterii sui: Et, si potest fieri, per decanos ordinetur, ut ante disposuimus, omnis utilitas monasterii, prout abbas disposuerit: [a 1Kb] ut, dum pluribus committitur, unus non superbiat. Quod si aut locus expetit, aut congregatio petierit rationabiliter cum humilitate, et abbas iudicauerit expedire, quemcunque elegerit abbas cum consilio fratrum timentium Deum, [b 1Kb] ordinet ipse sibi prepositum. Qui tamen prepositus agat cum reuerentia que ab abbate suo ei iniuncta fuerint, nichil contra abbatis uoluntatem et ordinationem faciens. Quia quantum prelatus est ceteris, ita eum oportet sollicitius obseruare precepta regule. Qui prepositus, si repertus fuerit uitiosus,  aut elatione deceptus superbire, aut contemptor sancte Regule comprobatus, admoneatur uerbis usque quater: si non emendauerit, adhibeatur correptio discipline regularis: quod si neque sic correxerit, tunc deiiciatur de ordine prepositure, et alius, qui dignus est, loco eius subrogetur. Quod si et postea in congregatione quietus et obediens non fuerit, etiam de monasterio expellatur. Cogitet uero abbas se de omnibus iudiciis suis Deo reddere rationem, ne forte inuidieaut [c 1Kb] zeli flamma urat [d 1Kb] animam.



§ II.---EX REGULA SANCTI FRUCTUOSI .

[e 1Kb] In potestatem habeant prepositi omnem regulam  monasterii. Et tales prepositi eligentur, quales et ipsi abbates dignoscuntur, ut abbatum curarum onera per eos subleuentur. [f 1Kb] Et hoc sibi uindicent proprium abbates cibi aut uestimenti, quod ab ipsis ministratum acceperint. Et excepto aduentu fratrum et languoris necessitate [g 2Kb] delicatiores cibos non audeant edere abbates, nisi tales quales et fratres. [h 1Kb] Omnem uero monasterii substantiam prepositi accipiant dispensandam. Et, si quispiam captiuorum aliquid alimenti petierit abbatem, aut pro quacunque causa, ipse prepositus hoc prouideat, ut abbas nullum laborem habeat: et exceptis que supra diximus omni intentione sollicitudinem gerat. [i 1Kb] Excommunicandi tamen causam, sicut abbas, sic prepositus habeat. Et quod per singulos menses  expensum fuerit, per omnium capita mensium rationem suo abbati faciat: et hoc cum tremore et simplicitate, et uera cordis humilitate tanquam redditurus Domino rationem. Et quod fecerit, semper in arbitrio pendeat abbatis. Nihil de sua temeritate presumat, ne  in morbum uane glorie cadat. Et non prodigus, sed discretus intra Christi familiam dispensator, piusque gubernator et optimus semper accedat, et euangelicum documentum semper obseruans, Domino dicente qui ait: Quis putas fidelis seruus et prudens, quem constituit Dominus super familiam suam, ut det illis cibum in tempore. Beatus ille seruus, quem, cum uenerit inuenerit  sic facientem: amen dico uobis super omnia bona sua constituet eum .



§ III.---Item eiusdem .

[a 3Kb] Prepositus sane in medio consistens [b 58Kb] dormitorio quoad usque cuncti quiescant, omnibus iam cubantibus [c 1Kb] circumeat silenter lecta singulorum, ne quis aut tarde [d 1Kb] se iactet, aut extra Regulam occultis mussitationibus uacet; et ut plenius perscrutans [e 1Kb] corda singulorum et merita, intelligat quem quomodo ueneretur atque suscipiat. Similiter et aut decanus alius, aut quisquam e fratribus bene probatus assistat in secessu communi, quousque quieti se tradant cuncti: ne aut fabulas inter se uentilent uarias, aut ridiculis studeant, aut quodlibet noxiale uitium consuescant. Quia institutum est  regulariter nullum omnino monachum in secessu loqui debere, sed aut psalmos recensere, si plures sunt, aut certe aliquid meditari uoce, si solus est. Ita ante mediam surgentes noctem duodenos per choros recitent psalmos secundum consuetudinem. Priusquam tamen surgant ceteri, [f 9Kb] a uigilucis fratribus prepositus excitetur, ut cum benedictione sua et signum moueatur et cunctorum lectula ab eo priusquam surgant strenue uisitentur. Hoc quoque in omnibus nocturnis orationibus gerat ut semper prior surgat prepositus quam surgendum reliqui moneantur, ut ipse uideat quis quomodo iaceat, ne aliquam lasciuiam per incuriam quietionis sue dormiens incurrat. Post pausantes paululum medium noctis persoluunt officium, ubi quatuor responsoria  sub psalmorum diuisione concinantur. Sic post mediam noctem, si hiemis tempus est, sedentibus cunctis, unus in medio residens releget librum; et ab abbate uel a preposito disserente ceteris simplicioribus quid legitur, patefiat. Quod quidem et  estate post uesperam conseruetur, ut priusquam [g 1Kb] compleant, liber legatur. Ita denique duodenis iterum cantatis psalmis adeant cubilia, paululumque quiescentes, gallicinio iam sonante, recitatis tribus psalmis [h 1Kb] cum laude et benedictione sua, matutinum celebrent sacrificium. Quo peracto, quia meditationi incumbendum est, mox ad locum consuete meditationis peruenerint, ternos recitent psalmos, et orationem ex integro finientes meditentur usque ad ortum solis. Sane in omnibus horarum singularum orationibus nocturno ac diurno tempore ad omnem psalmorum finem gloria cantantes Deo prosternentur in terram, [i 1Kb] eo scilicet ordine ut nemo prius seniore aut incuruetur, aut iterum surgat, sed omnes summa equalitate consurgant,  extensisque ad celum palmis orando persistant, sicut et equaliter [i 1Kb] merguntur. Sabbatorum uero et Dominicarum noctium curriculis seno missarum superadiecto officio senis etiam missis uigilie cum senis responsoriis celebrentur, ut resurrectionis Dominice solemnitas ampliori officiorum psalmodia magis honoretur. [k 1Kb] Quod et precipuarum festiuitate missarum precedenti nocte competenter officiorum genere de qualibet solemnitate semper est celebrandum.



§ Iu.---EX REGULA SANCTI FERREOLI .

Sub abbate personam strenuam et disciplinam ualde amantem, que dignam curam prepositi nomenque suscipiat, decernimus pro solatio abbatis institui, ut honor illi minus sit onerosus, dum labore  diuiso, a duobus quotidiana sollicitudo suscipitur. Et ideo equum erit ut cum iussione abbatis ei ueneratio et obedientia exhibeatur. Nam et post ipsum, quem supra diximus prepositum, qui in bonis sit forma statuimus [l 1Kb] regulare reformare formarium,  ut facilius adiutoriis istis subiunctis, abbas, cui nomen Pater est, fructus metat de perfectione dulcium filiorum. Ambo tamen sub potestate abbatis cum reliquis atque inter reliquos se esse cognoscant.



§ u.---EX REGULA TARNATENSI .

[a 1Kb] Prouisores tales oportet eligi, uel ordinari, qui alios edificare uite sue probentur exemplo; quique eleemosynam monasterio deputatam, uel ea que a fratribus laborantibus colliguntur, summa cura pro Domini timore conseruent. [b 1Kb] Quia si creditam sibi famulorum Dei negligit seruare substantiam , ledit Deum: et dispergens eam, rationem est Domino redditurus. Que uero ipsis fuerint pro Dei amore donata, in oblatione  monasterii adiuncta omni congregationi proficiant. Quia apostolicam uitam optamus eligere, cur quasi propria uindicemus que nouimus continuo peritura?



§ uI.---Item .

Preposito specialiter obediatur, multo magis abbati, qui nostram omnium curam gerit. Quia qui illos spernit, spernit eum qui dixit: Qui uos audit, me audit; qui uos spernit, me spernit . [c 1Kb] Ut ergo cuncta ista seruentur, et, si quid seruatum non fuerit, non negligenter pretereatur, sed emendandum corrigendumque curetur, ad prepositum precipue pertinebit ut ad abbatem, cuius est apud nos maior auctoritas, [d 1Kb] referat quod modum uel uires eius excedit. Ipse uero qui uobis preest, non se estimet  et [e 1Kb] potestate dominante, sed caritate seruiente: felici honore coram uobis [f 1Kb] preclarus sit, coram Deo subditus sit pedibus uestris. Circa omnes seipsum bonorum operum prebeat exemplum. Corripiat  inquietos, consoletur pusillanimes, suscipiat infirmos, patiens sit ad omnes, disciplinam libens habeat, metum imponat; et quamuis utrumque sit necessarium, tamen plus amari appetat quam timeri, semper cogitans Deo se pro uobis redditurum rationem. Unde uos magis obediendo non solum uestri, sed etiam ipsius miseremini, qui inter uos quantum in loco superiori, tantum in periculo maiori uersatur.



§ uII.---EX REGULA ORIENTALI.

Ille qui secundum ordinem discipline ordinatione abbatis, et consilio et uoluntate omnium fratrum fratribus prepositus est, omnem ad se curam de disciplina fratrum, et diligentiam monasterii reuocabit, habens potestatem abbate absente faciendi omnia  que abbas presens facit. [g 1Kb] Ille autem patientiam, mansuetudinem, humilitatem, caritatem, equitatem sine personarum acceptione: ita agens, ut nec abbati tedium generet, nec fratres [h 1Kb] intemperantia illius laborent. Hec obseruabit senior monasterii qui fratribus prepositus est, referens ad abbatem omnia, uel precipue illa que per se non ualuerit explicare. [i 1Kb] Commendatum aliquid, etiam a germano fratre nullus accipiat. [i 1Kb] Nihil in cella sua absque prepositi iussione quispiam habeat, nec poma quidem uilissima, et cetera huiuscemodi. [k 1Kb] Operantes fratres nichil loquantur seculare; sed aut [l 1Kb] meditentur ea que sancta sunt, aut certe silebunt.



§ uIII.---Item.


[m 1Kb] Prepositus non inebrietur, [n 1Kb] non sedeat in humilioribus locis, ne rumpat uincula que Deus in celo condidit ut obseruentur in terris. [o 1Kb] Ne lugeat in die festo Domini Saluatoris; dominetur carni sue iuxta  mensuram sanctorum; [a 114Kb] non inueniatur in excelsis cubilibus imitans morem gentilium; non sit duplicis fidei; non sequatur cordis sui cogitationes, sed legem Dei; non resistat sublimioribus tumenti animo potestatibus, [b 1Kb] ne refrenet neue [c 1Kb] hinniat [d 1Kb] iratus super humiliores, neque transferat terminos [e 1Kb] Regule; non sit fraudulentus, neque in cogitationibus suis uerset dolos; non negligat peccatum anime sue; non uincatur carnis luxuria; non ambulet negligenter; non loquatur uerbum otiosum; non ponat scandalum ante pedes ceci; [f 1Kb] non doceat uoluntatem animam suam; non resoluatur risu stultorum ac ioco; non capiatur cor eius ab eis qui inepta loquuntur et dulcia; non uincatur muneribus; [g 1Kb] non paruulorum sermone ducatur; non deficiat in tribulatione;  non timeat mortem, sed Deum; non preuaricator sit propter imminentem timorem; [h 1Kb] non relinquat uerum lumen propter modicos cibos; non nutet ac fluctuet in operibus suis; non mutet sententiam, sed firmus sit ac solidi decreti, iustus considerans cuncta in ueritate absque appetitu glorie, manifestus Deo et hominibus [i 1Kb] et a fraude procul. Ne ignoret conuersationem sanctorum, nec ad eorum scientiam cecus; nulli noceat per superbiam, nec sequatur concupiscentias oculorum; ueritatem nunquam pretereat; oderit iniustitiam; secundum personam nunquam iudicet pro muneribus, nec condemnet animam innocentem per superbiam. [i 1Kb] Non rideat inter pueros, nec deserat ueritatem timore superatus; non  despiciat eos qui indigent misericordia, nec deserat iustitiam propter lassitudinem; ne perdat animam suam propter uerecundiam, nec respiciat dapes lautioris mense, nec pulchra uestimenta desideret, nec se negligat, sed diiudicet cogitationes suas; non inebrietur uino, sed humilitati iunctam habeat ueritatem. [k 1Kb] Quando iudicat, sequatur precepta maiorum et legem Dei, que in toto orbe predicata est.



§ IX.---Item eiusdem.

[l 1Kb] Hi itaque quibus disciplina, uel utilitas, uel obsequium monasterii creditur, officia sibi iniuncta fideliter custodiant et impleant. Hos enim errare non decet, qui ad omnes errores emendandos prepositi sunt. Qui si uel superbia, uel negligentia, uel desidia aliqua ex his pretermiserint que in Regula continentur,  [m 1Kb] per ipsos destructio esse ceperit per quos debet edificatio crescere, omnibus [n 1Kb] condemnationibus, quas Regula continet, subiacebunt.



§ X.---EX REGULA SANCTI PACHOMII.

[o 1Kb] Si omnes fratres qui in una domo sunt, uiderint prepositum nimium negligentem, aut dure increpantem fratres, mensuram monasterii excedentem, referent ad Patrem, et ab eo increpabitur. Ipse autem prepositus nichil faciet, nisi quod Pater iusserit, in re noua maxime. [p 1Kb] Namque ex more seruabit regulas monasterii.

Prepositus non inebrietur; non sedeat in humilioribus locis iuxta uasa monasterii, ne rumpat uincula que Deus in celo condidit ut obseruentur in terris;  ne lugeat in die festo Domini Saluatoris; dominetur carni sue iuxta mensuram sanctorum, [a 1Kb] et cetera que superius memorauimus.

Manifestus Deo et hominibus, et a fraude procul, ne ignoret conuersationem sanctorum, nec ad eorum scientiam cecus existat. Nulli noceat per superbiam, nec sequatur concupiscentias oculorum suorum; non eum superent incentiua uitiorum; ueritatem nunquam pretereat; oderit iniustitiam; secundum personam non iudicet pro muneribus, nec condemnet animam innocentem per superbiam; non deserat ueritatem timore superatus; non desideret alienam terram; non opprimat animam propter aliorum spolia; ne despiciat eos qui indigent misericordia; ne falsum dicat testimonium seductus lucro; ne mentiatur  propter superbiam; ne contendat contra ueritatem [b 1Kb] ob timorem animi; ne deserat iustitiam propter lassitudinem; ne perdat animam suam propter uerecundiam; ne respiciat dapes lautioris mense; ne pulchra uestimenta desideret; [c 1Kb] ne se negligat; ut semper diiudicet cogitationes suas, ne inebrietur uino, sed humilitatem iunctam habeat ueritati. Quando iudicat, sequatur precepta maiorum, et legem Dei, que in toto orbe predicata est. Si quidquam de his preterierit, [d 1Kb] reddet ei mensuram iuxta quam mensus est, et recipiet secundum opera sua, [e 1Kb] quia mechatus est in lingua sua, et propter lapides, et propter fulgorem auri reliquit iudicium; et desiderio temporalis lucri laqueis se induit ethnicorum. Et eueniat ei contritio Heli, [f 1Kb] et ramorum  eius ; [g 1Kb] maledictio Dauid, quam imprecatus est Dohec ; [h 1Kb] signum quo denotatus est Cain ; sepultura Asini, de qua loquitur Ieremias ; perditio qua peccatores terre  hiatu absorbuit ; et interitus Chananeorum ; [i 1Kb] contritio hydrie ad fontem ; et arenarum comminutio in littoribus, que [i 1Kb] saxis fluctibus uerberantur, et confractio uirge gloriose ; [k 1Kb] de Isaia , ut sit quasi cecus manu palpans parietem. Hec omnia ei euenient, quia non seruauit ueritatem in iudicio, et inique egit in omnibus que ei credita sunt.



§ XI.---Item eiusdem.

[l 1Kb] Qui iudex est omnium peccatorum, et peruersitate metis, uel negligentia reliquerit ueritatem, uiginti uiri sancti et timentes Deum, siue decem, et usque ad quinque, [m 1Kb] de quibus omnes dent testimonium, sedebunt, et iudicabunt eum et [n 1Kb] regradabunt [o 3Kb] in ultimum, donec corrigatur.



§ XII.---Item eiusdem.

[p 1Kb] Qui uiderit de maioribus et prepositis fratrem suum in tribulatione, et noluerit causam tribulationis inquirere, eumque contempserit, queretur causa a supra dictis iudicibus. Et, si deprehenderint negligentia prepositi uel superbia coangustatum fratrem et iudicasse eum non secundum ueritatem, sed secundum personam, [q 1Kb] regradabitur de solio suo donec corrigatur et ab iniustitie sordibus [r 1Kb] emundetur, quia non considerauit ueritatem, sed personas, et seruiuit prauitati animi sui, et non Dei iudicio.



§ XIII.---EX REGULA SANCTI ISIDORI .

[s 1Kb] Ad prepositum pertinet sollicitudo monachorum,  actio causarum, cura possessionum, [t 1Kb] ratio agrorum, plantatio culturaque uinearum, [u 1Kb] diligentia gregum, constructio edificiorum, opus carpentariorum siue fabrorum.



§ XIu.---EX REGULA SANCTI AUGUSTINI .

[a 1Kb] Quando necessitas discipline [b 3Kb] minoribus cercendis dicere uos uerba dura compellit, si etiam in ipsis modum uos excessisse sentitis, non a uobis exigitur [c 1Kb] ut eis ueniam postuletis: ne apud eos quos oportet esse subiectos, dum nimia seruatur humilitas, regendi frangatur auctoritas. Sed tamen petenda est uenia ab omnium Domino, qui nouit etiam eos, quos plus iuste forte corripitis, quanta beneuolentia diligatis. [d 1Kb] Non autem carnalis, sed spiritalis debet esse inter uos dilectio.



§ Xu.---EX REGULA SANCTI ORSIESII.

[e 1Kb] uos qui secundi estis [f 9Kb] singularum domorum, humilitatem sectamini et modestiam, et singula precepta maiorum uite communis normam putate:  ut in illis conseruandis uestras seruetis animas, et similes sitis ei qui dixit: Anima mea in manibus meis semper . Filius glorificet [Al., letificet] patrem; et letamini in fructibus uestris, quia absque operibus et fructibus nullus Domini societate letabitur: ut cum habueritis fructum in Domino ipso herede, et coherede participemini [Al., potiamini]. Sed et uos, fratres, omnes, qui subiecti estis per ordinem libere seruituti, habetote accinctos lumbos et ardentes lucernas in manibus  uestris, similes seruorum qui exspectant dominum suum, quando reuertatur a nuptiis, ut cum uenerit confestim aperiant ei . Beati serui illi quos ueniens Dominus inuenerit uigilantes.



§ XuI.---EX REGULA CUIUSDAM.

Prepositus monasterii non etate senili, sed moribus constituendus est. [g 2Kb] Multos enim prolixitas annorum attollit, sed dedecus torpentis uite ad infantie immaturitatem tepescendo reducit. Constituendus est ergo prepositus moribus grauis, sermone solers, ingenio fortis, consideratione uigil, cursu impiger, correptione pius, disciplina moderatus, actu castus, moribus sobrius, dispensatione equus, humilitate ornatus, patiens, mitis, non turbulentus, non iracundus, non superbie uel arrogantie  uitio maculatus, non prodigus, non garrulus; sed omni actu et religione ornatus, qui sciat languentium moribus subuenire, et tepentium ignauiam excitare; super quem abbas requiescat: ut in nullo ab eius preceptis deuiet; ut in omnibus subditus, et in iussis senioris detentus, [h 1Kb] nichilque abbatis uoluntati sit contrarius, aut faciat aut ordinet faciendum, sed omnia per eius interrogationem, iuxta illud quod scriptum est: Interroga patrem tuum et annuntiabit tibi, maiores tuos, et dicent tibi . Interrogandum semper est, ut in nullo a seniorum consilio anime subdite discrepent, in nullo oues a pastoris uoluntate declinent. Spreuit namque seniorum consilia Roboam, iuuenum secutus consilia. Que res qualis dispendii fuerit occasio, Scripture ueritas attestatur; [a 1Kb] qui ob missam dominationem undecim tribuum uix cum una tribu inter tot pressurarum dispendia [b 1Kb] absque mortis crudelitate reliquum uite peregit . Debet namque esse omnium necessitatum tam corporis quam anime prouidus; et ut subsidia presentis necessitatis porrigat, et corda subditorum ad laudem Creatoris intonandum [c 3Kb] [ex] sedula admonitione excitando erigat humiles, et propter Christum subiectos honorando in sublime  prouehat; sese uero attollentes castigationis flagello ad gradus humilitatis retrahat. Curam in rebus monasterii  seu uasis, seu supellectilibus, ita habeat intentam, ut in nullo negligentie tenebris reperiatur fuscatus: ut dum sacri laboris omnem curam adhibet, ab omnipotente fructum laboris accipiat. Omnibus sabbatis, post horam orationis nonam, tam senior quam iuniores prepositi lectos omnium fratrum uisitent, [d 1Kb] [et faciant] propter eorum negligentias inquirendas; aut si aliquid inueniatur illicite et [e 17Kb] sine commeatu retentum. Itemque [f 1Kb] post completam [g 1Kb] lectos omnium cum luminaribus uisitent ut omnium expergescentem sensum uel tepescentem, [h 1Kb] ex oratione cognoscant. Similiter [i 1Kb] ad omnes cursus nocturnos est faciendum, ut sciant qui cum feruore uel cum tepiditate ad cursum assurgunt: et eos quos tarditate uel segnitia culpabiles repererint   aut increpatione aut flagello corripiant.



CAPUT XXuIII. DE DECANIS MONASTERII.



§ I.---EX REGULA SANCTI BENEDICTI.

[a 1Kb] Si maior fuerit congregatio, eligantur de ipsis fratribus boni testimonii et sancte conuersationis, et constituantur [b 52Kb] decani, qui sollicitudinem gerant  super decanias suas in omnibus secundum mandata Dei et precepta abbatis sui. Qui decani tales eligantur, quibus securus abbas partiat onera sua. Et [a 2Kb] non eligantur per ordinem, sed secundum uite meritum et sapientie doctrinam. [b 1Kb] Quique decani, si ex eis aliqua forte quis inflatus superbia repertus fuerit reprehensibilis, correptus semel et iterum, atque tertio, si emendare noluerit, deiiciatur, et alter in loco eius, qui dignus est, [c 1Kb] subrogetur. Et de preposito eadem constituimus.



§ II.---EX REGULA MAGISTRI.

[d 1Kb] Superioribus huius Regule paginis, fratres, actus iustitie nobis Dominus ordinauit, in quibus [e 1Kb] perfectis et uita acquiratur eterna, et gehenne estus et incendia fugiantur. Sed ne ille hostis bonorum  actuum diabolus, ideo est humano generi inimicus,  cum non patitur ibi ascendere hominem bene agendo unde ipse per superbiam eiectus est, [f 1Kb] [ne] uenenosis actibus suis bene uiuentes inficiat, et diuersis occasionibus suis [g 1Kb] per obliuionem nostros quippe preoccupet sensus, ut a Deo faciat alienos. Ideoque adiutorio Domini procuratur et constituitur ut duo electi fratres, quorum grauitas, sapientia, moderatio, uigilantia seu humilitas, uel actuum perfectorum fuerit exercitatio approbata, decem fratrum cure prepositi ordinentur. Nam sicut scriptum est, doceant uos terrena que sunt celestia, quia sicut in hominis domo, ut securus sit de omnibus preparandis, Dominus rei ordinat maiores familie, quos uice Domini minores timeant: id est, [h 2Kb] uicedominum, [i 36Kb] uillicum, [i 2Kb] salutarium et [k 10Kb] maiorem domus, sic in  domibus diuinis, id est in ecclesiis et monasteriis, Deus  minoribus maiores preposuit, ignaris peritos, astutos simplicibus, et diuine artis discipulis ordinauit magistros: id est, in Ecclesiis episcopos, presbyteros, diaconos quorum uice Domini imperia audiat, et timeat plebs, et notitiam salutifere legis ab eis addiscant. In monasteriis uero abbates et prepositi, quos pro salute anime sue audiant [a 1Kb] maiores, et uice Dei propositi militiam timeant; quia siue sacerdotibus in Ecclesia, siue abbatibus et prepositis in monasterio hoc dixit Deus: Qui uos audit me audit; et qui uos spernit, me spernit ; et item dicit nobis per Isaiam prophetam: [b 39Kb] Dabo uobis pastores et doctores secundum cor meum, et pascent uos pascentes cum disciplina . Ergo secundum illam figuram humane domus, quanto  magis in diuina domo pro causa Dei gradus doctrine uel timoris debent seruari, ut ad purganda uitia uel peccata fratrum, cum prepositi fuerint ordinati, uel quantum abbas de animarum in se fratrum susceptarum custodiendis ratiociniis reddatur secururs. Cuius ergo honoris ordinatio hec sit. Conuocatis iisdem decem fratribus ab abbate presenti omni congregatione in oratorio [c 76Kb] susceptione uirge decem illis preponantur uoce abbatis, Scripture testimonio dicentis: Reges eos in uirga, hoc est, in timoris uigore. Item dicente Apostolo: Quid uultis in uirga ueniam ad uos, an in caritate ; nam et Moses diuina uirga uirtutis commisso sibi populo per profundum maris salutis uiam ostendit ; quo iudicio uirge causam Dei ante Pharaonem  egisse monstratur, ut proiecta de manibus in terram et mutata [d 1Kb] in bestiam; item de bestia reassumpta sacris uirga manibus redderetur . Ergo secundum hanc constitutionem, si grandis fuerit congregatio, denis fratribus binos [e 1Kb] debere preponi, huius scilicet meriti ordinari [f 39Kb] cuius supra taxauimus. Et ideo decem non amplius ordinauimus duorum curam prepositorum debere suscipere, ut sequestrati per laboris loca fratres singulos prepositos ad custodienda uitia presentes habeant secum, et in paucis creditis [g 1Kb] idoneor sit diligentia custodientis. Nam in multis quod non occurritur, pretermittitur negligenter: quia in paucis fratribus commissis alterna duorum prepositorum exstat diligentior cura: et apud abbatem facilis fit ratio de  paucis exacta. Cuius [h 3Kb] de paucitatis idoneum designat Dominus seruatorem; et eius diligentia cure ampliat creditum dicens: Euge, serue bone et fidelis: quia in pauca fuisti fidelis, supra multa te constituam . Ergo hi prepositi cum decem numero fratres sub sua cura suscipiunt, hanc in eis debent sollicitudinem exercere siue in die, siue in nocte, siue in quouis opere cum eis, ut sint primo presentes, et cum eis operantes in quouis opere: et cum sedent, ambulant uel stant, diligenti sua obseruantia uel curioso intuitu diaboli ab eis debent actus compescere: siue uitia uel peccata oris, cum uoluerint exercere, mox in eis monitionibus emendare, et omne in eis quod contra preceptum Domini est remouere,  agens illud quod [i 1Kb] sancta Eugenia, que ita  suis [a 1Kb] minoribus prefuit, dicente ita [b 1Kb] ibi scriptura ipsius, circa os omnium auribus erat sollicita, [c 1Kb] ut nullius putaretur iniuria Matri uerba prorumpere, uel de sermone aliquo otioso garrire; sed monebat S. Eugenia susceptos suos, et dicebat quanta reuerentia debeamus Domino seruire, ex preceptis eius ostenditur, si talem nobis ante oculos personam constituamus, que non debeat in nullo precepto contemni. Ideo duos decade diximus uni prepositos ordinari, ut si forte aliqui fratres ex eadem decada ab abbate in alio sequestrato laboris opere deputentur, uni committantur preposito sequestratis a se suis fratribus alium relinquentes. Si uero in uia unus mittendus sit frater cum preceptione diuerse uitiorum custodie a preposito suo monitus itineri  dirigatur; sed talis mittatur de eadem decada de quo certus sit prepositus suus sua uitia posse diligenter cauere, et absentia prepositi sui Dei [d 1Kb] magis presentiam putare, et amplius debere timeri a fratre pro anima sua sollicito presentiam Dei, qui discussor noster erit et iudex, quam hominis. Qui ergo prepositi sunt, propter quod omni hora fratribus presentes sunt, os eorum et gestum a peccato custodiant: et diuersa in eis uitia, uel praua compescant. Id est, [e 1Kb] si audierit prepositus fratrem non interrogatum loqui, moneat eum dicens: Quid agis, frater, quod Regula prohibet? habeto taciturnitatem usque ad interrogationem, dic cum Propheta Domino: Pone, Domine, custodiam ori meo, et ostium circumstantie labiis meis . Esto promptus ad  audiendum, tardus autem ad loquendum. Quod si datus fuerit fratri locus loquendi, custodiat eum prepositus, ne satis clamosa uoce loquatur, quod sapientes non decet. Et mox moneat eum prepositus dicens: Cessa, frater, nescit sic humilitas loqui, quia scriptum est: uir linguosus [f 1Kb] non dirigetur super terram . Quod etiam et silente fuerit alio forte locutus, custodiat eum prepositus, ne uerbum aliquod uanum, aut risui aptum, uel quod ad edificationem et sanctitatem non pertinet, de ore suo emittat. Quod cum audierit, moneat eum prepositus suus dicens: Quid loqueris, frater, quod Regula uetat? quia scriptum est: [g 1Kb] De uerbo uano reddetis rationem ; et item Apostolus  dicit: Omnis sermo malus de ore uestro non procedat. Quod si quid est ad edificationem, [h 1Kb] ut detur gratia audientibus . Nam ipsa edificatio ab abbate prebenda est, [i 1Kb] ut magistri ministrate doctrine tacitus auditus discipuli factis respondeat. Ergo moneat praua loquentem discipulum prepositus dicens: Claude os tuum, frater, a malo eloquio: bonum inde aliquid debet exire unde profers malum, ut bonum oris tui eloquium audientes admiremur, [i 1Kb] quam malum tecum pariter potius audientes rideamus. Non enim utilis est, de quo ridetur. Sedeat enim super os tuum sapientia cum claue iustitie et timoris Dei, et ipsa bonis eloquiis aperiat, et malis eloquiis claudat labia tua. Nam cum uerbum uanuum, frater, de ore tuo exierit, quamuis  per risum, tamen nostro perit auditu: quia exiens per os redire non potest: sed ratio eius seruatur usque ad presentiam discussoris, et eum non edificat actum, aggrauat causam et uulnerat animam. Et ne de eloquiis nostris in die iudicii dicatur: uana locuti sunt unusquisque ad proximum suum . [k 1Kb] Nam et Orienes sapiens dicit: »Melius est lapidem in uanum iactare quam uerbum.« Si uero fratrem audierit mentientem, moneat ueritatem, dicens: Quid mentiris, frater, cum scias scriptum: Perdes eos qui loquuntur mendacium . Et item cum scias, quia: Uniuerse sunt uie Domini misericordia et ueritas . Si uero audierit multum fratrem iurantem, moneat eum presens prepositus dicens: Retine, frater, linguam tuam.  Quid tantum iuras, cum Scriptura precipiat: Non iurare omnino, ne per iurare nascatur causa periurii: sed sit sermo tuus, est, est, non non, crede, crede ; et mox credimus tibi, quodcunque dixeris. Si uero uiderit irascentem fratrem fratri, moneat eum presens prepositus dicens: Quid agis, frater, in mansuetudine et taciturnitate, et caritate opera tua perfice, quia scriptum est: Desine ab ira, et derelinque furorem . Et item: Qui fratrem suum odit, homicida est . Et item: Qui fratri suo dixerit racha, reus erit iudicio . Et: Quia homo iracundus iustitiam Dei non operatur . Et [l 1Kb] non licet unicuique nisi ante solis occasum cum inimico redire in gratiam, dicente Domino  per Apostolum: Sol non occidat super iracundiam uestram . Si autem uiderit fratrem satis promptum in risum, moneat presens prepositus dicens: Quid agis, frater? in grauitate fac quod facis: quia conuersionis nostre tempus non est letitie ad ridendum, sed penitentie tempus ad lugenda peccata, sicut scriptum est: Procidamus ante Dominum, ploremus ante Deum, qui fecit nos . Et item: Qui seminant in lacrymis, [a 1Kb] in gaudio metent . Et item Scriptura dicit: Beati qui temporaliter fletis, quia ipsi ridebitis in eternum. Nam stultus in risu exaltat uocem suam . Si uero uiderit fratrem alium maledicentem, moneat eum presens prepositus dicens: Compesce os tuum, frater, a maledictione. Memorare  Dominum, qui dixit per Apostolum: Benedicite, et nolite maledicere . Et sicut non potest fons uno foramine aquam proferre simul amaram et dulcem, sic nec os. Cum de lingua nostra benedicimus Dominum, quomodo possumus per eamdem linguam maledicere homines, qui ad imaginem et similitudinem Dei plasmati sunt? Item si uiderit fratres [b 1Kb] fluxis corporibus uel resoluto sensu se aliqua leuitate extollere, moneat eos presens prepositus dicens: Cum grauitate sedete, et ambulate et state, fratres, quia oculi Domini respicicunt nos de celo in omni hora et quouis loco, bonos et malos, sicut dicit Dauid: Dominus de celo respicit super filios hominum, ut uideat si sunt intelligentes aut requirentes Dominum . Timeamus ergo, fratres,  ne qua nos hora declinantes in malum et inutiles factos aspiciat, et non sit qui faciat bonum, non sit usque ad unum, Et quia dicit Propheta: [c 1Kb] Odisti obseruantem uanitatem superuacue. Quia quidquid non est ex Deo, ex peccato est; et qui non edificat, destruit. Qui prepositi dum hec quotidie, die noctuque omni hora, sollicite in commissis sibi fratribus scrutantur, et ipsi proficiunt, et alios custodiendo, cum a malis euacuant, se omni hora occupant de bonis. Quia beatum os per quod redundant bona in alienum auditum intrantia. Ergo dum in fratribus diligenter custodit prepositus, in assignato sibi aliquo  laboris opere ab abbate et ceteris fratribus remissius exigatur: quia [d 1Kb] quod minus corporaliter in manibus, plus sollicito sensu spiritaliter ad correptionem pro causa Dei laborat: et quod minus laborat manibus, plus mentibus operatur. Ideo etenim opus cuiuslibet laboris remissius exigi prepositos diximus, [e 1Kb] ne urgens eos consignanda carnalis opera in spiritalibus custodiis occupati prepositi negligentia operetur, et causa Dei preualescentibus uitiis abolescat: quando plus carnis sumptui curritur, quam causa spiritus laboratur. Sed fidem spe sumentes Dominum Deum credamus usibus nostris omnia necessaria ministrare, quod minus nobis potuerint manus nostre perficere, confortante nos de his omnibus Scriptura sancti Euangelii dicentis:  [f 1Kb] Nolite cogitare quid manducetis, aut bibiatis, aut quid induamini: quia hec omnia gentes cogitant, que Deum non cognouerunt: sed querite regnum Dei et iustitiam eius; et hec omnia apponentur uobis. Scit enim Pater uester, qui in celis est, quia his omnibus indigetis, considerate uolatilia celi, que neque arant, neque seminant, et Pater uester celestis pascit ea . Quanto magis suos. [g 1Kb] uestiaria fratrum sub cura sua prepositi contineant. Lectis eorum lecta prepositi habeant prope propter aliquam in eis uitiorum culpam in nocte emendandam.



§ III.---EX REGULA SANCTI FRUCTUOSI EPISCOPI .


[h 1Kb] Decani qui super decanias sunt constituti, tantum sollicitudinem gerant super quos delegatos habent fratres, ut nullus proprias faciat uoluntates. Non loquantur, nisi sint interrogati; suo arbitrio nichil faciant, nisi mandati; alibi non pergant, nisi ordinati; [i 1Kb] seniores timeant ut dominos, ament ut parentes; faciant quidquid ab eis imperatum acceperint; [i 1Kb] credant sibi salutare quiquid illi preceperint, si hoc sine murmuratione, cum hilaritate et taciturnitate fecerint, dicente Moyse: Audi, Isrel, et tace . Unus alterius onera portate . [k 65Kb] Et nemo neminem iudicet; nemo neminem  detrahat, quia scriptum est: [a 1Kb] Omnis detractor eradicabitur. [b 2Kb] Unus ab alio quod non habet, accipiat. Unus ab alio discat humilitatem, unus ab alio caritatem, unus ab alio patientiam, unus ab alio silentium, unus ab alio mansuetudinem. Comedant sine querela quidquid eis appositum fuerit, uestiant quid acceperint. Non celent fratres decanis suis quidquid per singulos dies cogitauerint. Decani uero sint eis quasi rectores et custodes, tanquam pro ipsis rationem Domino reddituri. Negligentias cunctorum ipsi preuideant, et emendandi potestatem habeant; et quid ipsi non ualuerint emendare, preposito non morentur accusare. Qui ipsi prepositi sic hoc districte et rationabiliter agant, ut abbates suos nullo modo presumant inquietare, excepto quod utrique non  ualuerint [c 1Kb] accelerare. Et in hoc unus alteri tantam humilitatem habeat ut nunquam ullus ullum offendat, sed unus in altero tanquam [d 1Kb] in penso persistat. Id est, iuniores in decanis, decani in prepositis, prepositi in abbatibus, unus alium portans, tanquam in muro lapides quadrati, Apostolo attestante, sicut supra: Unus alterius onera portantes, et sic adimplebitis legem Christi .



§ Iu.---Item eiusdem .

[e 1Kb] Omnes decani a suis prepositis commoneantur, ut cuncti fratres a minimo usque ad maximum diebus Dominicis in monasterio uno loco congregentur, ita ut ante missarum solemnia sollicite ab abbate percunctentur: ne forte aliquis aduersus aliquem odio liuoris stimuletur, aut malitie iaculo uulneretur; ne intestinum uirus quandoque aperte in superficiem cutis prorumpat; et inter palmarum fructus myrrhe amaritudo demonstretur. Primum ergo ipsi abbates cum suis prepositis atque decanis semetipsos discutiant, et ad instar suos iuniores subditos arguant, et omne malitie fermentum predictis diebus radicitus euellant. Solent enim nonnulli pro suis uxoribus, atque filiis, aut etiam quibusque propinquis curam habere  more pietatis. Plerique uero, qui non sunt in talibus implicati, pro alimento sunt solliciti. Alii uero tristitie morbo interius consumuntur, et tanquam uestimentum a tinea intrinsecus mentis sue auiditate deuorantur, et cum ipso rancoris labore dilabuntur in desperationem. Alii namque spiritu fornicationis acrius inflammantur, et sepe tali stimulo carnis incitati, interiore oculo cecati captiui ducuntur uinculo perditionis ligati. Alii [f 109Kb] acedie spiritu  inflati, otio et somno uacare cupiunt, et curiosis fabulis sollicitantur, et quod peius est, [a 1Kb] a proprio monasterio se auferre disponunt. Alii uane glorie elationis telo in diuersis partibus confodiuntur, et alii alia defendentes, et suas causas magnificantes, dum uolunt Christi pauperibus similes esse, unusquisque in uanis istis cogitationibus elabuntur, et quasi nil a Deo acceperint, de propriis uiribus extolluntur; et cum laudatores non inueniunt, ipsi sibi in suis laudibus prosiliunt. Alius de genealogia, et de gente sua fatetur esse principes, alius de parentibus, alius de germanis, alius de cognatis, alius de fratribus et consanguineis, et [b 1Kb] idoneis, alius de diuitiis, alius de specie iuuentutis, alius de belli fortitudine, alius de perlustratione terrarum, alius de sapientia, alius  de artificio, alius de [c 1Kb] assertionis eloquentia, alius de taciturnitate, alius de humilitate, alius de caritate, alius de largitate munerum, alius de castitate, alius de uirginitate, alius de paupertate, alius de abstinentia, alius de orationum frequentia, alius de uigilantia, alius de obedientia, alius de abrenuntiatione rerum, alius de legendo, alius de scribendo, alius de uocis modulatione. Hec omnia, que supra perstrinximus unusquisque dum aliquoties talia non iussi immoderate loquuntur, toties in elationem uane glorie labuntur; et ex ipso morbo, dum quod dicunt, [d 1Kb] uindicare contendunt, in superbiam precipitantur. Propter hoc ergo iugiter iubemus in collecta fratres adesse, et non plusquam septem dies interponere, et per omnes dies Dominicos mores pristinos et uitia  emendare. Et quis in quo [e 1Kb] deprehensus fuerit,  contra ipsum uitium debet pugnare, in quod se cognouerit certamen habere. Et quod fortasse ab aliis deprehenditur, absque uerecundia debet manifestare, qui hoc patitur. Quod si minime fecerit, non se putet effugere diabolum, [f 1Kb] et se existimet uictorem, sed uictum. Quod si manifestauerit, et se per penitentiam aut flagella emendauerit, continuo hostem in foueam precipitabit et impellet.



§ u.---EX [g 1Kb] REGULA SANCTI CASSIANI .

Decani autem sollicitudo et eruditio hec erit erga eum quem sibi ab abbate traditum susceperit, ut doceat eum primitus suas uincere uoluntates; quibus eum diligenter exercens illa ei de industria imperet que senserit animo eius esse contraria:  quia multis experimentis doctum est nunquam posse monachum suas concupiscentias refrenare, nisi prius per obedientiam mortificare suas didicerit uoluntates; nec poterit iram, aut tristitiam, aut spiritum fornicationis exstinguere, nec cum fratribus humilitatem firmam perpetuamque retinere, nec in congregatione diutius permanere, qui prius uoluntates suas non didicerit superare.



§ uI.---EX REGULA ORIENTALI.

In monasterio seniores sint duo, ad quos uel presente abbate uel absente omnium fratrum disciplina et omnis cura monasterii pertineat, dantes sibi uices per dies, et diuidentes [h 3Kb] unum inter se pondus ac necessitatem monasterii: [i 1Kb] ex quibus tempore suo presens in monasterio semper erit ad prestandum  abbati solatium, uel obsequium aduenientibus  fratribus, uel [a 1Kb] ad procedendum, ubi necessitas communis exegerit; atque diligentiam circa omnia que ad quotidianam custodiam et conuersationem monasterii pertinent adhibendam: ut quecunque ad obsequium usumque monasterii facienda sunt, sine negligentia et querela faciant. [b 1Kb] Alius cum fratribus  erit tempore suo exiturus [c 1Kb] cum ipsis ad omnia opera, et omnem necessitatem prouidens, ne quid contra disciplinam faciant. Qui considerans omnes actus singulorum, si contra rationem facta uiderit, uel per se emendet, uel abbati indicet.



CAPUT XXIX. QUOMODO DORMIANT MONACHI.



§ I.---EX REGULA SANCTI BENEDICTI.

[a 6Kb] Singuli per singula lecta dormiant. [b 2Kb] Lectisternia pro modo conuersationis secundum dispensationem abbatis sui accipiant. [c 5Kb] Si potest fieri, omnes  in uno loco dormiant. [d 1Kb] Sin autem multitudo non sinit, deni aut uiceni cum senioribus suis, qui super eos solliciti sint, pausent. [e 3Kb] Candela iugiter in eadem cella ardeat usque mane. [f 2Kb] uestiti dormiant, [g 1Kb] et cincti  cingulis aut funibus; et cultellos suos ad latus suum non habeant, dum dormiunt, ne forte per somnum uulnerentur dormientes; et ut parati sint monachi semper, et facto signo absque mora surgentes festinent se preuenire ad opus Dei, cum omni tamen grauitate et modestia. Adolescentiores fratres iuxta se non habeant lecta, [a 1Kb] sed permixti cum senioribus. Surgentes uero ad opus Dei [b 1Kb] se moderate cohortentur propter somnolentorum excusationes.



§ II.---DICTA SANCTI AUGUSTINI EX LIBRO DE CIuITATE DEI .

[c 1Kb] Populus diu multumque fatigatus noua [d 14Kb] lectisternia, quod nunquam antea fecerat, exhibenda arbitratus est. Lecti autem sternebantur in honorem  deorum: unde hoc sacrum, uel potius sacrilegium nomen accepit.



§ III.---EX REGULA MAGISTRI .

[e 1Kb] Singulos precipimus, non binos per lectos dormire. Eleuans se frater si lectum suum bene non cooperuerit, pene nomine in sequenti refectione [f 1Kb] merum non accipiat. Cum dormient, uestiti dormiant, et cincti, id est, aut cingulis, aut [g 1Kb] retibus, aut corrigia. [h 1Kb] Bracili fratrem in nocte uti ideo prohibemus, ne dum se regyrat per somnum oppressus, exiens per thecam mucro cultelli carni eius figatur. In die uero cingantur bracilibus, docente de sancto Ioanne Scriptura: Et [i 1Kb] circa lumbos erat cinctus zona pellicea . [i 1Kb] Et ideo uestitos ac cinctos dormire diximus fratres, ut cum hora operis Dei aduenerit, et [k 1Kb] oratorii index insonuerit noctu, mox parati consurgant, dicente de hoc Scriptura: [l 10Kb] Et  index meus in matutinis. Si dicebam, narrabo sic . Nam ideo index nomen accepit ab eo  quod sono suo psallendi indicet horam aduenisse. Ideo de eo Propheta dicit: Si dicebam, narrabo sic. Hoc est, cum indicat aduenisse horam psallendi, sic narrabo laudes Domini. [a 1Kb] Inde ergo uestiti et cincti debent fratres dormire: quia non licet fratri membra sua nuda contingere. Nam exinde [b 1Kb] immunditie libidinum in animo ingeruntur. Cum membrorum nuditas tactu contingitur, feminarum illico cordis [c 1Kb] desideria titillantur: unde per somnum coinquinantur membra [d 1Kb] sorditate. [e 1Kb] Et maxime ideo uestiti et cincti debent fratres dormire, ne querentes res suas in obscuro uel cingula [f 1Kb] [ab] ingredientibus oratorium sollicitis uel paratis fratribus, cum adhuc illi lectos suos per negligentiam in obscuro subuertendo, et dissipando reuoluunt, [g 1Kb] aliquot orationes perdant  aut psalmos. Lectis eorum lectos habeant prepositi prope propter aliquam, ut diximus, uitiorum culpam  in eis emendandam, et ut reuerentius presente Maiore dormiant. Mense eorum presentes sint, ut cum eis et moderate manducent. [h 1Kb] Huic de numero in aliquo loco si sine precepto tam abbatis quam prepositi frater foras exierit, ab eis sollicite requiratur.



§ Iu.---EX EADEM REGULA .

[i 1Kb] Aestiuo tempore, dicta Sexta, [i 1Kb] aut in ieiunio, aut [k 1Kb] post refectionem omnes repausent; et noctibus ipsis breuibus sobrii a somno fratres diuino operi et rationi [l 1Kb] breues consurgant. Nam in [m 1Kb] atrio, uel in [n 1Kb] triclinio lecta in ordine, in circuitu ordinentur: in quo circuitu [o 2Kb] lectum abbas in medio habeat, considerans omnium ouium suarum gregem intra unum ouile collectum quasi diligens ac sollicitus pastor  attendat. In quo atrio pendeat [p 84Kb] cicendelus, qui quotidie a cellerario factus ab hebdomadariis ad seram  incendatur, ut uideant diuersi quomodo se collocent; et postquam se omnes collocauerint, a supra dictis [a 1Kb] tutetur, si forte indigentia olei in monasterio sentiatur.



§ u.---EX REGULA SANCTI ISIDORI .

[b 1Kb] Abbatem cum fratribus pariter in congregatione commorari oportet, ut communis conuersatio et testimonium bone uite et reuerentiam prebeat discipline. Fratres quoque omnes, si possibile est, in uno conclaui commorari decet. Quod si difficile fuerit, certe uel decem, quibus unus est preponendus decanus, quasi rector et custos. Nocte, dum ad dormiendum itur, seu postquam quiescitur, alteri nemo loquatur. In nocturnis tenebris nemo loquatur fratri cui obuiat. [c 1Kb] Duobus in lecto iacere  non liceat. Lux autem nocte dormientium locum [d 1Kb] illustret, ut pulsis tenebris testimonium pateat [e 1Kb] singularis quietis. Monachi stratus in nulla turpi cogitatione uersetur; [f 1Kb] sed in sola contemplatione Dei accumbens, et requiem corporis, et quietem habeat cordis, cogitationesque prauas a se repellat, bonisque obiectis turpes a se reiiciat. Nam animi motus imaginibus suis agitur, et qualis uigilanti cogitatio fuerit, talis et imago per soporem occurrit.



§ uI.---EX REGULA SANCTI FRUCTUOSI .

[g 1Kb] Duo in uno lecto non iaceant, nec dormire  extra cubile proprium cuiquam licentia pateat. [h 1Kb] Interuallum singulorum lectorum singulis cubitis intercedat: ne dum inuicem proximant corpora, nutriant libidinis [i 1Kb] incentiua. [i 1Kb] In tenebris nemo loquatur alteri; nec accedat iunior quilibet ad lectum alterius [k 1Kb] post Completam.



§ uII.---EX REGULA SANCTI FERREOLI .

[l 1Kb] Ut duo quamlibet proximi, uel amici propter secretam orationem, que nullo teste melius ad Deum dirigitur, ut maiorem licentiam orandi credat sibi mens compuncta concessam, dum neminem uigilie sue testem timescit aut iudicem. uigilandum ergo, orandum atque psallendum. Curet unusquisque minimam noctis somno ducere portionem, ut  non decipiatur ab inimico, [m 1Kb] qui est liber otioso: quia omnino non potest cubile proprium nisi uigilans [n 1Kb] uindicare. [o 1Kb] Imitandum enim uidetur quod Propheta nobis sub quadam admonitione decantat: Lauabo per singulas noctes lectum meum, lacrymis meis stratum meum rigabo . Et iterum: In noctibus extollite manus uestras in sancta, et benedicite Dominum . Et illud: Memor fui nocte nominis tui, Domine, et custodiui legem tuam . Hoc ergo ut deuotus unusquisque uocatione concessa utilius, possit implere, strati sui, ut supra diximus, erit ipse solus possessor habens  secum meliori commutatione [a 1Kb] pro dormitorio fratrem Dominum uigilantem.



§ uIII.---EX REGULA CUIUSDAM .

Omnes, si fieri potest, una domus ad dormiendum capiat, preter si infirmitas, [b 163Kb] aut senilis etas poposcerit, aut [c 1Kb] culpa damnauerit, [d 1Kb] aut nouitas probata  non fuerit, [e 1Kb] ut cella separentur. Omnes uestiti dormiant. In domo qua dormitur, per totam noctem lucerna ardeat. Ad cursum uero cum festinatione [f 1Kb] surgentes signum crucis Christi fronti inferant, simulque [g 1Kb] sub silentio dicant: Deus, in adiutorium meum intende; Domine, ad adiuuandum me, festina.



CAPUT XXX. DE EXCOMMUNICATIONE CULPARUM.



§ I.---EX REGULA SANCTI BENEDICTI.

[a 1Kb] Si quis frater contumax, aut inobediens, aut superbus, aut murmurans, uel in aliquo contrarius existens sancte Regule, et [b 6Kb] preceptis seniorum suorum contemptor repertus fuerit, hic secundum Domini nostri preceptum admoneatur semel, et secundo secrete a senioribus suis. Si non emendauerit, obiurgetur publice coram omnibus. Si uero neque sic correxerit, si intelligit [c 1Kb] qualis pena sit, [d 1Kb] excommunicationi subiaceat. [e 34Kb] Sin autem improbus est, uindicte corporali subdatur.



§ II.---EX PRAECEPTIS ET INSTITUTIS BEATI PACHOMII .

[f 1Kb] Qui mentitur, et odio quemquam habere fuerit deprehensus, aut plus ioco quam honestum est deditus,  aut otiosus, aut dure respondens, aut habens consuetudinem fratribus detrahendi, uel his qui foris  sunt: et omnino quidquid contra regulam Scripturarum est, et monasterii disciplinam, audiet Pater monasterii, et uindicabit iuxta mensuram opusque peccati.



§ III.---Item eiusdem.

[g 1Kb] Qui facilis ad detrahendum, dicitque quod non est, si in hoc peccato est deprehensus, monebunt eum secundo. Et, si audire contempserit, separabitur extra conuentum fratrum septem diebus, et [h 2Kb] panem tantum cum aqua accipiet, donec polliceatur, atque confirmet, se ab hoc uitio recessurum; et sic demittetur ei.



§ Iu.---Item eiusdem.

[i 1Kb] Qui falsum cupit probare contra alterum, ut opprimat innocentem, tertio commonebitur: et postea  reus erit iniquitatis [i 1Kb] siue de prioribus, siue de inferioribus. [k 1Kb] Qui habet pessimam consuetudinem ut  fratres [a 1Kb] suos sermone sollicitet, et peruertat [b 1Kb] animas simpliciorum, tertio commonebitur: si contempserit, separabunt eum extra monasterium, [c 5Kb] et uerberabitur ante fores: dabuntque ei ad uescendum [d 3Kb] foris panem et aquam, donec mundetur a sordibus. [e 1Kb] Qui habet consuetudinem murmurandi, et quasi graui opere se opprimi queritur, docebunt eum quinquies quod sine causa murmuret, et ostendent perspicuam ueritatem. Si et post hoc inobediens fuerit, et est perfecte etatis, ita eum habebunt, ut unum de egrotantibus, et ponetur in loco infirmorum, ibique [f 1Kb] aletur otiosus, donec redeat ad ueritatem. Sin autem iusta est eius querela, et a Maiore inique opprimitur: qui eum scandalizauerit, eidem sententie subiacebit.



§ u.---Item eiusdem.

[g 1Kb] Si inobediens quis fuerit, aut contentiosus aut contradictor aut mendax, et est perfecte etatis, decies commonebitur, ut desistat a uitiis. Si audire noluerit, monasterii legibus increpabitur. [h 1Kb] Quod si per alterius culpam ad hec uitia [i 1Kb] deuoluuntur, et hoc fuerit comprobatum, ille qui causa exstitit, reus erit ultionis. [i 1Kb] Si deprehensus fuerit aliquis e fratribus  libenter cum pueris ridere et habere amicitias etatis infirme, tertio commonebitur, ut recedat ab eorum necessitudine, et memor sit honestatis et timoris Dei: si non cessauerit, [k 1Kb] corripient eum, ut dignus est, correptione seuerissima.



§ uI.---Item eiusdem.

[l 1Kb] Qui contemnunt precepta maiorum et regulas monasterii que Dei precepto constitute sunt, et parui pendunt seniorum consilia, corripientur iuxta ordinem constitutum, donec corrigantur.



§ uII.---Item eiusdem.

[m 1Kb] Pueri si [n 1Kb] in domo fuerint dediti lusibus, et otio, et correpti non potuerint emendari, debet [o 1Kb] prepositus usque ad dies triginta ipsos monere et corripere: si uiderit in prauitate persistere, et non  nuntiauerit [p 1Kb] Patri, et aliquod peccatum in eis fuerit deprehensum, ipse pro eis culpe subiacebit, iuxta quod peccatum fuerit inuentum.



§ uIII.---Item eiusdem.

[q 1Kb] Qui conturbat fratrum animos, et facilis [r 1Kb] ad loquendum est, lites ferens et iurgia, decies commonebitur. Et si non fuerit emendatus, corripietur [s 1Kb] ordine monasterii, donec corrigatur.



§ IX.---EX REGULA SANCTI BASILII .

Interrog. [a 24Kb] Peccantem quomodo corripiemus, uel emendabimus?---Resp. Preceptum sicuti est a Domino dicente: Si peccauerit in te frater tuus, uade et argue eum inter te et ipsum solum. Si audierit te, lucratus es fratrem tuum. Si uero non te audierit, assume tecum alium uel duos, ut in ore duorum, uel trium testium stet omne uerbum. Quod si etiam ipse non audierit, dic Ecclesie: si autem Ecclesiam non audierit, sit tibi sicut gentilis et publicanus . Si forte increpatio hec, que a pluribus fit, eueniat ei in salutem: et sicut dicit Apostolus: Argue, increpa, [b 11Kb] consolare in omni patientia . Et rursum: Si quis non obaudit uerbo nostro per epistolam, hunc notate; et non commisceamini cum eo  sine dubio [c 38Kb] ad mensam .



§ X.---Item eiusdem .

[d 1Kb] Qui penituerit pro aliquo peccato, et rursus in hoc ipsum peccatum inciderit, quid faciet? Is qui semel deliquit et iterum in peccatum incurrit, indicare de se uidetur hoc primum, quod ab illo peccato priori non fuerit expurgatus, ex quo uelut a radice quadam pessima eadem, que antea, pullularunt. Sic est enim quasi quis arborum ramos excidens, si radicem relinquit, ubi radix firma permanet, uirgulta denuo eiusdem seminis germinabit, ita etiam peccatum. Quoniam non omnes qui delinquunt, ex his peccatis initium sumant, sed ex aliis interdum  delicti occasio nascitur. Necessarium ergo ei est, qui uult omni modo purgare se a peccato primas ipsius causas culpe succidere. uerbi gratia, si ex contentione uel ex inuidia fuerit, non a se sumit exordium, [e 28Kb] sed radicem habet ex arrogantia, et cupiditate humane glorie uenientem. Dum enim gloriam quisque querit ab hominibus, [f 127Kb] aut contentionibus studet, aut recte agentibus inuidet, huic scilicet per quem uidetur ipse minus in laude, uel in admiratione haberi. Si quis ergo semel notatus fuerit inuidie uel contentionis uitio, et rursum in hoc ipsum inciderit, sciat se primam illam causam, de qua supra diximus, ex qua inuidia uel contentio nascitur, in interioribus medullis habere reconditam. Oportet ergo eum et per contraria  atque aduersa curari, id est, per humilitatis exercitium.



§ XI.---Item eiusdem .

Interrog. [g 1Kb] Si quis autem in paruis delictis affligere uoluerit fratres, dicens, quia debetis penitere per singula, ne forte et ipse immisericors uideatur, et dissoluere caritatem?---Resp. Cum affirmarit Dominus, Iota unum, aut unus apex non preteribit a lege usquequo omnia fiant , et rursum definierit: Quia de omni sermone otioso, quemcunque locuti fuerint homines, reddent pro eo rationem in die iudicii , [h 192Kb] nichil oportet tanquam paruum sperni. [i 52Kb] Qui enim spernit minima, paulatim  defluit . Sed et quomodo quis audebit breue dicere aut paruum delictum, cum Apostolus dicat, manifesteque definiat, quia per preuaricationem legis Deus exhonoratur . Sed et aculeus mortis peccatum esse dicitur: et non dixit tale peccatum, sed omne peccatum . Magis ergo immisericors est qui intermittit et negligit quam ille qui arguit: sicut is qui in morsu serpentis permittit delitescere uenenum, quam ille qui educit et attrabit. Sed et caritatem destruit ille qui, secundum quod scriptum est, parcens baculo odit filium: qui autem diligit, diligenter corripit .



§ XII.---EX REGULA SANCTI ISIDORI .

[a 1Kb] Si quis in aliquo leui delicto titubans oberrauerit,  semel atque iterum admonendus est: qui si post secundam admonitionem a uitio nequaquam fuerit emendatus, congrua facti sui animaduersione cerceatur. Peccantem nullus occultet: criminis est enim consensio post secundam admonitionem celare quempiam peccatorem. [b 1Kb] Si quis sepius peccantem uiderit, prius hoc uel duobus demonstret fratribus, quorum testimonio possit conuinci, si negauerit qui deliquit. Peccatum palam commissum palam est arguendum; ut dum manifeste peccans emendatur, hi qui eum in malo imitati sunt, corrigantur. Sicut enim unius delicto sepe multi pereunt, ita unius emendatione plerumque muli saluantur. [c 1Kb] Qui uerbo in fratrem peccauerit, si saltem reminiscens ad ueniam poscendum fuerit [d 1Kb] inclinatus, percipiat ab eo  indulgentiam, cui cognoscitur intulisse iniuriam. Qui autem non petit, aut non ex animo postulat, [e 2Kb] in collationem deductus iuxta excessum iniurie,  congrue subiaceat discipline. Qui sibimet conuicia obiiciunt, si iterum inuicem sibi celeriter laxando ignoscunt, hi iam ab alio iudicandi non sunt: quia pariter sibi ueniam dare festinauerunt: si tamen excedere in semetipsos frequentius non presumant. Qui sponte culpam confitetur quam gessit, ueniam promereri debet, quam expetit. Oretur igitur pro eo qui confessus est. Si leuis culpa est, postulata indulgentia prebeatur.



§ XIII.---EX REGULA SANCTI FRUCTUOSI EPISCOPI .

[f 1Kb] Mendacem, furem, percussorem quoque et periurum, quod Dei seruum esse non decet, corripi primum a senioribus, uerbis oportet, ut recedat a uitio. Post hec [g 1Kb] si [nec sic] emendare distulerit, tertio  coram fratribus conuenietur; ut desistat tantisper errare. Si nec sic emendauerit, flagelletur acerrime, [h 1Kb] et trium mensium spatio excommunicationis uindictam suscipiens sub penitentie districtione solus [i 1Kb] recludatur in cella [i 1Kb] de uespere in uesperi ex hordeacei panis sex unciis, et aque mensura paruula sustentandus. [k 1Kb] Ebriosus quis si repertus in cenobio fuerit, superiori sententie subiacebit; siue is qui citra permissum abbatis, siue prepositi alicubi litteras destinauerit, uel ab alio destinatas acceperit.



§ XIu.---EX REGULA ORIENTALI.

Cum uero inuenta fuerit culpa, ille qui culpabilis inuenitur, corripiatur ab abbate secretius. Quod si non sufficit ad emendationem, corripiatur a paucis  senioribus. Quod si nec se emendauerit, castigetur in conspectu omnium. Quod si nec sic emendauerit, [l 1Kb] excommunicetur, et [m 1Kb] non manducet quidquam:  cui si nec hoc profuerit, postremus inter omnes ordine ponatur. Quod si in prauitate perseuerat, etiam [a 1Kb] psallendi facultas ei auferatur. Quem si uel hec confusio non commouerit, abstineat a conuentu fratrum: ita ut nec mense, nec [b 1Kb] misse intersit, neque cum eo ullus frater de iunioribus colloquatur. Abstinebit autem tandiu, quandiu uel qualitas culpe poposcerit secundum abbatis uel seniorum arbitrium, uel se ex corde pro culpa penitens humiliauerit, et ueniam erroris sui omnibus presentibus petierit. [c 1Kb] Quod si in fratrem peccauerit, etiam ab eo fratre ueniam petat, cui iniuriam fecit.



§ Xu.---EX REGULA CUIUSDAM .

[d 1Kb] Si quis uero frater instigante diabolo contumax, uel superbus, seu inobediens, uel murmurans  apparuerit; uel etiam in quocunque casu lapsus seniorum precepta uel sancte Regule normam uiolare tentauerit, hic secundum preceptum Domini secreto a senioribus [e 1Kb] semel ab his corripiatur . Si emendare noluerit, tunc simul ab omni congregatione obiurgetur: et si sic emendare noluerit, tunc prout culpe magnitudo poposcerit, secundum Regulam iudicetur, id est, aut excommunicationi subiaceat, [f 1Kb] si eius antea intellectus uiguit: aut si obstinate et dure mentis tenacitas [g 1Kb] culpe, et improbitas perseueret, tunc corporali discipline subiacebit.



§ XuI.---EX REGULA SANCTI CAESARII .

[h 1Kb] Lites nullas habeatis, secundum illud Apostoli:  Seruum Dei non oportet litigare . Et illud: [i 1Kb] Abstine te a lite, et minues peccata . Aut si fuerint, quam celerius minuantur, ne ira crescat in odium, et festuca conuertatur in trabem,  et efficiatur anima homicida. Sic enim legitis: Qui odit fratrem suum homicida est . Et: Leuantes sanctas manus sine ira et disceptatione . Quicunque conuicio, uel maledicto, uel etiam [i 1Kb] criminis obiectu leserit fratrem suum, [k 1Kb] meminerit culpam satisfactione purgare. Quod uitium si iterare presumpserit, districtione seuerissima feriatur, usquequo per satisfactionem recipi mereatur. Iuniores precipue senioribus deferant.



§ XuII.---EX REGULA SANCTI COLUMBANI.

[l 1Kb] Qui peccatum pudendum [m 1Kb] alicubi exprobrat, [n 1Kb] priusquam inter semetipsum solum [ [o 1Kb] arguat,] sicut Dominus dicit , corripiatur, donec exprobrato satisfaciat; et tribus diebus in pane et aqua peniteat.



§ XuIII.---EX REGULA SANCTI BASILII .

Interrog. [p 1Kb] Si oportet peccantibus fratribus silere, et acquiescere?---Resp. Quia non oportet, manifestum est ex ipsius Domini preceptis, quibus in ueteri quidem Testamento dicit: [q 26Kb] Argue proximum tuum, et non assumes ex eo peccatum . In Euangelio autem dicit: Si peccauerit in te frater tuus, uade et corripe eum, inter te et ipsum solum. Si audierit te, lucratus es fratrem tuum: si uero non audierit, assume adhuc tecum alium unum, aut duos, ut in ore duorum uel trium testium stet omne uerbum. Si autem et ipsos non audierit, dic Ecclesie. Si uero nec Ecclesiam audierit, sit tibi sicut gentilis et publicanus . Quantum sit [r 6Kb] crimen huius peccati dignoscitur: primum quidem ex sententia Domini,  que dicit: [s 3Kb] Quia qui incredulus filio fuerit, non [t 7Kb] habebit [u 8Kb] uitam eternam; sed ira Dei manet in eo. . Tunc deinde ex historiis, que in ueteri Testamento, siue Nouo referuntur. Nam [u 21Kb] Achar ille,  [qui] cum furatus esset regulam auream, super omnem populum, facta est ira Dei. Et quidem populus peccatum quod commiserat, ignorabat, usquequo [a 26Kb] manifestatum est: et pertulit cum omni domo sua horrendum illum et famosissimum interitum . Sed et Heli sacerdos, et quidem cum non siluisset peccantibus filiis qui erant filii pestilentie, imo et frequenter commonens et castigans dixit: Nolite, filii, non bona audio de uobis, etc. . Qui cum peccatum argueret, et Dei iudicium commoneret, tamen quoniam non uindicauit, neque digno zelo Dei aduersus eos motus est, in tantum iracundiam Dei prouocauit, ut etiam uniuersus populus cum filiis suis exstingueretur, et arca testamenti ab alienigenis raperetur, et ipse insuper omnibus subuersis miseranda  morte corrueret. Quod si in populum ignorantem, uel de unius peccato, uel in patrem qui corripuerat et commonuerat filios pro peccato, tanta Dei ira incensa est, quid sperandum est de his qui cognoscunt aliorum delicta, et reticent, nec qualemcunque adhibent correptionem? Quos utique conuenerat obseruare illud, quod Apostolus ad Corinthios dicit: Quare non potius luctum habuistis, ut tolleretur e medio uestrum, qui hoc opus fecit ? et illud: Ecce enim et hoc ipsum secundum Deum contristari quantam operatum est in nobis sollicitudinem, sed indignationem, sed timorem, sed desiderium, sed emulationem, sed uindictam ? Unde et metuere debent, ne forte etiam nunc similem ueteribus interitum sumant, hi qui similiter negligunt:  imo et tanto grauius, quanto spernere legem Christi perniciosius est quam legem Moysis. Et his competit illud aptari quod dixit: Septies uindicatum est de Cain, de Lamech uero septuagies septies .



§ XIX.---EX REGULA SANCTI AUGUSTINI .

[b 1Kb] Si post admonitionem iterum uel alio quocunque die id ipsum facere uideritis, iam uelut uulneratum  sanandum prodat, quicunque potuerit hoc inuenire, prius tamen et alteri uel tertio [c 147Kb] hanc petulantiam oculi demonstratam, ut duorum uel trium possit ore conuinci, et competenti [se] ueritate cerceri. Nec uos iudicetis esse maleuolos, quando hoc indicatis. [d 1Kb] Magis quippe innocentes non estis, si fratres uestros, quos indicando corrigere potestis, deperire permittitis. Si enim frater tuus uulnus haberet in corpore, quod uellet occultare, cum timeret [e 1Kb] sanari, nonne crudeliter abs te sileretur, et misericorditer indicaretur? Quanto ergo magis debes manifestare, ne [f 1Kb] perniciosius putrescat in corde. Sed antequam aliis demonstretur, per quos conuincendus est, si negauerit, prius preposito debet ostendi, si admonitus neglexerit corrigi: ne forte possit secretius correptus  non innotescere ceteris. Si autem negauerit, tunc [g 1Kb] nescienti adhibendi sunt alii; ut iam coram omnibus possit non ab uno teste argui, sed a duobus et tribus conuinci. Conuictus uero secundum prepositi, uel etiam presbyteri, ad cuius dispensationem pertinet, arbitrium, debet emendatoriam sustinere uindictam: quam si ferre non curauerit, etiamsi ipse non abscesserit, de uestra societate proiiciatur. Non enim et hoc fit crudeliter, sed misericorditer: ne contagione pestifera plurimos perdat.



§ XX.---EX REGULA PAULI ET STEPHANI .

Si quis alterum uiderit illicitum quidquam uel sermone uel opere facientem, et priori distulerit publicare, cognoscat se esse nutriorem peccati, et  per omnia equalem peccanti: quia et anime sue et illi est quem tegit durissimus inimicus. Ex hoc apud Deum, qui mala odit, et apud cunctam fraternitatem exsecrabilis, et infidelis habebitur: quia per abundantiam malitie noluit prodere, ut corrigere posset errantem: et odio discipline dilexit malitiam; et astitit omni uie non bone.



CAPUT XXXI. QUALIS DEBET ESSE MODUS EXCOMMUNICATIONIS.



§ I.---EX REGULA SANCTI BENEDICTI.

[a 1Kb] Secundum modum culpe excommunicationis uel [b 1Kb] discipline debet extendi mensura. [c 1Kb] Qui culparum modus in abbatis pendet iudicio. Si quis tamen frater [d 3Kb] in leuioribus culpis inuenitur [e 1Kb] a mense participatione priuetur. Priuati autem a mense consortio ista erit ratio, [f 1Kb] ut in oratorio psalmum aut antiphonam non imponat, neque lectionem recitet usque ad satisfactionem. Refectionem autem cibi post fratrum refectionem solus percipiat, ut [g 1Kb] si, uerbi gratia, fratres sexta hora, ille frater nona; [h 1Kb] si fratres nona, ille frater uespera, usque dum satisfactione congrua ueniam consequatur.



§ II.---EX REGULA PATRUM .


[i 1Kb] Si quis autem murmurauerit uel contentiosus  exstiterit, aut opponens [i 1Kb] in alio contrariam uoluntatem preceptis, digne correptus tandiu [k 1Kb] abstineat, quandiu uel culpe qualitas poposcerit, uel se penitendo humiliauerit, uel emendauerit. Correptus autem [l 1Kb] non audeat usquam recedere.



§ III.---EX PRAECEPTIS ET INSTITUTIS SANCTI PACHOMII .

[m 1Kb] Si quis tulerit rem non suam, ponetur super humeros eius 5, et aget penitentiam publice [n 1Kb] in collecta, stabitque [o 1Kb] in uescendi loco.



§ Iu.---Item eiusdem .

Si inuentus fuerit unus e fratribus aliquid per contentionem agens et contradicens maioris imperio, increpabitur iuxta mensuram peccati sui.



§ u.---Ex libro Institutionum.


[p 1Kb] Si quis igitur [q 10Kb] gillonem fictilem, quem illi  [a 58Kb] baucalem nuncupant, casu aliquo fregerit, non aliter negligentiam suam quam publica diluet penitentia; cunctisque in synaxi fratribus congregatis tandiu prostratus in terram ueniam postulabit, donec orationum consummetur solemnitas, impetraturus ueniam, cum iussus fuerit abbatis iudicio solo surgere. Eodem modo satisfaciat quisquis ad opus aliquod accersitus, uel ad congregationem solitam tardius accesserit, aut si decantans psalmum uel modicum titubauerit; similiter si superflue, si durius, si contumacius responderit; si uel leuiter murmurauerit; si negligentius obsequia iniuncta compleuerit; si lectionem operi uel obedientie preferens, officia statuta segnius fuerit exsecutus; si dimissa synaxi non concitam ad cellam recurrere festinauerit;  si cum aliquo uel ad modicum substiterit; si ad punctum temporis uspiam recesserit; [b 1Kb] si alterius manum tenuerit; si cum illo qui celle sue cohabitator non est, confabulari quantulumcunque presumpserit; si orauerit cum illo qui ab oratione suspensus; si parentum quempiam uel amicorum secularium uiderit, uel collocutus eis sine suo seniore fuerit;  si epistolam cuiuscunque suscipere uel rescribere sine suo abbate tentauerit. Hucusque et in huiusmodi ac similibus admissis procedit animaduersio spiritalis. Residua uero apud nos indifferenter admissa a nobis quoque reprehensibilius sustinentur. Id est, aperta uitia, manifesti contemptus, contradictiones tumide, libera et effrenata processio, [c 101Kb] familiaritas apud feminas, ire, rixe, [d 1Kb] simulationes et iurgia, operis peculiaris presumptio, philargyrie contagio, affectus atque possessio rerum superfluarum, que a ceteris fratribus non habentur; extraordinaria ac furtiua cibi refectio. Hec et his similia non illa [e 1Kb] increpatione, quam diximus, spiritali, sed uel plagis emendantur, uel [f 2Kb] expulsione purgantur.



§ uI.---EX REGULA SANCTI BASILII .


Interrog. [g 1Kb] Si iniunctum fuit aliquid fratri et contradixerit, postea autem sponte [h 1Kb] abierit, quid est?---Resp. In eo quod contradixit, quasi non obtemperans iudicandus est, et uelut ceteros ad simile concitans malum. In quo sciat se illi sententie obnoxium que dixit: [i 1Kb] Contradictiones suscitat omnis malus: Dominus autem  angelum immisericordem [a 16Kb] immittit ei . Cum autem certum sit quia non homini obtemperat, sed Domino dicenti, Qui audit uos, me audit; et qui uos spernit, me spernit . Si compunctus est recordatione mandati, prius satisfaciat; et ita  impleat quod iniunctum est.



§ uII.---Item eiusdem .

Interrog. [b 1Kb] Si obediens quis murmuret?---Resp. Apostolo dicente: Omnia facite sine murmuratione et hesitationibus . [c 25Kb] Alienus sit a fratrum unitate, qui murmurat; et opus eius abiiciatur. Manifestum est enim, ille qualis est, quia infidelitate egrotat, certam future spei fiduciam non gerit.



§ uIII.---Item eiusdem [d 1Kb] .

Interrog. Qualibus correptionibus uti oportet inter  fratres ad emendationem eorum qui delinquunt?---Resp. Hoc sit in iudicio eorum qui presunt, uel quali modo corripi debeant: quia et etas et eruditio multam habere facit differentiam pene.



§ IX.---EX REGULA SANCTI ISIDORI EPISCOPI .

[e 1Kb] Delicta autem leuia sunt, aut grauia. Leuioris culpe reus est, qui otiosus esse dilexerit; qui ad officium uel collationem, uel ad mensam tardius uenerit, [f 1Kb] qui, in choro riserit, [g 2Kb] fabulisque uacauerit; qui, relicto officio uel opere extra necessitatis causam, foris discesserit; qui torporem, aut somnum amauerit; qui sepius iurauerit; qui multiloquus fuerit, qui ministerium cuiuslibet operis iniunctum sibi sine benedictione susceperit, ac peracto opere benedictionem minime postulauerit; qui  iniunctum opus negligenter, uel tardius expleuerit;  qui casu uas aliquod fregerit; qui damnum rei parue intulerit; [h 1Kb] qui codice negligenter usus fuerit; qui alicubi ad momentum secesserit; qui litteras ab aliquo, uel quodlibet munus acceperit, uel epistolam suscipiens occultauerit, sine abbatis consensu rescripserit, uel quemlibet parentum seu secularium sine iussu senioris aut uiderit, aut cum eo locutus fuerit; qui seniori inobediens fuerit; qui contumaciter seniori responderit; qui erga seniorem linguam non represserit, qui lasciuus in lingua fuerit; qui inhoneste incesserit; [i 48Kb] qui iocauerit, qui satis riserit; qui cum excommunicato locutus fuerit; orauerit, comederit; qui illusionem nocturnam Patri non patefecerit. Hec igitur et his similia triduana excommunicatione emendanda sunt.


Grauioris autem culpe obnoxius est, si turbulentus quisque sit, si discors, si turpiloquus, si feminarum familiaris, si seminans discordias, si iracundus, si alte et erecte ceruicis, si mente tumidus, si iactanti incessu immoderatus, si detractor, susurro, uel inuidus, si presumptor rei peculiaris, si pecunie contagio implicatur, si aliquid preter regularem dispensationem superfluum possideat, si fraudator rei accepte uel commisse sibi, aut minus commisse, inter hec si se de rebus secum allatis extulerit, [i 1Kb] uel de eis per inobedientiam murmurauerit, si rei maioris damnum intulerit, si furatus fuerit, si periurauerit, si falsum dixerit, si contentiones et rixas amauerit, si manifestum conuitium fratri intulerit, si personam innocentis falso crimine  maculauerit, si contumaci animo seniorem despexerit,  si rancorem aduersus fratrem tenuerit, si peccanti in se et postea supplicanti ueniam non concesserit, si cum altero in uno lecto iacuerit, si extra communem mensam priuatim uel furtim quippiam sumpserit, si alicubi extra consultum prepositi uel abbatis discedens medio die, uel amplius commoratus fuerit, si, ut otiosus sit, falsam infirmitatem pretenderit. Hec et similia iuxta arbitrium Patris diuturna excommunicatione [a 1Kb] purganda sunt; ut qui grauiter peccare noscuntur, acriori seueritate cerceantur.



§ X.---EX REGULA SANCTI FRUCTUOSI .

[b 20Kb] Clamosum in locutione monachum, aut iracundum, ridiculosum, subsanatorem siue detractorem esse non decet. Qui eiusmodi est, et sepe castigatus, non  fuerit emendatus, flagellis uerberibusque curandus est, et acriter emendandus, crebraque curiositate et industria reducendus. Lasciuus, petulans et superbus sepius suspendatur a cibo, et biduanis siue triduanis maceretur inediis, operisque adiectione conficiatur: sermone et colloquio castigetur. Si ista perpessus sepe, minime fuerit correctus, plagis emendetur instantius, reclusionibus diutine coarctetur angustiis, [c 1Kb] breuissime panis et aque esu sustentandus, donec se spondeat a uitio recessurum. Inobedientem, murmuratorem, contradictorem, siue furtiuis comestionibus atque [d 1Kb] bibitionibus uacantem supra scripta cercebit sententia: et in omnibus omnino monachorum [e 1Kb] excessionibus congrua animaduersio adhibenda est secundum abbatis et seniorum  iudicium conueniens negligentie, etati, siue persone. Eritque summa discretione prouidendum, ne grauia pro leuibus inferantur; aut e contrario pro maximis leuis et parua ultio erogetur. Mensura namque et pondere equo iustitiaque pia et miseratione continua Pater uel prepositus debet excellere: ut sic uulnus curet egroti, quatenus salutem et non  debilitatem inferat membris: [f 1Kb] quia sicut subditorum uitia per prepositos, ita et prepositorum negligentias per semetipsum Deus iudicabit.



§ XI.---EX REGULA CUIUSDAM .

Excommunicationis mensura qualis esse debeat, iustum scientibus librare iudicium [g 1Kb] culpe modus ostendit. Leuioribus enim culpis leuior est adhibenda correptio; grauioribus uero [h 1Kb] feruentior exhibenda damnatio. Proinde abbatis studio pensandum est, ut si aliquis frater in leuioribus inueniatur obnoxius culpis, usque [i 1Kb] ad indictam sibi horam mensa priuetur: de grauioribus uero seu dierum uel mensium definitio in longius protracta correptione [i 1Kb] finiatur. [k 1Kb] Ea tamen Regula, ut si amplius quam septem dierum spatium excommunicationis percurrerit: quandiu  penitentie sub statuto tempore ordo retentus fuerit [l 1Kb] sicut a mensa suo loco priuatur; ita et in ecclesia segregetur: ut [m 1Kb] in loco, in quo antea fuit, nec psalmum [n 1Kb] cantet, nec ullum ordinem teneat; usque dum satisfactione humili cum cordis contritione ab abbate uel a senioribus ueniam mereatur. Excommunicatus uero frater qui culpis grauioribus existentibus aut cellula recluditur, aut consortio congregationis separatur, a nullo penitus aut [o 1Kb] colloquia, aut uisitationis munus fruatur: nisi tantummodo cui preceptum ab abbate fuerit. Si quis transgressus hanc regulam fuerit, regulari penitentie subiacebit.



§ XII.---EX REGULA SANCTI AURELIANI .

Superbis inobedientibusque, et iracundiam protrahentibus  nunquam parcendum, donec corrigantur.



§ XIII.---EX REGULA SANCTI FERREOLI .

Ut conuitium uel maledictum ex ore monachi non procedat; neque lingua in impatientie excitationes soluta effrenatum quid ministret ostiis labiorum; sed commotus ira,  dicat: Pone, Domine, custodiam ori meo, et ostium circumstantie  labiis meis . Adiungat et illud: Dixi, Custodiam uias meas; ut non delinquam in lingua mea . Habens illud Apostoli ante oculos suos: Quia neque maledici regnum Dei possidebunt . Si quis ergo his indomitus mente proruperit, [a 46Kb] triginta diebus ab omnium fratrum colloquio habeatur alienus, donec agnoscens se [b 1Kb] tantummodo in congregatione [c 1Kb] solitudinem incurrisse, ueniam eligat postulare.



§ XIu.---EIUSDEM .

Ad illos qui post correctionem impugnantes iudicia seniorum nituntur excusare peccatum, et non ad penitentiam recordatione delicti, sed ad duritiam indignationis nimium migrauerint; [d 1Kb] respice istam sententiam: ut [e 1Kb] quandiu a proposita intentione reuocentur,  et [f 1Kb] cum ore mentis manifesta emendatione deponant, secundum arbitrium abbatis ardue omnino subiaceant discipline: quia non dixerunt: Peccatum meum ego cognosco; sed dixerunt, quod [g 1Kb] in Isaia propheta de rebellibus legitur: Nullus est qui agat penitentiam super peccatum suum, dicens: Quid feci? Illi namque se prioribus anteponunt, et aliorum loca non erubescunt elationis uitio inuadere, ac preceptis Dominicis contradicunt, quibus ita iubemur: Quicunque uoluerit inter uos maior fieri, sit uester minister ; et qui uoluerit inter uos primus esse, erit uester seruus . Abbatis uel etiam reliquorum increpatione confusi ad locum proprium quem reliquerant reuocentur: quos ad maiorem gradum tardius decernimus  promoueri, ne, addita dignitate, radicata in eis presumptio preualescat.



§ Xu.---Item eiusdem .

Illos igitur monachos quos uel unius diei finis discordes inuenerit, qui usque ad uesperam lites trahunt, et ante non excludunt odium quam sol eognoscat occasum , qui [h 1Kb] dicenti Apostolo per inobedientiam contradicunt, statuimus tandiu abstinentia macerandos, quandiu ad ueram se concordiam ultronea satisfactione conuertant. Quibus post longum [i 32Kb] scandalum pacificare in occulto non liceat, ne aliquid fictum puritas caritatis admittat: sed sit eorum reconciliatio publica, quorum fit discordia manifesta. Fratribus ergo cunctis astantibus ueniam inuicem postulent, quia uterque reus  diuturna simultate notatur, dum unus indulgentiam petere destitit, aut alter rogari desiderans non dimisit. Et ideo impius mansit impenitens: hic damnandus posterum, ille post culpam. Propterea offensus iste iram in contemptu Euangelii non retineat, sed cito ad illud recurrat [i 1Kb] exemplum: Dimittite, et dimittetur uobis . Et illud Apostoli: Induite uos [k 1Kb] sicut electi Dei, et dilecti uiscera misericordie, benignitatem, humilitatem, modestiam, patientiam, supportantes inuicem, donantes uobismetipsis, si quis aduersus aliquem habet querelam, sicut et Dominus donauit uobis, ita et uos . Ille uero qui iniuriam intulit, huiuscemodi exemplo uelociter terreatur: Facit Dominus iudicium iniuriam patientibus  . Et alibi: Quo seminauerit homo, hec et metet .



§ XuI.---EX PRAECEPTIS ET INSTITUTIS SANCTI PACHOMII.

[a 1Kb] Qui iniuste iudicauerit, [b 1Kb] iniuste ab aliis condemnabitur. [c 1Kb] Si unus e fratribus, aut duo, uel tres [d 1Kb] scandalizati ab aliquo recesserint [e 1Kb] de domo et postea uenerint, uentilabitur inter eos et scandalizantem iudicium; et si reus inuentus fuerit, monasterii regulis emendabitur.



§ XuII.---EX REGULA SANCTI COLUMBANI.

[f 1Kb] Si quis detraxerit abbatem suum, septem dies unum [g 291Kb] paximatium: si fratrem suum, XXIu psalmos: si secularem, XII psalmos.



§ XuIII.---Item eiusdem.


[h 1Kb] Si quis iracundiam, uel tristitiam, uel inuidiam tenet contra fratrem suum [i 1Kb] ut tempus tenuerit; ita erit penitentia eius in pane et aqua. Si uero  prima die confessus fuerit, [i 1Kb] uiginti quatuor psalmos.



§ XIX.---Item eiusdem.

[k 1Kb] Qui autem rixam commiserit, septem dies peniteat. Qui uero suum prepositum despexerit, aut Regulam blasphemauerit, [l 1Kb] foras repellendus est; nisi ipse dicat, Penitet me quod dixi. Si autem non se humiliauerit [m 1Kb] quadraginta diebus peniteat, quia superbie morbo detinetur.



§ XX.---Item eiusdem.

[n 1Kb] Si cum illo qui [o 1Kb] celle sue cohabitator non est, confabulari quantulumcunque presumpserit, [p 3Kb] superpositio.



§ XXI.---EX REGULA CUIUSDAM.

Si quis seniori detraxerit, non seniori detrahit, sed Deo, [q 1Kb] cui opus facit. Si uero hoc frequenter  facit, [r 1Kb] abscindatur a fraternitate ac sollicitudine [s 1Kb] fraterni corporis. Si uero peniteat, remittenda sunt peccata sua, Detrahentem, inquit Propheta, secreto  proximo suo, hunc persequebar. .Si quis inuentus fuerit in aliquo spernere seniorem suum, non hominem spernit, sed Deum, et reliqua. Si quis hoc faciat, peniteat, et reconciliabitur seniori suo: et omnia quecunque senior preceperit, secundum mandatum Domini explenda sunt.



§ XXII.---EX REGULA SANCTI BASILII .

Interrog. [a 1Kb] Unde et nocturne phantasie inhoneste ac turpes ascendunt ad nos?---Resp. [b 1Kb] ueniunt quidem hec maxime ex diurnis anime motibus et actibus indignis et incongruis. Si enim uacet in iudiciis Dei, expurgatur anima eius per meditationem legis diuine, et studium uerbi Dei: ibique si indesinenter curam gerat semper requirens et scrutans quid sit quod placeat Deo, [c 1Kb] talia habebit etiam somnia.



§ XXIII.---EX REGULA SANCTI ISIDORI .

Qui nocturno delusus phantasmate fuerit, tempore officii in sacrario stabit; nec audebit eodem die in ecclesiam introire, etc.



§ XXIu.---EX REGULA TARNATENSI .

[d 1Kb] Ad conuiuium nuptiale fratrum nullus accedat, ne per lasciuiam secularem que sunt seculi recognoscat, [e 1Kb] quod absit, ad mundi huius uitam, etsi non corpore, animo reuocetur, sicut dixit beatissimus Cyprianus : »Adulterium dum uidetur, discitur.« [f 1Kb] Qui ioculare aliquid uel risui aptum in conuentu fratrum proferre presumpserit, uel qui  cum iunioribus uerba otiosa narrare uoluerit, [g 1Kb] aut habere amicitias etatis infirme, increpationi, ut dignus est, subiacebit. Si quis quelibet inuenerit, inuenta non celet, et cognoscenda non occultet. Quod si reperta unius diei spatio conuincitur retentasse, furti contagio se maculatum esse cognoscat. [h 1Kb] Si quis eum qui districtionem monasterii non ferens, fugam meditari cognouerit, si non statim prodiderit, perditionis illius participem se esse non dubitet: et tandiu a conuentu fratrum sequestrandus, quandiu ille ualeat reuocari. Si quis hec non omni uirtute studuerit Domino placitura seruare, et semel ac secundo correptus non emendauerit, reprehensa iuxta etatis formam conuenit uindicari.



§ XXu.---EX REGULA SANCTI AURELIANI EPISCOPI  .

Superbis, uero inobedientibus, et iracundiam protrahentibus, nunquam parcendum, donec corrigantur.



§ XXuI.---EIUSDEM .

Pro qualibet culpa si necesse fuerit flagelli accipere, [i 1Kb] disciplinam, nunquam legitimus excedatur numerus, id est, [i 2Kb] triginta et nouem, et quamlibet iuste disciplina teneatur; tamen secundum illud bonitatem et disciplinam, paternum affectum sanctus abbas circa omnes teneat, secundum Apostolum: Tanquam si nutrix foueat [k 13Kb] pullos suos. .



CAPUT XXXII. DE GRAuIORIBUS CULPIS.



§ I.---EX REGULA SANCTI BENEDICTI.

[a 1Kb] Is autem frater, qui grauioris culpe noxa tenetur, suspendatur a mensa simul, et ab oratorio. Nullus ei fratrum in ullo iungatur consortio neque in colloquio. Solus sit ad opus sibi iniunctum, persistens [b 1Kb] in penitentie luctu: sciens terribilem illam Apostoli sententiam dicentis: traditum huiusmodi hominem Satane in interitum carnis, ut spiritus saluus sit in die Domini . Cibi autem refectionem solus percipiat, mensura uel hora, qua preuiderit ei abbas competere. [c 1Kb] Nec a quoquam benedicatur transeunte, [d 1Kb] nec cibus, qui ei datur.



§ II.---EX REGULA PATRUM.

[e 1Kb] Si quis uero monachus furtum fecerit, quod potius sacrilegium dici potest, id censuimus ordinandum,  [f 1Kb] ut iunior uirgis cesus tanti criminis reus nunquam officium clericatus excipiat. Si uero [g 1Kb] iam clericus in id facinus fuerit deprehensus, nominis ipsius dignitate priuetur. Cui sufficere potest pro actus sui [h 1Kb] leuitate impleta penitentie satisfactione [i 1Kb] communio.



§ III.---EX REGULA SANCTI FERREOLI EPISCOPI .

[i 1Kb] Furti conscium, si adhuc uocare monachum possumus, quasi adulterum secundum flagellis subdi et magna conteri afflictione iubemus, dantes illi [k 1Kb] unam cum fornicatione sententiam: quia luxuriatus est, cum furaretur. Similes enim eos non incongrue dicimus, quos in sacra lectione pariter positos inuenimus. Dicit ergo Dominus per prophetam: Non est scientia Dei [l 1Kb] super terram ; et paulo post: Furtum et adulterium inundauerunt ; et iterum in psalmo: Si uidebas furem, [m 1Kb] simul currebas cum eo, [n 1Kb] et adulteris portionem tuam ponebas . Legimus etiam in Euangelio Dominum [o 1Kb] dixisse: Fornicationes, furta . Nec moratus addidit: Hec sunt que coinquinant hominem . Ex his profecto intelligere possunt horum scelerum serui quia, sicut equaliter his dominantur uitia, equaliter debetur et pena.



§ Iu.---EX REGULA SANCTI FRUCTUOSI EPISCOPI .

[p 3Kb] Monachus [q 1Kb] paruulorum aut adolescentium consectator,  uel qui osculo, uel qualibet occasione turpi [a 1Kb] reprehensus fuerit inhiare, [b 1Kb] probata patenter per accusatores uerissimos, siue testes [c 1Kb] causa, publice uerberetur; [d 1Kb] coronam capitis, quam gestabat, amittat [e 53Kb] decaluatusque turpiter opprobrio pateat, [f 45Kb] omniumque sputamentis oblinitus in facie, probraque eque suscipiat, uinculisque arctatus ferreis carcerali sex mensibus angustia maceretur, et triduana per hebdomades singulas refectione [g 1Kb] panis exigui hordeacei uespertino tempore subleuetur. Post deinde, expletis his mensibus, aliis sex mensibus succedentibus sub senioris spiritalis custodia segregata [h 2Kb] in corticula degens opere manuum et oratione continua sit [i 3Kb] contentus, uigiliis et fletibus, et humilitate subiectus, et penitentie lamentis ueniam  percipiat: et sub custodia et sollicitudine duorum fratrum in monasterio ambulet, nulla priuata locutione uel concilio deinceps iuuenibus coniungendus.



§ u.---EX REGULA CUIUSDAM .

Hi uero fratres, qui grauioribus culpis in penitentia detinentur, in ecclesia cum ceteris, qui communicant,  non stent, sed in alia ecclesia secrete [i 1Kb] cursum cantent. Expleto cursu, egredientes ante fores ecclesie, in qua communicantes cursum explent, stare precipiantur. Et egrediente congregatione supra humum prostrati rogent pro se Dominum exorari, ut grauia commissa contritione deleantur cordis, meminentes illud: Cor contritum et humiliatum [k 52Kb] Deus non spernit . Et: In humilitate nostra memor fuit nostri Dominus . In oratione positus semper penitens dicat: Auerte faciem tuam a peccatis meis, et omnes iniquitates meas dele . Ut ira arguentis iudicis, et in proximo uindictam reddentis per pie mentis affectum hac humili oratione sedetur.



§ uI.---EX REGULA MAGISTRI .


[l 1Kb] Cum suggestum fuerit a prepositis abbati [m 1Kb] meritum inobedientis, iam non dicendus est frater, sed [n 1Kb] hereticus legis: iam non dicendus filius Dei, sed operarius demonis, qui dissipando sanctorum facta uelut quedam scabies est procreata in grege. Conuocet eum abbas presentibus suis prepositis, uel coram congregatione circumstante. Et interrogati  ab abbate prepositi eius, quid peccauerit, uel quoties monitus de ipso uitio non emendauerit, respondeant qui eum accusant. Quo audito uitio talem abbatis contra se audiat uocem. O misera anima, quod responsum datura es Deo, quem per inobedientiam quotidie irritas, cum accesseris adorare eum? quare sub dominio Dei seruis potius mammone? quid mentiris Christo, alter Iudas? Ille Iudas iniquitatis portio iustitiam uendidit, tu Christianum nomen laceras malefactis? Ille Iudas per pacem falsam Domino scandalum generauit, tu sub nomine sancti seruitii Deo magis rebellis existis? Ille Iudas falsus Magistrum tradidit discipulus, tu sub nomine sancto magis diabolum factis sequeris Christianus? Astare enim tibi habet in iudicio nostra monitio,  uel tuus spiritus, cui cum carne, [a 1Kb] propria uoluntate repugnas [ [b 1Kb] Deo] ante tribunal tremendi Iudicis, dicens: Domine, noluit intelligere ut bene ageret . Iniquitatem meditatus est, astitit omni uie non bone, malitiam autem non odiuit, sed magis [c 1Kb] gloriatus in ea, potens fuit in iniquitate. Cum hec accusatus fueris in iudicio post nostram simul et tremendi Iudicis uocem dicentis tibi: Tu es qui odisti disciplinam, et proiecisti sermones meos [d 1Kb] post te . Si uidebas furem, simul currebas cum eo, et cum adulteris portionem tuam ponebas. Os tuum abundauit malitia, et lingua tua concinnabat dolum. Sedens aduersus fratrem tuum detrahebas, et ponebas scandalum. Tota die iniustitiam cogitauit lingua tua, sicut nouacula acuta fecisti dolum. Dilexisti  malitiam super benignitatem, iniquitatem magis quam loqui equitatem . Dilexisti omnia uerba precipitationis [e 1Kb] in lingua dolosa. Hec fecisti, et tacui, et [f 42Kb] existimasti iniquitatem, quod eram tibi similis, arguam te et [g 69Kb] statuam illam contra faciem tuam , ut destruat te Deus in finem; euellet te, et emigrabit te de tabernaculo tuo, et radicem tuam de terra uiuentium. Tunc etiam et omnes  iusti de sua gloria in iudicio uidebunt te, cum ab eis fueris sequestratus ad sinistram inter hedos, et super te ridebunt dicentes: Ecce homo qui non posuit Deum adiutorium suum, sed preualuit in uanitate sua, et non fuit timor Dei ante oculos eius: quoniam dolose egit in conspectu eius. Et dixit insipiens in corde suo, Non requiret Deus; auertit faciem suam, ne uideat in finem, et ignorauit, quia inimici, qui mentiuntur Domino, [h 1Kb] erit tempus eorum in penam eternam . Quid ad hec dicturus es Deo? quas afferre ei habes, miser, excusationes in peccatis? cum te primum impugnauerint mala, et gehenna exspectauerit, ut incendat. Post hanc increpationis uocem ante congregationem [i 1Kb] abbatis [i 1Kb] statim erigi iubeatur ab oratorio,  communi mensa [et] extraneus deputetur; et cum inimicis Dei designatus non debet ex illa hora iam fratribus esse amicus. Ideoque ab hac excommunicationis hora soli posito et sequestrato ei aliqua laboris opera propter otiositatem a preposito suo consignetur: in quo labore nullo fratrum iungatur solatio, nullius eloquio soletur, tacito omnium pertranseatur aspectu: petenti benedictionem nullus respondeat, Deus: quidquid ei porrigitur, a nullo signetur: quidquid uero ultra opus assignatum peculiariter, uel ultro effecerit, dispergatur, uel dissipetur. Sit ubique solus, et ei sola culpa solatium. Quod si forte propter leuitatem culpe non ei uoluerit abbas duplicare ieiunia, si fratres sexta reficiunt, ille ad nonam horam de uno pulmento; et  panis cibarii sibi fragmentum et aqua a preposito suo pro misericordia porrigatur. Si inculpabiles fratres nona hora reficiunt, illius supradicta refectio protrahatur in uesperam, ut sentiat quid ei malorum culpa intulit, quid per negligentiam bonorum amisit.



§ uII.---Item eiusdem .

[k 1Kb] Cum hora diuini officii exercetur, id est, [l 1Kb] cum  expleto psalmo ab omnibus orationi incumbitur, tunc excommunicationis reus prostratus ante limen oratorii hec cum lacrymis clamet: Peccaui, et peccatum meum ego agnosco: erraui, emendare polliceor; iam de cetero non peccabo. Rogate pro me, sancte congregationes, a quibus quondam per meam negligentiam et diaboli suasionem separari merui. Rogate pro me, mei quondam prepositi. Ignosce mihi, pastor bone et pie pastor abbas. Relinque nonaginta nouem propter unam. ueni, recollige, et porta humeris tuis me perditam ouem, sicut Dominus noster indicio passionis sue tibi monstrauit: quia non pro iustis, sed pro peccatoribus uenit, et mortuus est: ut cum ipso per iustitiam eius resurgeremus, qui fueramus per nostra peccata allisi,  dicente ipso Domino: Non ueni, nisi propter oues perditas domus Isrel . Et: Non est opus sanis medicus, sed his qui male habent . Imitare pium magistrum apostolorum, cuius uices per doctrinam agis in monasterio: quia ipse post prophetas et apostolos posuit uos pastores et discipline doctores: quia per beatum Petrum apostolum demonstrauit uobis dicens: Non septies, sed septuagies septies debere peccatum fratri dimitti . Subleua ergo allisum salutari tuo consilio: Solue intercessione tua apud Dominum, quod in me negligentia obligauit. Quod peccaui agnosco; quod emendem, credo quia per tuam mentionem inuenio. Post hanc uocem cessantibus a psalmis per omnes orationes a reo iacente effusam, cum completum  fuerit sanctum oratorii opus, et illo reo adhuc iacente ante limen exeunti abbati omnium fratrum congregatio humilietur ei pro eo ad genua, simul et [a 1Kb] prepositi eius. Quod cum fuerit adimpletum, si tamen propter leuitatem culpe eadem hora uoluerit abbas uenie consentire, statim erigi eum a prepositis suis precipiat, et reproperata ei culpa, cum ille responderit se de cetero emendare, statim abbas dicat omni congregationi: uenite, fratres, unanimiter cum lacrymis pro hac oue gregis uestri, que peccatum suum agnoscens promittit se de cetero emendare, orantes in oratorio reconciliemus eum ante Dominum, quem per inobedientiam irritauit. Et mox ingressus abbas cum fratribus in oratorio, antequam orent tenentes ei manum dextram  leuamque foris Prepositi introducant eum in Ecclesia, dicentes ambo hunc uersum: Confitemini Domino, [b 18Kb] quoniam bonum est . Et subsequatur cetera congregatio: Quoniam in seculum misericordia eius . Ut cum prepositi foris penitenti per hunc uersum confessionem ingerunt, intus de oratorio per os respondentium fratrum, mox pius Deus misericordiam repromittat. Ergo  cum eum in oratorium introduxerint Prepositi eius, prosternant eum pedibus altaris. Statim omnes una cum abbate se orationi pro eo prosternant. Tunc ille pro culpa prostratus cum lacrymis, his uocibus precetur ad dominum dicens: Peccaui Domino, peccaui, et iniquitatem meam ego agnosco, rogo, peto a te, dimitte mihi, ne simul trahas me cum peccatis meis, neque condemnes me in inferioribus terre, neque in eternum imputes mihi mala: quoniam tu es Deus penitentie: et in me ostende bonitatem tuam secundum magnam misericordiam tuam: quia tu dixisti, Domine: Nolo mortem peccatoris, sed conuertatur et uiuat ; quia malis nostris ad emendationem, uitam magis largiris quotidie, monstrante nobis Scriptura, que  de pietate tua ita dicit: Nunquid irascitur per singulos dies? [c 1Kb] nisi conuertamini . Et apostolus tuus Paulus ita dicit: An nescis quia patientia Dei ad penitentiam te adducit?  Gladium ergo suum Dominus uibrauit, arcum suum tetendit et parauit illum: et in ipso parauit uasa mortis. Que uasa, Domine, timemus, et ideo festinanter emendare promittimus: et quia dicturus es in iudicio peccatori: hec fecisti et tacui. Quid? semper tacebo? quia statues iniquitatem contra faciem nostram, ut cognoscentes eam in reatibus nostris, iuste nos ipsi eam damnemus. Tu enim, Domine, mortificas, et uiuificas, tu deducis ad inferos et reducis, tu leuas allisos, tu soluis in celo compeditos in terra, tu ad emendandum oculos cordis  nostri illuminas tua gratia, uel adiutorio tuo iustorum dirigis gressus, dicente Scriptura. [d 1Kb] A Domino gressus hominis dirigetur . Et nisi custodieris nos, et [e 1Kb] edificaberis domum, in uanum laborant qui edificant, et custodiunt eam. Quia uelle adiacet nobis, perficere autem tuum est. Et, non est uolentis, neque currentis, sed miserantis Dei. Sed tamen das fiduciam sperandi de te dicens: Petite, et accipietis; querite, et inuenietis; pulsate, et aperietur uobis: quia qui petit, accipit; qui querit, inuenit, et pulsanti aperietur . Et quia dixisti: Conuertimini ad me, et ego conuertar ad uos . Et: cum clamaueris, dicam: Ecce adsum . Et item quasi pius et misericors in factura tua uocas nos ad gratiam tuam, licet indignos  seruos tuos dicens: uenite ad me, qui laboratis et onerati estis, et ego reficiam uos . Unde non despicias, Domine, seruum tuum, suum agnoscentem peccatum: sicut de pietate tua promittit reatui nostro Propheta dicens: Cor contritum et humiliatum Deus non spernit . Quia potens es de lapidibus istis suscitare filios Abrahe; quia quod in nobis desperatio impossibile putat, tua  gratia possibile indicat. Post hanc uocem cum lacrymis impletam statim cum manu sua abbas erigat, dicens ei: uide, frater, iam de cetero, uide, ne pecces, et secundam [a 1Kb] agas de hac uita penitentiam exercere. Que cum secundo fuerit acta in hereticorum incidet sectam. Statim hunc uersum quondam reus imponat: [b 1Kb] Erraui sicut ouis, que perierat; [c 1Kb] recollige seruum tuum, Domine . Respondentibus secum cunctis. Post hunc uersum uocatis eius prepositis, reconsignetur ab abbate eis in manu dicens: Recipite ouem uestram, reintegrate numerum, restituite mense: mortuus enim fuerat, et reuixit; perierat, et inuentus est. Eadem namque die humilitatis reparate indicio [d 90Kb] aquam manibus fratrum intrantibus ad communionem  ipse ministret: et cum dat, osculetur primo abbatis, deinde singulorum fratrum manus: et petat singulos, cum ministrat ipse, pro se debere orare. Qui et ipse, mox ut ingressus oratorium fuerit, omnes clara uoce readmoneat pro se debere orare: et sic exiens cum fratribus consuetam accedat ad mensam.



§ uIII.---EX REGULA SANCTI CAESARII .

[e 1Kb] Quamuis non solum cogitari, sed omnino nec credi debeat, quod sancti fratres duris se sermonibus uel conuiciis mordeant: tamen si forte, ut se habet humana fragilitas, in tantum nefas aliqui de fratribus ausi fuerint diabolo instigante prorumpere, ut furtum faciant, aut in se inuicem conuicia  mittant, iustum est ut legitimam disciplinam accipiant, a quibus regule instituta uiolantur. Necesse  est enim, ut in eis impleatur illud, quod de indisciplinatis filiis [f 1Kb] per Salomonem dixit Spiritus sanctus: Qui diligit filium suum, assiduat illi flagella . Et iterum: Tu uirga eum cedis, animam eius de inferno liberabis . Disciplinam tamen ipsam [g 1Kb] in presentia congregationis accipiant, secundum illud Apostoli: [h 1Kb] Peccantes coram omnibus corrigantur .



§ IX.---Item eiusdem .

[i 1Kb] Si quis uero pro quacunque re excommunicatus fuerit, remotus ab omni congregatione, in loco, quo abbas iusserit, [i 1Kb] cum uno de spiritalibus fratribus resideat. Si autem, ut fieri solet, stimulante diabolo inuicem se leserint, inuicem sibi ueniam  petere et relaxare debebunt [k 1Kb] propter orationes, quas utique, quanto crebriores, tanto puriores habere debent. Quod si ille, cui uenia petitur, indulgere fratri suo noluerit, communione remoueatur et timeat illud, quia si non dimisit, non dimittetur ei. [l 1Kb] Qui autem nunquam uult petere ueniam, aut non ex animo petit, aut a quo petitur, si non dimittit, sine causa in monasterio esse uidetur. Proinde uobis a uerbis durioribus parcite: que si emissa fuerint ex ore uestro, non pigeat ex ipso ore proferre medicamenta, unde facta sunt uulnera.



§ X.---Item eiusdem .

[m 1Kb] Si quis contra Regule disciplinam inuentus fuerit aliquid ex his que interdicta sunt facere, quasi contumax, aut preuaricator mandatorum non  leuis culpe reus effectus suspicione [n 1Kb] praui consilii carere non poterit. Qui nullatenus cum fratribus  orare permittatur: nisi prius pro culpa sua publica satisfecerit penitentia: aut certe, si publicare contempserit, dignam sue preuaricationis uindictam suscipiat.



§ XI.---EX REGULA SANCTI FERREOLI .

Turpiloquium amore pudicitie sit monacho turpe proferre uitando uerba luxurie que, ut mentem excitant, ita corpus inflammant. Ait enim Apostolus: Deponite [a 16Kb] malitiam blasphemie turpem sermonem  de ore uestro . Interrogo ergo, fratres, quid ille minus facit adulterio, cuius communicat lingua peccato? quid luxuria minus exercuit, qui os castum sermonis corruptione fedauit? Et ut hanc spurcitiam cunctis etiam cauere metus [b 1Kb] damnationis [c 1Kb] imponat, statuimus huius culpe reum communionem Dominicam [d 1Kb] uel osculum fratrum sex anni mensibus non habere.



CAPUT XXXIII. DE HIS QUI EXCOMMUNICANTUR, QUOMODO SATISFACIANT.



§ I.---EX REGULA SANCTI BENEDICTI.

[a 1Kb] Qui [b 1Kb] pro grauioribus culpis ab oratorio et a  mensa excommunicatur, hora, qua opus Dei in oratorio [c 1Kb] percelebratur, [d 234Kb] ante fores oratorii prostratus  iaceat, nichil dicens nisi tantum posito in terra capite [a 1Kb] stratus pronus omnium de oratorio [b 1Kb] pedibus exeuntium. Et hoc tandiu faciat, usque dum abbas iudicauerit satisfactum esse. Qui dum iussus ab abbate uenerit [c 1Kb] uoluat se ipsius pedibus, deinde omnium uestigiis fratrum, [d 1Kb] ut orent pro ipso: et tunc, si iusserit abbas, recipiatur [e 1Kb] in choro, [f 3Kb] uel ordine quo abbas decreuerit; ita sane ut psalmum uel lectionem, uel aliud quid, non presumat in oratorio imponere, nisi iterum abbas iubeat. Et omnibus horis, dum completur opus Dei, proiiciat se in terra, in loco quo stat, et sic satisfaciat, usque dum ei iubeat iterum abbas, ut quiescat iam ab hac satisfactione. Qui uero pro leuibus culpis excommunicantur tantum a mensa, satisfaciant, id est usque  ad iussionem abbatis [g 1Kb] hoc perficiant, [h 1Kb] usque dum benedicat, et dicat: Sufficit.



§ II.---EX REGULA SANCTI ISIDORI .

[i 1Kb] Satisfactio delinquentium hec est. Fratribus in ecclesia constitutis, peracto penitentie tempore, [i 2Kb] soluet statim cingulum [k 1Kb] extra chorum humo prostratus,  quousque celebritas expleatur; cumque iussum fuerit ab abbate, de terra consurget ingrediensque chorum [l 1Kb] rursus oret. [m 1Kb] Post hec data oratione pro eo ab abbate, et respondentibus cunctis Amen, surget. Atque omnibus pro negligentia ueniam poscat, adepturus indulgentiam post huius emendatorie satisfactionis censuram. [n 1Kb] In minori etate constituti non sunt cercendi sententia excommunicationis, sed pro qualitate negligentie congruis emendandi sunt plagis; ut quos etatis infirmitas a culpa non reuocat, flagelli disciplina compescat. Excommunicatis autem ab his locis, quibus fuerint constituti, ante penitentie tempus expletum progredi prohibeatur. Ad excommunicatum nulli liceat egredi citra imperium senioris. [o 1Kb] Cum excommunicato neque  orare, neque loqui licebit. Cum excommunicato nulli penitus uesci licet, nec ipsi quidem qui alimentum uictui prebet. [p 1Kb] Cuius biduana uel triduana fuerit illata excommunicationis suspensio, sola panis et aque in uespertinum erit adhibenda refectio. Excommunicatis preter hiemis uiolentiam cubile  humus erit tantum siue [a 1Kb] storia; amictus autem [b 66Kb] tegmen rasum, aut forte [c 33Kb] cilicium. Calciamentum uero [d 1Kb] spartea, aut quodlibet genus [e 9Kb] solearum. Excommunicandi autem potestatem habebit Pater monasterii, siue prepositus. Reliqui autem excessus monachorum in [f 1Kb] collecta abbati uel preposito deferentur, ut is qui deliquisse cognoscitur competenti seueritate cerceatur.



§ III.---EX REGULA SANCTI FRUCTUOSI EPISCOPI .

[g 1Kb] Cum excommunicatur uel arguitur quisquam pro negligentia sua, exercebit humilitatem quousque percipiat [h 1Kb] orationem; nec se audebit inter alios commiscere uel cuiquam occulte iungere; sed omnibus ad orationum studia conuenientibus, ille prostratus  humo, [i 1Kb] cingulo opertorioque ablato, poscet ueniam negligentie sue. Hoc etiam his ab officio egredientibus exhibebit. Similiter quoque et refectionis tempore [i 1Kb] coram refectorio astabit [k 1Kb] uultu deposito et [l 1Kb] habitu, quousque fratrum compassione solutus ueniam percipiat quam deposcit.



§ Iu.---EX REGULA MAGISTRI .

[m 1Kb] Frater qui leuem culpam habuerit, et post primam,  secundam et tertiam monitionem [n 1Kb] de uno quocunque non emendauerit, a mensa excommunicetur, non ab oratorio. Que excommunicatio tandiu inoffensa permaneat, [o 3Kb] quandiu a reo maiori humilitatis satisfactio, humiliato ad genua capite, se de cetero promiserit emendari. Qui uero frater grauem culpam admiserit, ipse ab utroque excommunicetur, id est, ab oratorio et a mensa. Et non ipse ad indulgentiam maioris perueniat, nisi ante limen oratorii prostratus lacrymabili uoce interuallo [p 1Kb] cessantium a psalmis horarum Deo et omnibus emendatione satisfecerit repromissa: si tamen propter [q 1Kb] inanitatem ponderis culpe citius uoluerit abbas consentire, quod dictante Domino sequens pagina demonstrabit. Ille uero frater qui excommunicatus a mensa, non ab  oratorio fuerit, tandiu antiphonam, aut lectionem non imponat, [r 1Kb] quandiu de culpa illa emendatione promissa satisfecerit, aut abbatis presentis, aut prepositi sui ad genua incuruatus: excommunicati uero fratres, si ita superbi exstiterint, ut in superbia cordis perseuerantes in tertia die, hora nona satisfacere abbati noluerint, custoditi [s 1Kb] usque ad necem [t 1Kb] cedantur; et, si placuerit abbati, de monasterio expellantur,  quia [a 1Kb] talis uita necessarios non habet [b 1Kb] corporales, uel societas fratrum, quos in anima superba possidet mors. Nam merito ergo tales debent plagis mactati expelli, qui esse cum Christo humilitatis Domino non merentur: sed sint a perpetuis [c 1Kb] promissis cum auctore suo diabolo separati, qui de celorum  regnis propter suam superbiam proiectus est. Ergo ad superiorem excommunicationum, uel satisfactionis sensum, ut cepimus, prosequamur. Ergo huius penitentie modum et satisfactionem Deum et abbatem credimus acceptare.



CAPUT XXXIu. DE HIS QUI SINE IUSSIONE ABBATIS IUNGUNTUR EXCOMMUNICATIS.



§ I.---EX Regula sancti Benedicti.

[a 1Kb] Si quis frater presumpserit sine iussione abbatis fratri excommunicato quolibet modo se iungere [b 1Kb] aut loqui cum eo, uel [c 98Kb] mandatum dirigere, [d 2Kb] similem sortiatur excommunicationis uindictam.



§ II.---EX REGULA SANCTI ISIDORI EPISCOPI .

[e 1Kb] Ad excommunicatum nulli liceat ingredi citra imperium senioris. [f 2Kb] Cum excommunicato neque orare, neque loqui cuiquam licebit. Cum excommunicato  nulli penitus uesci licet, nec ipsi quidem qui alimentum uictui prebet.



§ III.---EX REGULA SANCTI FRUCTUOSI EPISCOPI .

[g 1Kb] Cum excommunicato nullus loquatur, neque qualibet eum compassione uel miseratione refoueat, neque [h 1Kb] ad contradictionem uel superbiam confortare presumat. [i 1Kb] Quelibet causa [i 1Kb] in conuentu communi  fratrum est uentilanda et iuste ac subtiliter perscrutanda: ne forte dolositate et malitia senioris innocens iunior opprimatur [a 1Kb] ab abbate uel preposito [b 1Kb] iuxta personarum acceptionem: non liceat iudicare, neque aliquem fraudulenter uel iniuste damnare, sed, ut dictum est, spiritalium et ueridicorum fratrum [c 1Kb] huiuscemodi rebus [d 1Kb] est retinenda sententia, qui sibi Dei iudicium ponentes pre oculis non permittant pessime deprimere animam innocentis.



§ Iu.---EX REGULA SANCTI AURELIANI .

Nulli liceat loqui cum illo qui fuerit excommunicatus, preter illum quem ei sanctus abbas custodem dederit



§ u.---EX REGULA CASSIANI .


[e 1Kb] Si quis autem pro qualibet culpa fuerit ab oratione suspensus, nullus cum eo orandi habeat licentiam, antequam submissa in terra penitentia coram omnibus fratribus supplicanti ei uenia ab abbate tribuatur. Nam qui se orationi uel confabulationi eius, antequam [f 1Kb] a Priore recipiatur, inconsiderata pietate sociare presumpserit, similis damnationis reus efficitur, [g 1Kb] tradens semetipsum uoluntarie fuerat deputatus. Et in hoc grauius peccat, qui se ipsi coniungit, quia solatium ei tribuens cor eius amplius facit indurari, et non permittit pro hoc quod ab oratione fuerat segregatus, de satisfactione sua et uenia cogitare, maiorem superbie fomitem et contumaciam delinquentis nutrit in peius.



§ uI.---EX REGULA TARNATENSI .

Cum eo qui pro admissa culpa ab orationis uel mense consortio remouetur, preter eum qui eiecti fratris amaritudinem doctrine et caritatis possit admixtione dulcare, nullus audeat conferre sermonem.



§ uII.---EX REGULA MAGISTRI .

[h 1Kb] Si quis uero frater aut palam aut absconse cum eo fuerit allocutus aut iunctus, communem statim cum eo excommunicationis contrahat penam et ab omnibus reus sit, atque in alio laboris ipse opere sequestretur a preposito suo: et sit ipse tam ab illo reo quam ab omnibus sequestratus et solus, et mox ab omnium et ipse alienus eloquio. Nam non ad ueniam  [i 1Kb] maioris et ipse pertineat, nisi penitentie similis satisfactio ab eis equaliter fuerit operata: illius, propter quod exstitit inobediens in uitio et peccato; istius, quod mercedem consolationis tribuerit malorum artifici.



§ uIII.---EX REGULA CUIUSDAM .

Excommunicatus uero frater qui culpis grauioribus existentibus aut celle sue recluditur, aut a consortio congregationis separatur, a nullo penitus aut eloquii, aut uisitationis munus fruatur, nisi tantummodo cui preceptum ab abbate fuerit. Si quis transgressus hanc Regulam fuerit, regulari penitentie subiacebit.



CAPUT XXXu. QUALITER DEBEAT ABBAS SOLLICITUS ESSE CIRCA EXCOMMUNICATOS.



§ I.---EX REGULA SANCTI BENEDICTI.

Omni sollicitudine curam gerat abbas circa delinquentes fratres: quia non est opus sanis medicus, sed male habentibus . [a 1Kb] Et ideo uti debet omni modo ut sapiens medicus: [b 1Kb] immittere quasi occultos [c 1Kb] consolatores. [d 107Kb] Senpectas, id est, seniores  sapientes, qui quasi secrete consolentur fratrem fluctuantem, et prouocent eum ad humilitatis satisfactionem, et consolentur eum, ne abundantiori tristitia absorbeatur . Magnopere enim debet sollicitudinem gerere abbas, et omni sagacitate et industria curare, ne aliquam de ouibus sibi subiectis perdat. Nouerit enim se infirmarum curam suscepisse animarum, non super sanas tyrannidem, et metuat Prophete comminationem, per quem dicit Deus: [a 3Kb] Quod crassum uidebatis, assumebatis; [b 1Kb] et quod debile erat, proiiciebatis . Et pastoris boni pium imitetur exemplum, qui, relictis nonaginta nouem ouibus in montibus, abiit unam ouem, que errauerat, querere: cuius infirmitati intantum compassus est, ut eam sacris humeris suis  dignaretur imponere, et sic reportare ad gregem.



§ II.---EX REGULA SANCTI FRUCTUOSI .

[c 1Kb] Cum excommunicatur aliquis pro culpa, mittatur solitarius in cellam obscuram in solo pane et aqua: ut in uespera post cenam fratrum medium accipiat paximatium, et non ad satietatem aquam: et hoc ab abbate [d 37Kb] exsufllatum, et [e 1Kb] non sanctificatum. Absque ullo sedeat solatio, uel [in] colloquio fratrum, nisi quem abbatis uel prepositi cum eo preceperit auctoritas, ut loquatur. [f 1Kb] Indutus tegmine raso aut  cilicio seminudus atque discalceatus opus monasterii exerceat excommunicatus. Si biduana uel triduana fuerit excommunicatio eius, mittat senior, qui eum excommunicauit, unum de maioribus quem probatum habet, qui eum uerbis contumeliosis increpet, quod non ob refigionis uenerit occasionem, nec pro Christi amore, nec gehenne pauore, sed simplicium fratrum facere disturbationem. Si hec ille patienter tulerit, et de ore eius nulla iracundia uel murmuratio proruperit, simplicitas mentis et humilitatis apparuerit; sic increpator absque immutatione uerborum, quod in eo preuiderit, abbati renuntiet. Abbas uero sollicite et prudenter tractet, [g 1Kb] utrum ueram, imaginariam habeat patientiam, per quam possit se ad fratrum reconciliare caritatem. Secundo eiusdem  meriti senem probatum ad exprobrandum eum mittat: et quod primitus audiuit, non facile credat. Cumque ita tertio fecerit, et pari uitio increpatus fuerit, et in priore promissionis patientia excommunicatus perdurauerit, et hoc abbas per tres testes probauerit, post hoc eum [h 1Kb] eiici debeat, et sic presentatum per se increpet coram conuentu fratrum. Cum ita quarto fuerit tentatus, et in humilitate fuerit probatus, et fortis fuerit ut ferrum inuentus, postmodum ecclesiam ingrediatur et [i 1Kb] cingulum in  manibus gestans abbatis uel fratrum pedibus cum lacrymis prouoluatur, et cum singultu et gemitu genibus humo properando a cunctis ueniam accipere mereatur, et ne talia penitendo ultra committat, et post hec [a 1Kb] osculatus ab abbate, in suo gradu accipiatur.



§ III.---EX LIBRO GREGORII NAZIANZENI.

[b 100Kb] Eum qui de Corintho peccauit peccatum, [c 1Kb] quale nec inter gentes, ad penitentiam Paulus suscepit : et non solum suscepit, uerum etiam in eo caritatem confirmauit. Quando quidem emendationem uidit, et causam facti exposuit dicens: Ne forte ampliori tristitia absorbeatur, qui eiusmodi est, correptionis scilicet nimietate pregrauatus.



§ Iu.---EX LIBRO SANCTI AUGUSTINI DE PASTORIBUS  .

Cum prepositi ad hoc sint, ut his qui subiecti sunt, consulant: nec in eo quod presunt omnino utilitatem suam attendant, sed eorum quibus ministrant. Quisquis tamen prepositus est, ut in eo quod prepositus est, gaudeat, honorem suum querat, et commoda sua sola respiciat, se pascit, non oues. Ad hos sermo dirigitur: audite tanquam oues Dei et uidete, quemadmodum uos securos fecerit Deus, qualescunque sint qui uobis presunt, id est qualescunque sumus: uobis securitatem dedit, qui pascit Isrel. Nam si Deus non deserit oues suas, et mali pastores debitas penas luent, et oues promissa percipient.



§ u. Item eiusdem.

[d 1Kb] Sane et crasse oues perpauce sunt, id est, solide  in cibo ueritatis, utentes pascuis bene de munere Dei. Sed mali illi pastores non parcunt talibus. Parum est, quod illas languentes, et infirmas, et errantes, et perditas, non curant, etiam istas fortes et pingues necant, quantum in ipsis est. Et illi uiuunt de misericordia Dei, [ [e 3Kb] uiuunt] tamen quantum ad malos pastores attinet, occidunt. Quomodo, inquis, occidunt? male uiuendo, malum exemplum prebendo. Sin frustra dictum est seruo Dei eminenti in membris summi pastoris: circa omnes teipsum bonorum operum prebe exemplum, et forma esto  fidelibus . Attendendo enim ouis etiam fortis plerumque preposito suo male uiuenti, si declinet oculos a regulis Domini, et intendit in hominem, incipit dicere in corde suo: Si prepositus meus sic uiuit, ego quid sum, qui non faciam, quod ille facit? [f 1Kb] occidit ouem fortem. Iam de ceteris quid facit: qui illud, quod non ipse fortificauerat, sed forte aut robustum inuenerat, male uiuendo interficit? Dico caritati uestre, iterum dico; etsi oues, etsi fortes sunt in uerbo Domini, et tenent illud, quod audierunt a Domino suo: Que dicunt, facite; que autem faciunt, facere nolite ; tamen qui in conspectu populi male uiuit, quantum in illo est, eum, a quo attenditur, occidit. Non sibi ergo blandiatur, quia ille non est mortuus: et ille  uiuit, et ille homicida est. Quomodo cum lasciuus homo intendit ad mulierem ad concupiscendum, ecce illa casta est, et mechatus est iste? Domini enim uera et aperta sententia est: Quisquis uiderit mulierem ad concupiscendum eam, iam mechatus est eam in corde suo . Non peruenit ad eius cubiculum, et in interiori cubiculo suo uolutatur. Sic omnis, qui male uiuit in conspectu eorum, quibus prepositus est; quantum in ipso est, occidit et fortes. Qui imitatur, moritur: qui non imitatur, uiuit. Et quod crassum est, inquit, interfecistis, et oues meas non pascitis . [g 1Kb] Iam audistis, quid diligant. Quod infirmatum est, non confortastis: et quod male habuit, non corroborastis: et quod tribulatum est   [h 1Kb] non colligastis: et quod errabat, non reuocastis: et quod periit, non inquisistis: [i 1Kb] et quod forte fuit, confregistis, [i 1Kb] interfecistis, occidistis. [k 1Kb] Infirmatur ouis, id est, [l 1Kb] infirmum corrigit, [m 1Kb] ut possit cedere tentationibus: incauto, et imparato superuenerit pastor negligens. Quando credit talis, non illi dicit: Fili, accedens ad seruitutem Dei, sta in iustitia et timore, et prepara animam tuam ad tentationem . Qui enim hoc loquitur, confortat infirmum et ex infirmo facit firmum: ut non ille, cum crediderit, prospera huius seculi speret. Si enim  doctus fuerit sperare prospera seculi, [a 78Kb] ipsa prosperitate corrumpitur, superuenientibus aduersitatibus sauciatur, aut fortassis exstinguitur. [b 3Kb] Non ergo cum edificat super petram, qui sic edificat, [c 1Kb] sed super arenam ponit. Petra autem erat Christus . Christi passiones [d 3Kb] imitande, non a Christianis delicie conquirende. Confortatur infirmus, cum ei dicitur: Spera quidem tentationes huius seculi, sed ab omnibus te eruet Deus: si ab illo non recesserit cor tuum. Nam ad confortandum cor tuum uenit ille pati, uenit ille mori, uenit sputis illiniri, uenit spinis coronari, uenit [e 3Kb] opprobria uiuere, uenit postremo ligno configi. Omnia hec ille pro te; tu nichil pro illo, sed pro te.



§ uI.---Item eiusdem.


[f 1Kb] Quod infirmatum est, inquit, non confortastis. Pastoribus malis dicit, pastoribus falsis, pastoribus sua querentibus, non que Iesu Christi: [g 1Kb] et commodo lane et lactis gaudentibus, oues omnino non curantibus, et quod male habuit non corroborantibus, [h 1Kb] id est, infirmum, id est, non firmum. [i 3Kb] Nam [cum] dicuntur infirmi etiam egrotantes. Sed inter infirmum et egrotum, id est, male habentem hoc mihi uidetur interesse. Etenim ista, fratres, que distinguere utcunque conamur, forte et nos possumus maiore diligentia melius distinguere, et alius peritior, uel lumine cordis plenior. Interim ne fraudemini, quod sentio, loquor. Infirmo ne accidat tentatio, et eum frangat, timendum est. Languens autem iam cupiditate aliqua egrotat, et cupiditate  aliqua impeditur ab intranda uia Dei, a subeundo  iugo Christi. Attendite illos homines uolentes bene uiuere, et minus idoneos mala pati, sicut parati sunt bona facere. Pertinet autem ad Christiani firmitatem non solum operari que bona sunt, sed et tolerare que mala sunt. Qui autem uidentur feruere in operibus bonis, sed imminentes passiones tolerare nolle aut non posse, infirmi sunt. Qui uero cupiditate aliqua mala amatores mundi ab ipsis bonis operibus reuocantur, languidi et egroti iacent: quippe qui ipso languore tanquam sine ullis uiribus nichil honi possunt operari.



§ uII. Item eiusdem.

[i 1Kb] Non frustra ergo cum iam dixisset superius: Quod crassum est, interfecistis. Hic iterum in nouissimo posuit. Et quod forte fuit, confregistis. Ipsa est  enim repetita sententia, nisi quia ex his que supra dixit nata est. Quod errabat, non reuocastis: et quod perierat, non quesistis. Hoc faciendo, Quod forte est, interfecistis. [k 1Kb] Proinde audi quid sequatur de ista negligentia malorum, imo falsorum pastorum: Et disperse sunt oues mee, et facte sunt in comesturam omnibus bestiis agri. Furantur lupi insidiantes, rapiunt leones frementes, [l 1Kb] cum oues adherent pastori, nam presens est pastor, sed male agentibus non est pastor. Et inherent pastoribus, [m 1Kb] [non] pastoribus seipsos, non oues pascentibus. Et lethalis error consequitur. Eunt in bestias depredantes se, et de illorum morte se satiare cupientes. Tales enim sunt qui gaudent de erroribus alienis; bestie sunt paste [n 3Kb] montibus.



CAPUT XXXuI. DE HIS QUI IN ALIIS QUIBUSLIBET REBUS DELINQUUNT.



§ I.---EX REGULA SANCTI BENEDICTI.

[a 1Kb] Si quis dum in labore quouis in coquina, [b 81Kb] in cellario, in ministerio, [c 1Kb] in pistrino, in horto, in arte aliqua dum laborat, uel in quocunque loco, aliquid deliquerit, aut fregerit quippiam, aut perdiderit, uel aliud quid excesserit [d 1Kb] ubi ubi, [e 2Kb] non ueniens continuo ante abbatem [f 1Kb] uel congregationem ipse ultro [g 1Kb] satisfecerit, et prodiderit delictum suum: dum per alium cognitum fuerit, maiori subiaceat emendationi. Si anime uero [h 4Kb] peccati causa latens fuerit, tantum abbati aut spiritualibus senioribus patefaciat, [i 1Kb] qui sciant curare et sua et aliena uulnera, non detegere et publicare.



§ II.---EX REGULA SANCTI CASSIANI .

[i 1Kb] Si quis autem [k 1Kb] aliquid fregerit aut perdiderit, non aliter negligentiam suam delebit, nisi coram omnibus fratribus tandiu supplicauerit Deo in terra prostratus, donec oratione soluatur abbatis. Similiter etiam qui ad orationem tardius uenerit, et qui seniori suo superflue, aut durius, aut contumeliose responderit; aut si negligentius, aut tardius obsequia iniuncta compleuerit; si uel leuiter murmurauerit, aut lectionem operi uel obedientie pretulerit, similiter etiam qui, completis uigiliis aut quauis aliqua ratione, cum aliquo uel modicum steterit, uel ad punctum temporis alicubi secesserit; si alterius  tenuerit manum, si orauerit cum illo qui est ab oratione suspensus; si aliquem parentum uel amicorum secularium aut uiderit, aut collocutus eis fuerit sine suo seniore; si epistolam cuiusque susceperit, aut rescribere sine suo abbate tentauerit. In his omnibus et his similibus penitenti et coram omnibus supplicanti uenia non denegetur: contemnenti uero, et hec omnia pro nichilo ducenti [a 1Kb] spiritalis uindicta omnimodis imponatur.



§ III.---EX REGULA CUIUSDAM .

Negligentie culpa, qua per multos casus in multis delinquitur, abbatis iudicio pensanda est, id est, in refectorio, in coquina; [b 1Kb] in dormitorio, uel qualibet utilitate aut fregerit, aut perdiderit, aut negligenter dimiserit, omnia secundum suum modulum sunt pensanda,  et iuxta etatem, uel teneram, uel senilem, uel uirileni, sunt corrigenda. Quia si in minimis negligentia uitiorum non corrigitur, mens uitiata in minoribus culpis, in maiora dilabitur delicta. Si frater qui in his casibus fuerit dilapsus, statim abbati uel preposito puram dederit confessionem, et compertum fuerit non sue uoluntatis fuisse quod casu accidit, hoc tantummodo sufficiat; ut hoc quod deliquit et perpetrauit, si possit fieri, non deneget et emendet cum uenie satisfactione. Si uero non sua confessione, sed alterius proditione cognitum fuerit, prout culpe magnitudo poposcerit, penitentie subiacebit, quia culpam per puram confessionem non manifestauit. [c 1Kb] Si uero et maioribus culpis, quod ad anime maiorem pertineat damnationem, hoc secretius  per puram confessionem uolens suo manifestet abbati: ne dum tepore animi culpam detegere uerecundat,  cum reatu culpe faciem diaboli interius recondat.



§ Iu.---EX REGULA A DONATO COLLECTA .

[d 1Kb] Quicunque de fratribus, cui sollicitudo coquinandi uel ministrandi commissa est, quantulum quid effuderit, [e 1Kb] oratione in ecclesia post completum cursum, ita ut fratres pro eo orent, emendare statuitur. Similiter peniteat, qui humiliationis in synaxi, id est cursu, oblitus fuerit. Hec est humiliatio in ecclesia [f 1Kb] post finem cuiusque psalmi. Simili modo [g 1Kb] qui perdiderit micas, oratione in ecclesia emendari cogatur. Ita tamen hec parua penitentia [h 1Kb] iudicetur, si paruum quid effuderit. [i 1Kb] Quod si ex negligentia uel obliuione seu transgressione securitatis tam in liquidis, quam in aridis amplius solito  perdiderit, longa uenia in ecclesia, dum duodecim psalmos [i 1Kb] ad duodecimam canunt, prostratus nullum membrum mouens peniteat. [k 1Kb] Et qui non custodierit ordinem ad sacrificium, sex percussionibus emendetur.



§ u.---EX REGULA TARNATENSI .

[l 1Kb] Qui cogitationum impugnationes consolationis sue causa secretius confitetur, non oportet eum despici, nec aliis publicari, sed quantum in ipso est blanda exhortatione foueri. Qui aliis secreta meditatione psallentibus inconuenienter fuerit locutus, arguatur. [m 1Kb] In quocunque ergo opere aut meditabuntur que sancta sunt, aut certe silebunt.



§ uI.---DICTA [n 6Kb] SANCTI BEDAE .

Si in peccatis sit, dimittentur ei. Multi propter  peccata in anima facta infirmitate aut morte plectuntur corporis. Unde Apostolus Corinthiis, qui corpus Domini indigne percipere erant soliti, ait: Ideo inter uos multi infirmi, et imbecilles sunt, et dormiunt multi . Si ergo infirmi in peccatis sint, et hec presbyteris in ecclesia confessi fuerint, ac perfecto corde ea relinquere atque emendare sategerint, dimittentur eis. Neque enim sine confessione emendationis peccata queunt dimitti: Confitemini  ergo alterutrum peccata uestra, et orate pro inuicem, ut saluemini . In hac autem sententia illa debet esse discretio, [a 2Kb] ut quotidiana leuiaque peccata alterutrum cequalibus confiteamur, eorumque quotidiana credamus oratione saluari. Porro grauioris lepre immunditiam iuxta legem sacerdoti pandamus, atque ad eius arbitrium qualiter et quanto tempore iusserit, purificare curemus.



CAPUT XXXuII. DE HIS QUI SAEPIUS CORREPTI NON EMENDAuERINT.



§ I.---EX REGULA SANCTI BENEDICTI.

[a 1Kb] Si quis frater correptus frequenter pro qualibet culpa, si etiam excommunicatus non emendauerit, acrior ei accedat [b 1Kb] correptio: id est, ut uerberum  uindicta in eum procedat. Quod si [a 1Kb] nec ita correxerit, aut forte, quod ausit, in superbia elatus etiam defendere uoluerit opera sua, tunc abbas faciat quod sapiens medicus. [b 1Kb] Si exhibuit fomenta, si unguenta exhortationum, si medicamina Scripturarum diuinarum, si ad ultimum ustionem excommunicationis, uel plagas uirge, etiam si uiderit nichil suam preualere industriam: adhibeat etiam, quod maius est, suam et omnium fratrum pro eo orationem, ut Dominus, qui omnia potest, operetur salutem circa infirmum fratrem. Quod si nec isto modo sanatus fuerit, tunc iam [c 68Kb] utatur abbas ferro abscisionis, ut ait Apostolus: [d 1Kb] Auferte malum ex uobis . Et iterum: Infidelis, si discedit, discedat . [e 2Kb] Ne una ouis morbida totum gregem contaminet.



§ II.---EX REGULA MACARII.

[f 1Kb] Qui sepius corripitur, non se emendauerit, nouissimus [g 1Kb] in ordine stare iubeatur. Qui [h 1Kb] se nec sic quidem emendauerit, [i 1Kb] extraneus habeatur, sicut dicit Dominus: [i 1Kb] Sit uobis sicut ethnicus et publicanus .



§ III.---Item eiusdem.

Ex qualibet causa qui peccauerit frater, ab oratione suspendatur, et ieiuniis distringatur. Quod si coram omnibus prostratus ueniam postulauerit, dimittatur ei. Nam si in sua perseuerare uoluerit nequitia et superbia, et dicat: Hic ego durare non possum, sed accipiam [k 67Kb] casulam meam, ut eam ubi uoluerit Dominus. Qui de fratribus hoc eum dixisse prius audierit, referat preposito et prepositus abbati. Abbas coram omnibus fratribus resideat, et cum exhiberi iubeat, et uirgis purgetur, et oratio fiat; et sic ad communionem recipiatur, ut si quis sane non emendatur doctrina, uirgis purgetur. Quod si casu quis frater exire uoluerit, nichil penitus accipiat, [l 1Kb] nisi in notatissimo uestimento, et extra communionem  infidelis discedat. Nam quieti et pacifici excelsum diripiunt regnum, et filii computantur Altissimi, et pretiosas splendidasque accipient coronas: filii autem tenebrarum in exteriora ibunt tormenta: Super quem requiescam? dicit Dominus, nisi [m 16Kb] super  humilem et quietum et trementem sermones meos .



§ Iu.---EX REGULA SANCTI ISIDORI EPISCOPI .

Si aliquis excommunicatus in prima interrogatione querelosus uel murmurans apparuerit, et suas sententias superbe uel importune uindicauerit, et hoc senior manifestum esse cognouerit, usque in diem tertium maneat excommunicatus: ita ut nullus cum eo loquatur. Cum tertio uero die ita sciscitatus, et in superbia quam diximus, fuerit deprehensus, quousque ergastulo coarctatus perseueret, donec omnem arrogantiam superbie deneget. Quod si in malo perseuerans perdurauerit et prona uoluntate penitentiam agere noluerit, et sepe ac sepe contumax murmurator patule contra seniores uel fratres  in facie perstiterit, et cum propinquis se uindicare maluerit: in collatione deductus exuatur monasterii uestibus, et induatur, quas olim adduxerat, secularibus, et cum confusionis nota a monasterio expellatur: ut ceteri emendentur, dum fortasse solus tali correptione ille delinquens corrigitur.



§ u.---EX REGULA SANCTI BASILII EPISCOPI .

Interrog. [a 1Kb] Erga eum qui pro peccato non penitet, qualiter esse debemus?---Resp. Sicut Dominus precepit dicens: Sit tibi sicut gentilis et publicanus . Sicut Apostolus docuit dicens: Subtrahite uos ab omni fratre [b 8Kb] inquiete ambulante et non secundum traditionem, [c 18Kb] quam tradidimus uobis .



§ uI.---Item eiusdem .

Interrog. [d 1Kb] Quod si contristatur ille, qui [e 1Kb] excitatur; aut etiam si irascitur, quid dignus est?---Resp. Interim excommunicari debet, et non [f 1Kb] manducare, si forte compunctus agnoscit quantis et qualibus bonis semetipsum insipienter defraudet, et ita conuersus recipiat gratiam eius, qui dixit: Memor fui Dei, et delectatus sum . Quod si permanserit in stultitia non intelligens gratiam, abscidatur tanquam putrefactum membrum a corpore. Scriptum est enim: Quia expedit ut pereat unum membrum, [g 16Kb] et non omne corpus tuum mittatur in gehennam .



§ uII.---Item eiusdem .

Interrog. [h 1Kb] Si quis habet aliquod uitium, quod corrigere non potest, et frequenter [i 1Kb] notatur, et in peius proficit, si eum expedit [i 9Kb] intermitti?---Resp. Et hoc alibi iam diximus, quia oportet peccantem corripere patienter secundum eum, quem supra ostendimus, modum a Domino positum . Quod si non sufficit ei ad emendationem, sicut illi Corinthio, obiurgatio hec que fit a pluribus , sicuti gentilis de reliquo et publicanus haberi debet, qui eiusmodi est . Quia ei parcere, quem Dominus condemnauit, [k 13Kb] uelle tuum non est; maxime cum Dominus dicat: Quia expedit unicuique ut unum oculum, aut unum pedem perdat, et ita intret in regnum, quam, dum parcit uni ex his membris,  totum corpus mittatur in gehennam ignis: ibi erit fletus et stridor dentium . Sed et Apostolus de ipsis testatur dicens: Quia modicum fermentum totam massam corrumpit .



§ uIII.---EX REGULA SANCTI ISIDORI .

[l 1Kb] Qui graui uitio sepe excommunicatus neglexerit emendare, tandiu [m 1Kb] damnationi subiaceat, [n 1Kb] quousque uitia inolita deponat: ut quem semel illata animaduersio non cercuit, frequens seueritas censeat emendandum. Quamuis frequentium grauissimorumque uitiorum uoragini sit quisque immersus, [o 1Kb] non est tamen a monasterio proiiciendus, sed iuxta qualitatem delicti cercendus est: ne forte qui poterat per diuturnam penitudinem emendari, dum proiicitur, ore diaboli deuoretur.



§ IX.---EX REGULA SANCTI FRUCTUOSI .

Clamosum in locutione monachum aut iracundum, ridiculosum, subsannatorem siue detractorem esse non decet, etc. [p 1Kb]



§ X.---EX REGULA ORIENTALI.

Si fuerit aliquis tam durus, tam alienus a timore Domini, ut tot castigationibus, et tot remissionibus non emendet, proiiciatur de monasterio, et ueluti extraneus habeatur: ne uitio illius alii periclitentur.



§ XI.---EX REGULA MAGISTRI .

[q 1Kb] In his omnibus supra dictis si quis frater contumax aut superbus, aut murmurans, aut inobediens prepositis suis frequenter exstiterit, et secundum  diuinam preceptionem semel, et secundo uel tertio de quouis uitio monitus et correptus non emendauerit, referatur hoc a prepositis abbati: et qui preest secundum qualitatem uel meritum culpe perpenset, et tali eum excommunicatione condemnet, ut sciat qui Deum contemnit quomodo dignus est iudicari propter contemptum maiori exhibitum, dicente Domino doctoribus nostris: Qui uos audit, me audit; qui uos spernit, me spernit.



§ XII.---EX REGULA CUIUSDAM.

[a 1Kb] Si quis a senioribus et abbatibus iracundus inuentus fuerit, notetur, usquequo corrigatur. [b 1Kb] Siue ab hoc uitio insanabilis fuerit, [c 1Kb] ab imperio fratrum detrudendus est: quoniam siue iuste, siue iniuste, irasci non oportet.



§ XIII.---Item eiusdem.

[d 1Kb] Igitur si sepius correptus emendare noluerit, excommunicatione pro modo culpe corrigatur. Si nec sic aliquid proficiat increpantis correptio, uerberum uindicte subiacebit. Quod si sic emendare noluerit, sed magis in tumorem superbie elatus opera, uel actus, de quibus corrigitur, defenderit, tunc abbatis [e 1Kb] sententie regimine corrigatur: Quia  scriptum est, qui abiicit disciplinam, infelix est . Moderante ergo scientia saniei medende cura adhibeatur. [f 1Kb] Si lethale uulnus per fomenta castigationum et pietatis et lenitatis unguenta sospitati non redditur, saltem incisionibus amputetur. Et si sic sanies desecta tumorem non amiserit, tunc excommunicationis sententiam uel discipline corporalis penam incurrat. Et si nec excommunicationis metu, nec flagelli pena frangatur, augeatur adhuc pietatis fomes: ita ut ab omni congregatione pro eo communis Dominus orationis officio deprecetur, ut qui laqueo diaboli irretitus tenetur, Domini misericordia ac pietate curetur. Quod si nec sic corripi uoluerit intra septa monasterii sub penitentie tenore ab omnibus [g 1Kb] preter custodibus segregatus tandiu [h 1Kb] castigetur  diuersis increpationibus, usque dum eius humilitas omnibus uera credulitate patefiat [i 1Kb] , quia et inuitis sepe salus prestatur. [i 1Kb] Nam ideo separandus est a congregatione, ut suo uitio non maculet innocentes. Tenera etas, que [k 1Kb] excommunicata uim nescit, non excommunicatione, sed flagello corrigenda est.



CAPUT XXXuIII. SI DEBEANT FRATRES EXEUNTES DE MONASTERIO ITERUM RECIPI.



§ I.---EX REGULA SANCTI BENEDICTI.

[a 1Kb] Frater, qui proprio uitio egreditur, aut proiicitur, de monasterio, si reuerti uoluerit, spondeat  prius omnem emendationem uitii, pro quo egressus est: [b 1Kb] et sic in ultimo gradu recipiatur; ut ex hoc humilitas eius comprobetur. Quod si denuo exierit,  usque tertio ita recipiatur, [a 1Kb] iam postea sciens [b 3Kb] omnem sibi reuersionis aditum denegari.



§ II.---EX PRAECEPTIS ET INSTITUTIS SANCTI PACHOMII.

[c 1Kb] Si quis promiserit [d 3Kb] obseruare se Regulas monasterii, et facere ceperit, easque dimiserit: postea autem reuersus egerit penitentiam, obtendens infirmitatem corpusculi, per quam non possit implere quod dixerat, faciant eum inter languentes commorari: et [e 1Kb] pascetur inter otiosos: donec, acta penitentia, impleat quod promisit.



§ III.---EX REGULA SANCTI FRUCTUOSI .

[f 1Kb] Cum aliquis per uitium elapsus fuerit a monasterio, [g 1Kb] in aliud non recipiatur cenobium, neque in humanitatis caritatem, neque [h 1Kb] in pacis osculum:  sed continuo uinctis post tergum manibus abbati reducatur proprio. Quod si reuersus ad seculum fuerit, et a propinquis fretus cum eis in superbiam surrexerit, et monasterio minas intulerit, pariter et ipsi cum eo sint a laicorum concilio publice expulsi, et ab omni Christianorum conuentu maneant anathematizati. Quod si et ipsi laici suo eum receperint consortio, et pariter cum eo contra monasterium  exarserint, in contumeliam cuncti a nostra Ecclesia expellantur, et nullo nobiscum caritatis federe copulentur: quousque ueritatem cognoscant; et nobiscum stantes iniurias Ecclesie uindicantes pari deuotione consurgant. Si certe ipsi apostate ab omnibus fuerint expulsi, et huc illucque uagantes diuersis locis instabiles atque uacillantes monasterio suo reuerti se petierint necessitate compulsi, in conuentu maiorum deducantur, et ut uasa figuli in fornace probentur, et cum probati fuerint, suo monasterio [i 1Kb] reformentur: et non prima, sed ultima cathedra recipiantur.



§ Iu.---EX REGULA MAGISTRI .

[i 1Kb] Frater si frequenter exierit de monasterio, [k 1Kb] usque in tertium reuersus resuscipiatur: amplius non  iam: [l 1Kb] quia talis apud Deum eius agnoscitur diuini seruitii fides, qualis apud homines pedum stabilitas constitit. Et ut quid in monasterio iam opus sit, quem Deus non possidet? Ideoque post tertiam [m 1Kb] correptionem iuste monasterio sit ut ethnicus et publicanus.



§ u.---EX REGULA CUIUSDAM .

Si ullo tempore   frater a septis monasterii discesserit, et foras fugiens postea recordatus pristine religionis, et eterni iudicii perculsus timore reuersus fuerit, prius omnium morum emendationem polliceatur. Postea [a 1Kb] si probabilis eius [b 1Kb] penitentia agnoscatur, tunc demum intra septa monasterii recipiatur. Et si bis aut tertio hoc fecerit, simili pietate foueatur; sic tamen, ut in extremo loco inter penitentes receptus tandiu examinetur, usque dum probabilis eius uita inueniatur. Si uero post tertiam receptionem fuge culpa maculatus fuerit, [c 1Kb] sciat omnem reuersionis aditum esse postmodum.



§ uI.---EX REGULA SANCTI PACHOMII .

Qui absque commonitione fratrum recesserit, ac  postea penitentia uenerit, non erit in ordine suo [Al. om. suo] absque maioris imperio.



§ uII.---EX REGULA SANCTI FERREOLI .

uagari per loca monachum sicut non decet, ita non conuenit: ne [e 1Kb] in quorumque uitio captus seculi delectatione elabetur, ut redeat ad uomitum  suum: dum recidua animi uoluntate mundi uetus contemptor, nouus quidam amator assurgens a uia salutis distortus exorbitet. Quapropter id definiuimus obseruandum, ut preter illos, qui pro utilitate monasterii ab abbate huc illucque [f 1Kb] abire iubentur excursus, nullus egredi monasterium loco alio moraturus absque uoluntate abbatis pro qualibet re uel necessitate presumat: ne ad eum respiciat, quod Apostolus de adolescentioribus uiduis scribens dicit: Simul autem et otiose discunt circuire domos, non solum otiose, sed etiam uerbose et curiose, loquentes que non oportet . Et ideo qui pretermissa [g 1Kb] sententia, [h 1Kb] aliqua contrarietate discesserit, intantum, ut eius inueniatur esse transgressor, spatio illo temporis, quo monasterio defuit  computato, duplici dierum numero ieiunet, et condemnatione mulctetur, cibi modum, uino quotidie abnegato, qualem abbas imposuerit, habiturus. [i 2Kb] Fugitiuum uero monachum deserentem disciplinam, et perdentem se, uelut contemptorem placuit reuocare.



CAPUT XXXIX. DE PUERIS MINORE AETATE, QUALITER CORRIPIANTUR.



§ I.---EX REGULA SANCTI BENEDICTI.


[a 1Kb] Omnis etas [b 1Kb] uel intellectus proprias debet habere mensuras. Ideoque quoties pueri, uel [c 1Kb] adolescentiores etate, aut qui minus intelligere possunt,  quanta pena sit excommunicationis, hi tales, dum delinquunt, aut ieiuniis [d 3Kb] nimiis affligantur, [e 1Kb] aut acris uerberibus cerceantur, ut sanentur.



§ II.---EX REGULA SANCTI ISIDORI .

In minori etate non sunt cercendi sententia excommunicationis, sed pro qualitate negligentie congruis emendandi sunt plagis: ut quos etatis infirmitas a culpa non reuocat, flagelli disciplina compescat.



§ III.---EX REGULA SANCTI AURELIANI .

Superbis uero, inobedientibus, et iracundiam protrahentibus nunquam parcendum: donec corrigantur



§ Iu.---Item eiusdem .

Pro qualibet culpa, si necesse fuerit flagelli accipere  disciplinam, nunquam legitimus excedatur numerus, id est, triginta nouem. Et quamlibet iuste disciplina teneatur, tamen secundum illud: Bonitatem et disciplinam , paternum affectum sanctus abbas circa omnes teneat, secundum Apostolum: Tanquam si nutrix foueat paruulos suos  . Et Omnibus omnia factus sum: ut omnes lucrifacerem .



§ u.---EX REGULA MAGISTRI .

[b 1Kb] Infantulos usque ad 15 annos non excommunicari, sed precipimus uapulare pro culpis. Post 15 uero annos iam non uapulare, sed excommunicari condecet. Quia iam intelligunt, quomodo penitere et emendare debeant de matura etate quod male committunt. Quia merito corde debet penitere, qui peccat, et non pro eo corpus uapulare, [c 1Kb] quia animi imperio, corporis seruitio magis utimur. Ergo, cum anima imperat, et corpus seruit, agnoscitur amplior esse culpa imperantis, quam seruientis. Ideo propter intellectus emendationis radix cordis de spinis peccatorum excommunicatione [d 1Kb] debet purgari, quam  rami corporis, quibus ab inuito a iussione cordis peccatum impositum est, [e 1Kb] iniuste pro aliena culpa alter debet penam sentire. Illi uero fratres post 15 annos etatis uapulent, qui satis grauem [f 1Kb] aut furti fugacis, aut criminalem aliquam culpam commiserint.



CAPUT XL. DE CELLARARIO MONASTERII, QUALIS SIT.



§ I.---EX REGULA SANCTI BENEDICTI.

[a 70Kb] Cellararius monasterii eligatur de congregatione sapiens, maturis moribus, [b 1Kb] sobrius, non multum edax, [c 1Kb] non elatus, [d 1Kb] non turbulentus, [e 1Kb] non iniuriosus, [f 1Kb] non tardus, [g 1Kb] non prodigus, [h 1Kb] sed timens  Deum, [a 1Kb] qui omni congregationi sit sicut pater. [b 1Kb] Curam gerat de omnibus. [c 1Kb] Sine iussione abbatis nichil faciat. [d 1Kb] Que iubentur custodiat: [e 1Kb] fratres non contristet. [f 1Kb] Si quis ab eo forte aliqua irrationabiliter postulet, non spernendo eum contristet: sed rationabiliter cum humilitate male petenti deneget. [g 1Kb] Animam suam custodiat, [h 1Kb] memor semper illud apostolicum: [i 30Kb] Quia qui bene ministrauerit, gradum bonum sibi acquirit . [i 1Kb] Infirmorum, infantium, hospitum, pauperumque cum omni sollicitudine curam  gerat: sciens, sine dubio, quia pro his omnibus in die iudicii rationem redditurus est. Omnia uasa monasterii cunctamque substantiam [k 84Kb] quasi altaris uasa sacrata conspiciat. [l 1Kb] Nihil ducat negligendum. [m 1Kb] Neque auaritie studeat, neque prodigus sit, et exstirpator substantie monasterii: sed omnia mensurate faciat secundum iussionem abbatis. Humilitatem ante omnia habeat. [n 1Kb] Et cui substantia non est, quod tribuatur, [o 1Kb] sermo responsionis porrigatur bonus, ut scriptum est: [p 8Kb] Sermo bonus super datum  optimum . Omnia que ei iniunxerit abbas, ipsa habeat sub cura sua, a quibus eum prohibuerit, non presumat. Fratribus constitutam annonam [a 45Kb] sine aliqua typho, uel mora offerat: ut non scandalizentur, memor diuini eloquii, quid meruerit qui scandalizauerit unum de pusillis . Si congregatio maior fuerit, [b 1Kb] solatia ei dentur, a quibus adiutus et ipse equo animo impleat officium sibi commissum. Horis competentibus et dentur que danda sunt; et petantur que petenda sunt: ut nemo perturbetur, neque contristetur in domo Dei.



§ II.---EX REGULA PATRUM .

[c 1Kb] Si congregatio multa est, debet is qui preest pater disponere hebdomadarios, et [d 1Kb] ordinem officii, quo sibi inuicem succedant ad ministrandum: et decernere  debet ille, quis debeat esse qui cellarium fratrum contineat. Debet [e 1Kb] tantummodo talis eligi, qui possit in omnibus euangelico ordine fratribus suum uictum gubernare, qui timeat Iude [f 1Kb] sententiam, qui ab initio fur fuit. Studere debet, qui huic officio deputatur, ut uideat: Quia qui bene ministrauerit, gradum bonum sibi acquirit , et anime sue lucrum facit. Nosse debent etiam fratres, quia quidquid in monasterio tractatur siue in uasis,  siue in ferramentis, uel [g 3Kb] cetera omnia esse sanctificata. Si quis de fratribus aliquid negligenter tractauerit, partem se habere nouerit cum illo rege, qui in uasis domus Dei sanctificatis cum suis bibebat concubinis : et qualem meruit uindictam. Custodienda sunt ista precepta, et per singulos dies in aures fratrum recitanda sunt: ut non condemnentur in peccatis suis.



§ III.---EX REGULA SANCTI ISIDORI .

[h 1Kb] Ad eum qui cellario preponitur, pertinebit sollicitudo eorum que in promptuario sunt. Iste prebebit hebdomadariis quidquid necessarium est uictui monachorum, hospitum, infirmorum. Isto presente dispensantur ea que mensis deferenda sunt. Is etiam quidquid residuum [i 1Kb] sumptui fuerit pro pauperum usibus  reseruabit. Huic quoque hebdomadarius expleta hebdomada uasa sibi tradita exhibebit, ad perspiciendum utique, si negligenter habita non sunt. Ac denuo succedenti hebdomadario coram isto tradentur. Ad hunc quoque pertinent horrea, greges ouium et pecorum, lana, linum, [i 15Kb] auiaria sollicitudo cibaria ad ministrandum pistoribus, iumentis, bobus, et auibus: industria quoque calciamentorum, cura pastorum et piscatorum.



§ Iu.---EX REGULA SANCTI BASILII .

Interrog. [a 1Kb] Qua mensura debet temperare potestatem dispensationis sue is cui cellarii cura commissa est?---Resp. [b 1Kb] Erga eum quidem, qui ei credidit huiuscemodi dispensationem [c 3Kb] meminisse debet Domini dicentis: Non possum ego a me facere quidquam . [d 23Kb] Ad ceteros uero sollicite scire debet, quid unusquisque opus habeat, ut compleat quod scriptum est: Diuidebatur autem unicuique, prout opus erat . Eadem autem ratio obseruari debet ab omnibus quibuscunque aliqua ministerii uel dispensationis sollicitudo commissa est.



§ u.---Item eiusdem .


Interrog. [e 1Kb] Que sententia obseruabitur erga dispensantem, si aliquid secundum persone acceptionem uel contentionem faciat?---Resp. Apostolo precipiente quidem: [f 1Kb] Ne quid facias secundum fauorem, uel in alteram partem declinando ; aliquando autem dicente: Quia si quis uidetur contentiosus esse, nos talem consuetudinem non habemus, neque Ecclesia Dei: si quis hoc facit, [g 43Kb] notetur usquequo corrigatur. uerumtamen oportet cum summa diligentia et probatione discutere, et considerare ad quam partem unusquisque aptus sit uel opportunus: et ita ei iniungi quodcunque illud operis uel officii, ut neque illi qui iniungunt ex hoc ipso condemnentur, quod non aptum alicui officium iniunxerint, et inueniantur mali esse dispensatores siue  animarum, siue mandatorum Domini: neque illi ipsi quibus iniungitur occasionem peccati ex hoc habere uideantur, [h 1Kb] uel uoluntate aliquid agere: sed eius qui preest iudicio committendum est. Unicuique, ut res uel necessitas expedit, consulat: primum omnium in his que anime prosunt: deinde secundo loco etiam ut corporalibus usibus secundum uoluntatem Dei moderetur.



§ uI.---Item eiusdem .

Interrog. [i 1Kb] Si autem neglexerit dare fratri quod opus est?---Resp. [i 1Kb] Manifesta est de hoc sententia  ex ipsius uerbis Domini dicentis: Discedite a me, maledicti, in ignem eternum, qui paratus est diabolo et angelis eius; esuriui enim, et non dedistis mihi manducare; sitiui, et non dedistis mihi bibere ; et ea que sequuntur: quia Maledictus omnis, qui facit opus Dei negligenter .



§ uII.---EX REGULA PAULI ET STEPHANI .

[k 1Kb] Hi quoque, quibus in singulis rebus custodia commissa, conuenienti deuotione et carissima humilitate, que necessaria sunt sine mora et fastidio, iubente seniore, ministrent: nec per superbam inflationem differendo occasiones faciant querelarum, per quas murmuratio contra eos iusti doloris consurgat. Et e contra iniusta murmuratio contra eorum  laborem, qui nobis in assignatis rebus caritate deseruient, non debet excitari.



§ uIII.---EX REGULA TARNATENSI .

Ad cellarium talis ordinetur abbatis iudicio, uel concilio seniorum, [l 10Kb] non qui uoluntates aliquorum, sed necessitates omnium cum timore Domini et fratrum dilectione consideret. Cui tamen absente preposito concors obedientia prebeatur; et ubi utilitas poposcerit, [m 1Kb] solatium non denegetur.



§ IX.---EX REGULA ORIENTALI.

Cellararii cura sit ut abstinentiam et sobrietatem studens illata in monasterium ad sumptus fratrum diligenter et fideliter seruet, nichil suscipiens, nec quidquam tradens sine auctoritate uel consilio seniorum. Qui etiam omnia utensilia que in monasterio  sunt, id est, uestem, uas, ferramentum, et quidquid usibus quotidianis necessarium est, custodiat: et unamquamque rem proferens, cum fuerit necessarium, ab eo iterum ad reponendum, cui utendo consignauerit, recepturus. Ad uictum uero fratrum proferat ac tradat, septimanariis ad condiendos cibos det necessaria secundum quotidiane expense consuetudinem, neque profuse, neque auare: ne uitio illius uel monasterii substantia grauetur, uel fratres patiantur iniuriam. Sed et necessitatem infirmorum fratrum ac laborem considerans, nichil  egrotantium desideriis neget ex his que habuerit, quantum illis necesse fuerit. Aduenientibus fratribus escas parabit. Hec erit cura custodis cellarii recurrens semper ad seniorum consilium, et requirens de omnibus, uel precipue de his que proprio suo intellectu non poterit adimplere.



§ X.---EX REGULA MAGISTRI .

[a 1Kb] Fratres, omnis opera pretium habet, quia digno mercenario mercedes debentur, et Boui trituranti non alligabitur os . Nam labores fructuum suorum beatum faciunt manducantem, quia Dominus homini creato omnia subiecit sub pedibus eius propter quem creauit cuncta. Ergo si iniustis et inimicis Dei, id est, non credentibus paganis et hereticis, uel diuersis peccatoribus [b 1Kb] diuersa uictualis  creatura famulatur subiecta, ut uniuersus mundus diuersis deseruit, quanto magis credentibus in Deo, et bene seruientibus ei iuste et digne Dominus ad uitam diuersam creaturam tradidit quam creauit, et quasi pignus future repromissionis in presenti hoc tempore omnia uite necessaria ministrando non derelinquet Dominus querentes se: quia diuites eguerunt et esurierunt; inquirentes uero Dominum non deficient omni bono, et esurientes implet bonis Dominus, et diuites dimisit inanes: et, tanquam nichil habentes, et omnia possidentes. Ergo cellararius monasterii non aliunde quam [c 1Kb] dispensator diuinarum rerum; intantum diuinarum ut Dominus in Euangelio promittat fidelibus dicens: Nolite cogitare quid manducetis, aut quid bibatis, aut quid induamini . Simul  et de crastino monet non debere quemquam esse sollicitum: sed hoc admonet dicens: [d 1Kb] Querite regnum et iustitiam Dei, et hec omnia apponentur uobis: scit enim Pater meus, qui est in celis, quia hec omnia indigetis . Ergo si Deo seruientibus uite necessaria a Domino apponuntur, et scit Pater celestis  Dominus noster que indigemus, et preparat: uides ergo quia et [e 1Kb] uictualia nostra, cum ab ipso nobis preparantur, Dominica dona sunt. Nam sicut carnalis domini seruus, [f 1Kb] alter tamen homo, de prebendo seruitio suo solummodo est sollicitus; quia de preparandis a domino suo annone, uestiarii, [g 1Kb] calciarii usibus est securus: quanto magis Dominus noster celestis necessaria uite nostre iuste nos non precipit cogitare. [h 1Kb] Quasi homo homini seruiens ad preparandum sibi [i 1Kb] idoneus creditur: quanto magis credentibus uel seruientibus Deo, qui creauit ipsa omnia, et cuncta potens est adimplere, omnia poterunt famulari. Qui [i 1Kb] iunior fui, et senui, et non uidi iustum derelictum, [k 1Kb] nec semen eius egens : sed magis tota die miseretur et commodat.  Ergo cum de solo seruitio nostro in inquirendo regno et iustitiam eius fuerimus solliciti, Deum credamus omnia nobis ministrare, qui ultro se nobis necessaria omnia promittit apponere. Ergo omnia uictualia monasterii, que in prebenda operariis suis Dominus annona distribuit, si male et fraudulenter a cellarario distribuantur et pereant, sciat se supra dictus cellararius in die iudicii diuinis ante tribunal ratiociniis discuti, cum annonam seruorum Dominus per negligentiam uiderit [l 1Kb] stricari: quia quod iuste Dominus dignis tradit, indigne ab euersoribus non patitur stricari. Qui cellararius sine precepto abbatis nichil tribuat, aut eroget, aut expendat, nec infirmo in presentia eius extra iussum aliquid porrigat. Cellararius eleemosynam faciat cum iussu abbatis  in presentia eius: in absentia eius liceat ei petenti pauperi eleemosynam exhibere propter preceptum Domini, quod dicit: Omni petenti tribuite . Et item: [m 1Kb] »Da: ne cui non dederis ipse sit Christus.« [n 2Kb] Quotidie cellararius cum septimanariis coram abbate in oratorio cum congregatione communicet.  Intrantibus in hebdomadam septimanariis uasa coquine ipse consignet: completa hebdomada ipse recipiat aliis intrantibus consignanda. Que uasa monasterii si sub aliquo per negligentiam fracta fuerint, non prius qui fregit, accedat ad mensam, nisi penitens abbati satisfecerit per humilitatem ad genua incuruatus. Eiectis uero de cellario omnibus necessariis cum congregatione ad mensam sedeat tacitus et manducet. Qui cellararius, si se leuauerit aliquid adportare, usque dum redeat, omnes de mensa, in qua sedebat, ad manducandum exspectent eum. Opus aliquod laboris faciendum his horis cellararius suscipiat, quando aliqua cura et diligentia, uel dispensatio cellarii minime exercetur, ut otiosus in illis horis non sit. In oratorio absens per occupationem  dicente abbate pro eo fratribus, [a 3Kb] ut habeatur in mente, simul et ipse cellararius, si prope oratorium cellarium fuerit, sua uoce petat se debere in orationibus memorari. [b 1Kb] Et tamen lente sic occupatus in facto opus Dei sibi dicat, et ipse sequendo uocem uel uersum oratorii. Et merito intus in oratorio debet ab omnibus memorari, quia pro omnium sollicitudine occupatur: et quomodo ab uno communis pro omnibus utilitas procuratur, sic omnium cum uno partiatur oratio. uitia uero oris et corporis ei custodienda ab ipso abbate custodiantur: quia cellararius sub nullius decade numero sub preposito continetur: ne forte, quomodo caro amat que sua sunt, propter aliquem appetitum uel subministrationem gule causa Dei pretermittatur, et pro cibo  uel potu [c 1Kb] non exacta excommunicatio carnaliter prouendatur. Utensilia omnia monasterii ipse recipiat [d 1Kb] ad numerum, et diuersis consignet. De omnibus uero que sunt in monasterio, extra abbatem nullus sibi aliquid uelut suum, siue quod attulit, siue quod inuenit, siue quod laborauit, uel acquisiuit [nullus] peculiare uindicet, aut defendat. Quia regule sententia est: [e 1Kb] Res monasterii et omnium, et nullius est. Cellararius uero ipse frater ordinetur, qui probatus fuerit ab abbate fidelis et abstinens se: quem nunquam uincit aliquando aliqua desideriorum gula, uel qui non multum amat manducare aut  bibere, ne detur locus diabolo, sicut dicit Scriptura: Nolite dare occasionem querentibus eam; et uideatur gastrimargie gule uoracibus uel gluttonibus fratribus prouideri magis quam refrenari.



§ XI.---EX REGULA CUIUSDAM .

[f 1Kb] Monasterii cellararius sapiens et religiosus ex omni congregatione eligendus est, qui non sibi, nec suis uoluntatibus, sed toti congregationi equanimiter et pie placeat dispensando, nec inde placere studeat unde et se in ruinam peccati, et alios per transgressionis noxam consentiendo introducat. Id est, ut nichil extra debitam mensuram pro qualibet familiaritate, [g 1Kb] pro gratia meriti dispensando distribuat, sciens: quia, Iustus Deus [h 1Kb] iustitiam [i 1Kb] a seculo dilexit, equitatem uidit uultus eius . Sit ergo  omnibus iusta dispensatione gratus, sit moribus maturus, sit sobrius, non edax, non elatus, non turbulentus, non iniuriosus, non tardus, non piger, sed in omnibus actibus sit compositus. Congregationi omni, id est, tam senioribus quam etiam iunioribus, pro affectu et paterno ordine debet ministrare. Curam de omnibus sibi commissis rebus habeat. Nihil tamen sine [i 1Kb] commeatu abbatis facere presumat. Fratres tam seniores etate quam iuniores nullatenus conturbet. Et si aliquis fratrum ab eo irrationabiliter aliquid poposcerit, leni responsione cum uoce humilitatis contra rationem petenti deneget. In infirmitate positis fratribus diligenti cura et promptissimo affectu ministret. Similiter pauperum curam gerat in omnibus timorem Domini preponens, et  sciens illi inde rationem redditurum, si non pro eius preceptis implendis hec omnia faciat, memor semper illius, qui dixit: Qui mihi ministrat, me sequatur . Omni ergo operi bono quod facimus, Domini timorem iungamus. Sic in omnibus curam agat, ut in nullo negligentie damna incurrat. [k 1Kb] Auaritie et cupiditatis pestem omnino fugiat. Similiter sicut non auarus, sic non sit prodigus: id est, sicut dona omnipotentis Dei sub auaritie uitio occultando subtrahere non debet, sic sine iusta dispensatione nimis [l 1Kb] fenerando communem substantiam non debet diripere, sed omnia per discretionem temperando  pensare. Et si non habeat quod ab eo queritur quod tribuat, sermone leni sine ulla asperitate in sermone procedat: ut dulcedo cordis et uocis responsione patefiat, iuxta quod scriptum est: [a 10Kb] Fauus mellis sermones boni . Et illud: Sermo bonus super datum optimum . Ita sibi commissum opus ad mercedem nouerit pertinere, si omnia cum humilitate et pietate studuerit agere.  [b 1Kb] Et quamuis quod petitur non sit, unde tribuatur, nullatenus respondeat se non habere, sed dicat fideli uoce: Dominus dabit. Ea uero que danda sunt, sine mora tribuantur; ne scandali occasio aut offensionis casus ex ipsa tarditate generetur, memor semper preceptorum Domini, qui ne minimum suorum patitur scandalizari .



CAPUT XLI. DE FERRAMENTIS ET REBUS MONASTERII.



§ I.---EX REGULA SANCTI BENEDICTI.

[a 1Kb] Substantia monasterii in ferramentis uel uestibus, seu quibuslibet rebus [b 1Kb] preuideat abbas [c 1Kb] fratres, de quorum uita et moribus securus sit, et eis singula, ut utile iudicauerit, consignet custodienda atque recolligenda. Ex quibus abbas [d 125Kb] breuem teneat: ut dum sibi [e 1Kb] in ipsa assignata fratres uicibus succedunt, sciat quid dat, aut quid recipit. [f 1Kb] Si quis autem sordide aut negligenter res monasterii tractauerit, corripiatur: si non emendauerit, discipline regulari subiaceat.



§ II.---EX REGULA PATRUM .

[g 1Kb] Nosse debent fratres, quia quidquid in monasterio tractatur siue in ferramentis, uel cetera omnia  sanctificata esse. Si quis de fratribus aliquid negligenter tractauerit, partem se habere nouerit cum  illo rege, qui in uasis domus Dei sanctificatis cum suis bibebat concubinis, et qualem meruit uindictam .



§ III.---EX REGULA SANCTI PACHOMII .

[h 1Kb] Quando reuertuntur in monasterium, nemo ex ordine remanebit. Cum ad domos suas peruenerint, ferramenta quibus opus fecerant et [i 7Kb] gallicas tradent ei [i 1Kb] qui secundus est post prepositum domus: et ille inferet ea uespere in cellulam separatam, ibique concludet.



§ Iu.---Eiusdem .

Omnia autem ferramenta hebdomade completa reportabuntur in unam domum: ut rursum, qui succedunt hebdomade, singulis domibus nouerint quid distribuant.



§ u.---EX REGULA SANCTI BASILII .

Interrog. [k 1Kb] Quomodo debent ii qui operantur  curam gerere ferramentorun., [a 1Kb] utensilium eorum de quibus [b 18Kb] operantur?---Resp. Primum quidem sicut uasis Dei, uel his que iam Deo consecrata sunt, uti debent: deinde tanquam qui non possint sine ipsis deuotionis et studii emolumenta consequi.



§ uI.---Item eiusdem .

Interrog. Quod si per negligentiam pereat aliquid ex his aut per contemptum dissipetur?---Resp. Is quidem, qui contemnit, uelut sacrilegus iudicandus est. Et qui perdidit per negligentiam, et ipse simile crimen incurrit: pro eo quod omnia que ad usus seruorum Dei deputata sunt, Deo sine dubio consecrata sunt. 



§ uII.---Item eiusdem .

Interrog. [c 1Kb] Quod si a seipso commodare uoluerit,  aut accipere ab alio?---Resp. Tanquam insolens et temerarius habendus est. [d 1Kb] Hec enim eorum qui presunt et curam dispensationis gerunt, officia propria sunt.



§ uIII.---ITEM EIUSDEM .

Interrog. [e 1Kb] Quod si necessitas poscat ut is qui preest requirat ab aliquo eorum uas uel ferramentum, et contradixerit?---Resp. Qui se ipsum et membra sua tradidit in alterius potestatem propter mandatum Domini, quomodo licebit ei de utensilibus contradicere [f 37Kb] huic precipue, cui cura commissa est?



§ IX.---EX REGULA SANCTI ISIDORI .

[g 1Kb] Strumentorum custodia, ferramentorum ad unum, quem pater monachorum elegerit, pertinebit,  qui ea operantibus distribuat, receptaque custodiat. Et licet specialiter hec cuncta singulis maneant distributa, omnia tamen [h 3Kb] a patre monasterii ordinata ad curam prepositi pertinebunt.



§ X.---EX REGULA SANCTI FRUCTUOSI .

[i 1Kb] Ferramenta uel utensilia quelibet artificum sub uno recondenda sunt conclaui, et custodia unius fratris industrii et prouidi. Quique segregatim illa idoneo collocans loco, prout res expetit, poscentibus ad operandum fratribus tribuat, atque ad uesperum suis ea colligens locis curam habebit; ne quid de his aut pereat, aut per negligentiam [i 1Kb] eruginet, uel qualibet occasione uilescat.



§ XI.---EX REGULA MAGISTRI .

[k 1Kb] Ferramenta monasterii in uno contineantur cubiculo,  et uni fratri, cuius diligentiam abbas cognouerit, eorum conseruandorum curam committat. Qui quotidie fratribus ad facienda opera consignet ad numerum, et a [l 1Kb] disiungentibus similiter munda ipsa recipiat et reponat, breue de omnibus tenente abbate. Qui uero frater non mundum ferramentum a terra [m 1Kb] de agro [n 1Kb] reuocauerit, accusatus ad mensam a custode ferramentorum pene nomine in refectione in portione panis sui unam [o 90Kb] quadram minus accipiat usque ad satisfactionem, uel emendationem promissam: quia exinde eruginat ferramentum, cum mundum non fuerit positum. Simul etiam et ipse frater consignatas habeat cotes, et spongias calciariorum, [p 1Kb] facitergia, mappas uel [q 8Kb] sabana: similiter et arcam cum rebus abbatis, uel arcas  diuersarum decadum cum rebus fratrum, cum [a 72Kb] clusuris prepositorum, simul etiam et arcam cum cortinis et uelis, uel ornatu monasterii. Simul etiam arcam cum diuersis codicibus et chartis monasterii. Simul namque et arcam cum his rebus fratrum, qui nouiter [b 1Kb] ingressi monasterium, que propter, quod absit, repedationem seculi iubentur seruari, simul et uniuersa [c 1Kb] expensa artificum, que ad diem de diuersis artibus laborantes consignauerint facta, ipse frater profecto recipiat et reponat; imperfecta, alia die ipse laborantibus consignet. Simul et diuersarum artium ferramenta ipse a diuersis artificibus sero recipiat; et mane reconsignet. Nam et arcam cum rebus fratrum intrantium nouiter in monasterio per donationem collatis simul uel clusura abbatis  in cubiculo conseruet. Rationes omnes in nummo monasterii expensarum ipse abbati [d 1Kb] suggestu erogationis  exsoluat. Unde ipsum fratrem fide oportet diuina constringi, ut timore uel testimonio Dei fideliter possit commissa implere.



§ XII.---EX REGULA CUIUSDAM .

Utensilia monasterii et quecunque sunt ad commune opus necessaria, abbatis cura disponantur. Et tales in congregatione querantur, quorum et sollicitudo animi uigeat et conscientie firmitas sit probata; et ipsis cura committatur, ut que cuique necessaria fuerint, oportunitate exigente, tribuantur. Et sic ipsa utensilia, seu quecunque eis ab abbate commissa fuerint, cum sollicito timoris studio gubernent, ut mercedem commisse cure recipiant et non iudicium damnationis incurrant, anteponentes illud mentis oculis: Maledictus, qui facit opus  Dei negligenter .



CAPUT XLII. SI QUID DEBEANT MONACHI PROPRIUM HABERE.



§ I.---EX REGULA SANCTI BENEDICTI.

[a 1Kb] Precipue hoc [b 1Kb] uitium radicitus [c 1Kb] amputandum est de monasterio: Ne quis presumat aliquid dare  aut accipere sine iussione abbatis [d 31Kb] neque aliquid habere proprium, [e 1Kb] nullam omnino rem, neque codicem, [f 1Kb] neque tabulas, neque [g 66Kb] graphium, sed  nichil omnino: [a 3Kb] quippe quibus [b 1Kb] nec corpora sua, nec uoluntates licet habere [c 1Kb] in propria potestate: omnia uero necessaria [d 1Kb] a Patre sperare monasterii. Nec quidquam liceat habere, quod abbas non dederit, aut permiserit. Omniaque omnibus sint communia: ut, sicut scriptum est , [e 2Kb] nec quisquam suum aliquid [f 1Kb] dicat, uel presumat. Quod si quisquam [g 2Kb] huic nequissimo uitio deprehensus fuerit delectari, admonitus semel et iterum, si non emendauerit, [h 1Kb] correptioni subiaceat.



§ II.---EX DOCTRINA ORSIESII.

Que nobis occasio relicta est ut habeamus quidpiam proprium a funiculo usque ab corrigiam calceamenti, [i 1Kb] cum habeamus prepositos qui pro nobis cum timore et tremore solliciti sunt tam in cibo  quam in uestitu, et languore corpusculi, si forte obuenerit. At in nullo timeamus, et per occasionem carnis anime emolumenta perdamus. Liberi sumus, iugum de ceruicibus nostris mundane seruitutis abiecimus, cur rursum uolumus reuerti ad uomitum nostrum, et aliquid habere, unde solliciti simus, [i 3Kb] et quod perdere metuamus? Ad quos usus superfluum  palliolum, aut epule lautiores, aut melior lectus, cum omnia in commune sint preparata, et cruce Christi nichil [k 3Kb] durius sit? [l 3Kb] [quia] iuxta quam uiuentes patres nostri edificauerunt nos supra fundamentum apostolorum et prophetarum, et euangeliorum disciplinam, que angulari lapide continetur Domino Iesu Christo, quem sequentes de mortifera [m 1Kb] altitudine ad uitalem descendimus humilitatem, diuitias paupertate mutantes, et delicias simplici cibo.



§ III.---EX REGULA SANCTI PACHOMII .

Nemo ab altero accipiat quidpiam, nisi prepositus iusserit.



§ Iu.---EX REGULA SANCTI BASILII .

Interrog. [n 1Kb] Si debet habere aliquid proprium, qui inter fratres est?---Resp. Huic contrarium est illud  testimonium, quod in Actibus apostolorum de illis, qui credebant primitus, scriptum est. Ibi enim ita dicit: Quia nemo quidquam ex bonis suis proprium dicebat esse, [o 1Kb] sed illis erant omnia communia . Si quis uero proprium sibi esse dicit aliquid, sine dubio alienum se facit ab electis Dei, et a caritate Domini, [p 67Kb] qui docuit uerbo, et opere compleuit.  Et quia animam suam pro amicis dedit, quomodo nos, etiam que extra animam sunt, propria uindicamus?



§ u.---Item eiusdem .

Interrog. [a 1Kb] Pauperes uenientes ad ostium et potentes quomodo dimittemus: et si debet unusquisque porrigere panem, uel quodcunque aliud: [b 24Kb] aut oportet ad eum, qui preest, pertinere?---Resp. Cum Dominus dixerit: Non est bonum tollere panem filiorum, et mittere canibus , sed et canes manducare de micis, que cadunt de mensa [c 7Kb] puerorum, libenter accipiunt: is, cui dispensatio iniuncta est, cum consideratione debet hoc facere. Si quis autem preter illius uoluntatem facere hoc presumit, tanquam inquietus et indisciplinatus [d 1Kb] confundatur;  usquequo discat loci sui ordinem custodire, secundum quod Apostolus dixit: Unusquisque, in quo uocatus est, in eo permaneat. .



§ uI.---Item eiusdem .

Interrog. [e 1Kb] Si licet unicuique ueterem tunicam suam, uel calciamenta dare cui uoluerit misericordie causa propter mandatum?---Resp. [f 10Kb] Dare aliquid mandati gratia non est omnium, sed eorum, quibus istud officium creditum est. Sic ergo ad quem pertinet dispensatio siue nouum, siue uetus, ipse det cui dare debet; et ipse suscipiat a quo suscipi debet.



§ uII.---Item eiusdem .

Interrog. [g 1Kb] Quod si frater nichil habens proprium, petatur ab aliquo hoc ipsum, quod uestitus est, quid debet facere, maxime si nudus sit ille, qui petit?  ---Resp. Siue nudus, siue malus, id est, siue necessitatem patiatur, siue fallit, uel si quid aliud est, semel dictum est: quia dare uel accipere non est omnium, sed solius, cui commissum est istud officium: qui utique cum omni prouidentia, et cautela huiusmodi dispensationem debet implere; ut possit in eo unusquisque, in quo uocatus est, permanere .



§ uIII.---EX REGULA SANCTI AUGUSTINI .

[h 1Kb] Hec sunt, que ut obseruetis, precipimus in monasterio constituti. Primum, propter quod in unum estis congregati, ut unanimes [i 1Kb] habitetis in domo, et non dicatis aliquid proprium; sed sint uobis omnia communia, et [i 1Kb] distribuatur unicuique uestrum a preposito uestro.



§ IX.---EX REGULA SANCTORUM PAULI ET STEPHANI .

[k 1Kb] Nulli liceat uel instrumentum, uel calciamentum aut tabulas, uel cuiusque rei paruissime tam nouum quam uetus quidquam quod alio fratri datum fuerit, praua presumptione contingere ad utendum. Nec inter se fratribus liceat [ [l 3Kb] ut] id quod de communi quisquam acceperit; nisi permissu prioris  cum alio fratre, quasi peculiari amore [m 1Kb] mutuare: ne hac occasione nascatur amor illicitus: sed unusquisque quod ei caritatis distributione datur, hoc libens, et bona uoluntate accipiat, et ad utendum delectetur habere.



§ X.---EX REGULA SANCTI ISIDORI .

[n 1Kb] Monachi in commune uiuentes nichil peculiare sibi facere audeant: neque in suis cellulis quidquam quod [o 1Kb] ad uictum uel ad quamlibet rem aliam pertineat, sine regulari dispensatione habere uel possidere presumant. In Pentecoste autem, qui est dies remissionis, omnes fratres sub diuina professione se alligent nichil peculiare apud conscientiam suam habere.



§ XI.---Item eiusdem .

[p 1Kb] Non est presumendum sine conscientia abbatis egenis uel quibuslibet conferre de eo quod regulari dispensatione noscitur monachus possidere. [q 1Kb] Cum alio quoque fratre quippiam commutare, nisi abbas uel prepositus iusserit, nulli licebit. Nec habebit quippiam frater preter illa, que in communi monasterii lege concessa sunt.



§ XII.---EX REGULA SANCTI FRUCTUOSI .

[a 1Kb] Nec quisquam ex monachis suum asserens dicat, [b 1Kb] Codex meus, tabule mee, uel reliqua. Quod uerbum si de ore eius effugerit, penitentie subiacebit, ne uelut propria [c 1Kb] quelibet in monasterio habere uideatur, sed sint illis, sicut scriptum est, omnia communia .



§ XIII.---Item eiusdem .

[d 1Kb] Peculiare opus institutum est, [e 1Kb] ut nulla his exerceat monachus, quasi sibi proprie uindicandum: aut cuilibet, cum uoluerit, sua presumptione distribuendum. Nec quodlibet opus sine preceptione et [f 1Kb] conhibentia senioris suscipiendum, siue faciendum est: sed in omni re quidquid abbas uel prepositus preceperit, hoc agendum.



§ XIu.---Item eiusdem .

[g 1Kb] Peculiaritas aut in utensilibus aut in uestimentis aut quibuslibet rebus uilissimis [h 1Kb] saltim et abiectis omni modo uitetur: quia abominatio monachis est [i 1Kb] et infamium quidquam possidere [i 1Kb] superfluum [autem] aut reseruare proprium, uel occultum: quod non longe ab Ananie uel Saphire exemplo segregatur. Munus uero quodlibet siue epistolas nemo monachus accipiat: neque uspiam sine benedictione sui senioris progrediatur, nec cum laico loquatur, nec cum monacho non iussus stet, siue fabuletur, uel alium aliquem proximum uideat, uel extraneum, regulari sententia prefixum est.



§ Xu.---EX REGULA SANCTI FERREOLI.


[k 1Kb] Illud etiam statui debere perspeximus, ut nullus  monachorum aliquid sibi proprium absque societate fratrum [ [l 1Kb] aliquid] uindicare: ita ut etiam in his, que sua sunt, nichil amplius credat sibi iuris esse, quam ceteris. Quia cum seipsum alterius subdidit potestati, omnia secum in aliena potestate transmisit. Quidquid ergo secum rerum detulerit, expedito consortio monachorum, [m 1Kb] at ubi [n 1Kb] corpori congregationis membrum factus adheserit, statim cognoscat omnia in communionem transisse: et hoc tantum iudicet proprium quidquid cum fratribus possederit indiuisum. Nam et lectio Actuum apostolorum  tempore surgentis Ecclesie taliter fideles Christi uixisse commemorat: Nullus  [o 15Kb] de bonis suis dicebat aliquid suum, sed erant illis omnia communia.



§ XuI.---EX REGULA SANCTI AURELIANI .


[p 1Kb] Nullus presumat quidquam suum dicere, aut suum proprium uindicare, sed secundum Actus apostolorum sint uobis omnia communia, sit uobis anima una et cor unum in Domino .



§ XuII.---EX REGULA SANCTI CASSIANI.

[q 1Kb] Nec quidquam peculiare licet monacho possidere. Similiter et illud, qui conuertitur pre omnibus erudiri debet, ut nichil ei peculiare liceat possidere: sed ita se nudatum ex omni parte cognoscat, ut preter tunicam, pallium, calciarium uel mattulam suam, nichil amplius habeat. Et nec uerbo quidem audeat dicere aliquid suum, quod magnum sit crimen ex ore monachi processisse, tunicam meam, codicem meum, tabulas meas, graphium meum, et cetera his similia. Nam si huiusmodi uerbum per  subreptionem uel ignorantiam de ore eius [r 1Kb] effuderit  digna pro hoc penitentia satisfaciens ueniam petat in terra prostratus.



§ XuIII.---Item eiusdem .

[a 1Kb] Summa et illud debet uerecundia precaueri, [b 1Kb] ne uel pro uilibus aliquid rebus reponendi peculiarem clauem monachus sub priore positus portet. Multum infimus et inutilis est, [c 1Kb] qui quascunque res uillissimas ita uelut proprias uindicat, ut nec digito eas tangi ab alio patiatur, sed tanta contra eum iracundia inflammatur, ut furorem cordis sui a conuiciis et iniuriis reuocare uix possit.



§ XIX.---EX REGULA ORIENTALI.

[d 1Kb] Inter omnia, fratres, hoc obseruabitur, ut obedientes senibus suis et deferentes sibi inuicem habeant patientiam, moderationem, humilitatem, caritatem,  pacem sine figmento et mendacio, et maledictione et uerbositate et iurandi consuetudine: ita ut nemo suum quidquam uindicet, neque ullus aliquid peculiariter usurpet: sed habeant omnia communia. [e 1Kb] Sine seniorum uerbo et auctoritate nullus frater quidquam agat, neque accipiat aliquid, neque det, neque [f 1Kb] usquam prorsus procedat.



§ XX.---EX REGULA CUIUSDAM.

Nihil possidendum tanquam proprium et specialiter inter monachos: sed sint eis omnia communia. Qui autem dixerit meum est hoc, aut illud, peccauit coram Deo, nisi tantum per obreptionem sermonis: sed pro hoc ipso tamen ueniam petat a Deo; et caueat de reliquo, et ne iterare audeat. Si quis ex hoc  uitio insanabilis existat, expellendus est ab uniuersis fratribus.



§ XXI.---EX REGULA MAGISTRI .

[g 1Kb] Omnis homo in uita seculi huius, tribus rebus excitatur, laborat et studet: peregrinus in uia, miles in pugna, imperator in palatio, agricola in agro, mercenarius in negotio, omnes excitantur, et laborant ut habeant, dum uiuunt, unde uestiantur, calcientur [h 1Kb] et uiuant. Sed quibus Dominus seruitii sui contulit donum, et ostendit eis [i 1Kb] non satis de presenti seculo cogitare, quia hec omnia pertranseunt,  et omnia ista que uidemus et utimur, paucorum in nobis dierum sunt usus, et momentanea cum uite nostre tempore transeunt: et per corporis mortem cecata in nobis seculi luce, clausis uite oculis, omnia que habemus seculo relinquuntur: [i 1Kb] sed [de] illa semper eterna, que cum uenerint ulterius transire non norunt: sed in bonis uite eterne iustis, aut in penis gehenne peccatoribus perseuerant. De quibus ergo desideriis bonorum, uel timore malorum, quasi iam ibi uideamur accersiti mentem nostram in hac uita de supernis semper cogitationibus occupemus. Unde Dominus precepit seruis suis de necessariis uite huius non debere quemquam esse sollicitum; etiam fideles in se admonet, de crastino non cogitandum; sed regnum et iustitiam eius solummodo  desiderare, dicens in sancto Euangelio: Nolite cogitare quid manducetis aut quid bibatis aut induamini, [k 1Kb] sed querite regnum et iustitiam Dei, et hec omnia apponentur uobis . Ergo cum hec omnia necessaria nobis a Deo preparantur, et de omnibus administrandis cum Deo solus est abbas sollicitus, quare discipulus sibi peculiariter aliquid audeat facere, aut habere, aut uindicare? Nam ideo aliquid peculiare habere denegatur, quia nemo seruiens Deo, implicat se negotiis secularibus, ut ei placeat cui se probauit : ut, cum omnibus rebus suis alieno cum se imperio subdiderit [ [l 1Kb] ut] non sit res, ubi propria eius uoluntas extollatur, que uoluntati Dei est inimica. Nam [m 1Kb] de peculiari Ananias et Saphira fidem ab apostolis non meruerunt  percipere , cum omnia sua ante pedes apostolorum assignarent, de peculiaribus fraudulenter subtractis iudicio subite mortis damnati sunt: quia fraus Deo fieri non potest; cum nichil est occultum, quod ab eo non reuelabitur. Ergo cum uictum et uestitum corpori, calciamenta pedibus unicuique fratri abbas precogitauerit, ut quid alicui sit aliquid peculiare opus habere, aut rem aliquam, aut aurum, aut nummos, aut quoduis necessarium, cum omnia emenda uel habenda Deus ei per abbatem monasterii apparat? [n 1Kb] Si quod ergo peculiare, aut aliquid [cum]  inuentum in aliquo fuerit, grandi eum abbas et diuturna excommunicatione condemnet, ut exemplo [a 3Kb] illius uindicte nullus hoc audeat imitari. Hoc enim ne sit in aliquo frequenter omnes scrutentur a prepositis suis; et si in aliqua re uisus fuerit sibi frater multum [b 1Kb] gauisci aut plaudere, tollatur ei et alio detur; et alterius illi, [c 1Kb] quod uisus fuerit: ut propria in eo non extollatur uoluntas.



§ XXII.---EX REGULA SANCTI CAESARII EPISCOPI .

[d 1Kb] Nemo sibi aliquid [e 1Kb] iudicet proprium siue in uestimento, siue [f 1Kb] in quacunque alia re. [g 1Kb] Nemo cum murmuratione aliquid faciat. Ne simili iudicio murmuratorum pereat secundum illud Apostoli: Omnia facite sine murmurationibus .



§ XXIII.---EX REGULA CUIUSDAM .

[h 1Kb] Proprii aliquid in monasterio [i 1Kb] nichil habendum: sed potius propter nomen Domini omnia contemnenda. Quid enim proprium aliquid suum fidelis anima de rebus mundi uindicet, cui mundus crucifixus est, et ipsa mundo? Qui semel mundo mortuus cur per aliquam temporalium rerum cupiditatem, uel desiderium erumnosum, denuo incipit uiuere mundo, qui contempto mundo ceperat iam uiuere Deo? Amputandum ergo est hoc uitium radicitus ab  omni monacho: ut nullam rem uel in uestimentis, uel in calciamentis, uel in quibuslibet rebus sibi uindicet, uel suum esse dicat, nisi quantum ex abbatis iussione penes se precipitur, ac si custos alterius, non proprie rei dominus. Et ea, que sibi ab abbate fuerint commendata, id est, ad necessitatem presentem, aut in uestimento, aut in qualibet re nichil exinde aut dare aut commodare cuiquam presumat; nisi tantum si ab abbate illi fuerit ordinatum. Quid enim de rebus mundi alteri fratri conferat, qui suas in omnibus uoluntates propter Christum in abbatis tradidit potestatem? [i 1Kb] Omnia ergo, que in monasterio habentur, sint omnibus communia, iuxta quod in Actibus apostolorum legimus: Et erunt, inquit, eis omnia communia . Sic tamen communia  sunt habenda, ut nullus dare aut accipere, nisi abbate ordinante, presumat: ne cupiditatis aut temeritatis malum incurrens in laqueum Iude proditoris consortio numeretur, qui solus in numero apostolorum loculos habuisse refertur, ubi commutantium aut uendentium commercia ponebantur. [k 1Kb] Quod si huic uitio aliquis frater delectari fuerit deprehensus, et post primam, secundam uel tertiam correptionem emendare noluerit, discipline regulari subiaceat.



CAPUT XLIII. SI OMNES AEQUALITER DEBENT NECESSARIA ACCIPERE.



§ I.---EX REGULA SANCTI BENEDICTI.

[a 1Kb] Sicut scriptum est: Diuidebatur singulis, prout cuique opus erat . Ubi non dicimus, ut personarum,  quod absit, acceptio sit, sed infirmitatum consideratio. Ubi, qui minus indiget, agat Deo gratias, [b 1Kb] et non contristetur: [c 2Kb] qui uero plus indiget, humilietur  pro infirmitate, et non extollatur pro misericordia: et ita omnia membra erunt in pace. [a 1Kb] Ante omnia ne murmurationis malum pro qualicunque causa in aliquo qualicunque uerbo uel [b 1Kb] significatione appareat. Quod si [c 1Kb] deprehensus fuerit, districtiori discipline subdatur.



§ II.---EX REGULA SANCTI BASILII .

[d 1Kb] Interrog. Si oportet eum qui plus laborat, requirere plus aliquid a consuetudine?---Resp. Si propter retributionem Dei laborem suscipit, non hic requirere debet laboris sui mercedem, uel requiem: sed pro his ad promissa Domini festinare, sciens quia sicut pro laboribus mercedes parauit Dominus, ita etiam pro angustiis consolationes. uerumtamen hi qui presunt, obseruabunt regulam illam que  dicit: Diuidebatur unicuique prout opus erat . Debet enim unumquemque preuenire, ut secundum laborem etiam solatia refectionis inueniat.



§ III.---EX REGULA SANCTI AUGUSTINI  [e 1Kb] .

uictus et tegumentum non equaliter omnibus distribuatur, quia non equaliter ualetis omnes: sed potius unicuique, sicut cuique opus fuerit. Sic enim legitis in Actibus apostolorum: Quia erant eis omnia communia, et distribuebatur unicuique prout cuique opus erat.



§ Iu.---Item eiusdem .

[f 1Kb] Si eis qui uenerunt ex moribus delicatioribus ad monasterium, aliquid alimentorum, uestimentorum,  [g 1Kb] stramentorum, operimentorum datur quod aliis fortioribus et felicioribus non datur, cogitare debent [h 1Kb] quantum de sua seculari uita illi ad istam descenderint, [i 1Kb] [Qui] quamuis usque ad aliorum, qui sunt corpore firmiores, frugalitatem peruenire nequiuerint, [i 1Kb] Nec debent uelle omnes, quod paucos uident amplius, non quia honorantur, sed quia tolerantur, accipere, ne contingat detestanda peruersitas: ut in monasterio, ubi quantum possunt, fiunt diuites laboriosi, fiant pauperes delicati.



§ u.---EX REGULA SANCTI FERREOLI .

Ut nullius in congregatione murmur, [k 3Kb] aut detractio [sit], quod familiarissimum habent monachi, contra abbatem, aut quodlibet aliud de fratribus  audiatur: ne ira Dei, que sepe ob hanc culpam miserabilem populum condemnauit, in perditionem similiter murmurantium turbe excitetur, et terram repromissionis, [l 1Kb] quam nos recte accipimus locum future beatitudinis, perdat murmuratio propria, que debetur sponsione diuina. Sic enim damnandos huius uitii sectatores Psalmus annuntiat: [m 1Kb] Detrahentem aduersus proximum suum occulte, hunc persequebar . Et iterum arguens Apostolus dicit: Susurrones, detractores, Deo odibiles . Et iterum: Hi sunt murmuratores, [n 80Kb] querelosi, secundum desideria sua ambulantes, et os illorum loquitur superbiam .



§ uI.---EX REGULA TARNATENSI .

[a 1Kb] Hec sunt que in monasterio constitutis pro Dei amore et timore conuenit obseruare, propter quod in unum estis pro timore Domini congregati. Oportet, ut in domo Domini unanimes habitetis, et sit uobis anima una et cor unum [b 1Kb] per timorem Domini peruigilans, nichilque habere uos proprium reputetis; sed sint uobis cuncta communia, que uobis abbatis imperio dispensentur, non equaliter omnibus, sed sicut ratio dispensationis, aut causa infirmitatis exegerit. Unicuique tamen secundum quod opus fuerit, tribuatur, sicut in Actibus apostolorum legimus: Quia erant illis omnia communia, et distribuebatur unicuique secundum quod cuique opus erat . [c 1Kb] Qui enim aliqua habuerint in seculo,  quando expetere monasterium meruerint, libenter tradant omnibus profutura, studentes ut cum dimiserint ipsam facultatem, ipsam simul concupiscendi exuant uoluntatem; et cum dimittitur possessio, abiiciatur et passio. Qui autem non habuerunt, et turpe est ut querant que se non recolunt reliquisse. Et non ideo estiment se felices, quia inuenerunt in monasterio quod foris inuenire non poterant. Nec superbiant quia sociantur eis ad quos ante accedere pro diuitiarum ubertate, aut pro natalium splendore non poterant; sed sursum cor habeant, et que sunt caduca uel cursu celeri peritura non querant. [d 1Kb] Ubi autem diuites humiliantur, pauperes non inflentur: ne incipiant monasteria utilia plus esse diuitibus, quam egenis. Nam et illi qui locupletes uidebantur  in seculo fratres ad sanctam societatem ex paupertate uenientes non fastidiose suscipiant; sed talium personarum societate et contubernio gratulentur. [e 1Kb] Nec ob hoc extollantur, si ad iuuandas fraternitatis expensas quamcunque facultatum suarum particulam  contulerint; et inde postmodum cadant, unde prius ascendere cupiebant. [f 1Kb] Quid prodest opes dispergere, et pauper fieri pauperibus erogando, si anima misera superbior efficiatur diuitias contemnendo, quam fuerat possidendo? Omnes ergo in unanimitate perstantes honorate in uobis Deum, cuius templa effici meruistis. In primis diligamus Deum tota uirtute animi, deinde proximum. Ista enim uobis sunt precepta specialiter data: Abbati postmodum impendatur honor, et reuerentia reseruetur; preposito, sicut Dei seruos decet, plena dilectio et concors obedientia commodetur.



§ uII.---Ex eadem Regula .

Si attenuatus abstinentia frater non ualuerit ieiunia suscepta portare, nisi, prandii hora completa,  aliquid accipere [g 3Kb] iudicet indecorum. Illis uero qui incommodo detinentur, et designatas horas non possunt custodire, licite concedatur ut percipiant quomodo possunt. [h 1Kb] Nec debet aliis molestiam generare, si largior illis fuerit uictus impensus, qui in conuersatione seculari sumptuosius tractabantur. Atque ab hoc non beatiores estiment se [i 1Kb] uideri, quos facit aut natalium mediocritas, aut consuetudo alia fortiores. Nec feliciores [i 1Kb] iudicent quibus in infirmitate prestatur quod sanis pro obseruantie rigore subtrahitur; et si eis quos parentes deliciosius aluerunt uictus aut uestimenta largius tribuuntur, non ob hoc commoueri debet fraternitas, quod fortioribus corpore pro constitutione regule denegatur, quod illis caritatis ratione tribuitur. Quia debet esse respectus  quanta amore religionis contempserint, cui se abiectioni diuina miseratione summiserint. Nec decet supra memorata presumptio paucis impensa ab uniuersitate quasi canonica reputari. Aequum namque non est, ut in beata habitatione, ubi [k 1Kb] inclinantur  diuites, pauperes erigantur. Sane [a 1Kb] inequalitate constricti, ita sunt tractandi, ut uires incommoditate confectas uelocius prestolatio larga roboret. Nec in infirmitate manentibus discretionem uictus afferat distantia personarum. Qui tamen cum  integram fuerint uirtutem corporis assecuti consuetudinariis habenis abstinentie tenentur. Quia decet famulos Dei boni operis consuetudinem non minuere, sed augere.



CAPUT XLIu. DE SEPTIMANARIIS COQUINAE.



§ I.---EX REGULA SANCTI BENEDICTI.

[a 1Kb] Fratres sibi inuicem seruiant, ut nullus excusetur  a coquine officio, [b 1Kb] nisi aut egritudine, [c 1Kb] aut in causa grauis utilitatis quis occupatus fuerit: quia exinde maior merces et caritas acquiritur. Imbecillibus autem procurentur solatia, ut non cum tristitia hoc faciant, sed habeant omnes solatia [d 1Kb] secundum modum congregationis [e 1Kb] ac positionem loci. Si maior fuerit congregatio, cellararius excusetur a coquina, [f 1Kb] uel si qui, ut diximus, maioribus utilitatibus occupantur: ceteri sibi sub caritate inuicem seruiant. Egressurus de septimana sabbato [g 1Kb] munditias faciat. Linteamina cum quibus sibi fratres [h 1Kb] manus aut pedes tergunt, lauet. Pedes uero tam ipse qui egreditur, tam ille qui intraturus est, omnibus lauent. [i 2Kb] uasa ministerii sui munda et [i 1Kb] sana cellarario  reconsignet. Qui cellararius item intranti consignet, ut sciat [k 1Kb] quod dat, aut quod recipit. Septimanarii autem [l 3Kb] ante unam horam refectionis accipiant [m 1Kb] super statutam annonam [n 7Kb] singulas biberes et panem, ut hora refectionis sine murmuratione et graui labore seruiant fratribus. [o 1Kb] In diebus autem solemnibus [p 1Kb] usque ad missas sustineant. Intrantes et exeuntes hebdomadarii in oratorio mox matutinis finitis Dominica omnium genibus prouoluantur postulantes pro se orari. Egrediens autem de septimana dicat hunc uersum: [q 1Kb] Benedictus es, Domine Deus, quoniam adiuuisti me, et consolatus es me. Quo  dicto tertio, [a 4Kb] accepta benedictione egrediens, subsequatur ingrediens et dicat: [b 1Kb] Deus in adiutorium meum intende; Domine, ad adiuuandum me festina. Et hoc idem tertio repetatur ab omnibus, [c 2Kb] et accepta benedictione ingrediatur.



§ II.---EX REGULA SANCTI ISIDORI .

[d 1Kb] Hebdomadarius solus [e 1Kb] cibos degustet; neque alius id audeat, ne sub occasione degustandi sue gule uel gutturi satisfaciat.



§ III.---Item eiusdem .

[f 1Kb] Ad [g 85Kb] hebdomadarium pertinet cura ferculorum, amministratio mensarum.



§ Iu.---EX REGULA CASSIANI . [h 1Kb]

Si quis autem de opere ac sudore proprio plus ab  aliis reditus conferet monasterio, in nullo infletur,  nec sibi de tanto operis sui acquisito blandiatur; nec amplius sibi aut delicatius aliquid solita quotidiani uictus parcitate presumat, sed tanquam peregrinum se huius mundi reputans arrepte nuditatis uirtutem ad finem usque perducat.



§ u.---Item eiusdem .

[i 1Kb] Quotidiana autem fratrum obsequia in coquina, seu in diuersis officiis ita reddantur singulis hebdomadis: [i 1Kb] Alteramenta fratrum secundum ordinem ad hec officia reddenda succedant, ita ut secundum multitudinem congregationis ministrorum quoque numerus aut minor, aut amplior deputetur, [k 1Kb] suscipientes quorum ordo est septimanam diei Dominici ministraturi obseruent. Peracta autem cena conuenientibus in unum fratribus ad [l 151Kb] hymnos commendationis,  quos dormituri decantent, omnibus in  ordinem fratribus pedes lauent, hanc ab eis benedictionem et retributionis mercedem pro labore totius septimane fideliter expetentes: ut complentes eos Christi mandatum generaliter ab omnibus fratribus emissa prosequatur oratio; que et eorum consummata officia uelut pium sacrificium Deo commendet, et quidquid per ignorantiam, aut per humanam fragilitatem peccauerint, suppliciter intercedant.



§ uI.---Item eiusdem .

[a 1Kb] Acto autem Dominico ingredientes secunda feria, aliis iterum succedentibus, hi qui egrediuntur utensilia in quibus ministrauerint, et uasa consignent, que tanta sollicitudine curaque custodiant, ne aliquid ex eis imminuatur aut pereat, ut credant  se etiam pro minimis quibusque uasculis tanquam pro sanctis et magnis rebus rationem non solum homini, sed etiam Domino reddituros, si forte ex his negligenter fuerit fractum aut perditum. Ita enim septimanarius obsequium suum fideliter peragat, [b 1Kb] ne unum quidem granum leguminis negligenter perire de suis manibus patiatur: quia omnia que in monasterio fuerint semel ingressa tanquam sacrosancta, et quasi iam Deo consecrata cum summa reuerentia Patres nostri tractare iusserunt. Tanta ergo fide uniuersa debet monachus agere, ut etiam [c 1Kb] pro despectis rebus ac paruis, id est, si aliquid quod non recte positum est, competentius collocauerit,  aut tenuem festucam de cella submouerit, mercedem [d 1Kb] se Domino recipere tota credulitate confidat.



§ uII.---EX REGULA MAGISTRI .

[e 1Kb] Superius diximus decadam fratrum sub sua cura duos prepositos continere. Qui decem fratres in coquine seruitio uicibus combinati septenos expleant dies. Et cum in uicibus suis unius decade fuerit adimpletum seruitium, consignatis omnibus a cellarario utensilibus, sibi alia in exercitatione decada succedat. Qua expleta succedant singillatim per singulas septimanas. [f 1Kb] Singuli tamen ambo prepositi coquant cum solatio fratris [g 1Kb] cuius uoluerint sui. Et ideo quamuis cum solatio cuiuslibet fratris singulos septimanas singulas diximus prepositos [h 1Kb] coquinare,  ut cum non ambo in coquine simul seruitio occupantur, unus foris cum decade sue remaneat fratribus, qui in eis culpas uel uitia diuersa custodiat, ut et si alii fratres sequestrantur in alio laboris opere, tales sequestrentur qui Dei plus possunt presentiam timere, preoccupato in coquina preposito, [i 1Kb] cum negligentiore remanente [i 1Kb] uaciuo preposito: ut et uicibus honorem impleant emendandi, et uicibus humilitatem exerceant seruiendi. Ergo sic omnes explicando decade [k 1Kb] recapitent. Nam unaquaque decada tali actione septenos expleant dies. [l 1Kb] Bini fratres a prepositis suis in coquine seruitio per hebdomadam deputentur; quibus a cellarario omnia  coquine uasa intrantibus consignentur. Et ideo bini fratres, ut inuicem se suis solatiis [a 1Kb] iubent. Cuius ordinationis in hebdomada talis debet esse introitus.



§ uIII.---Item eiusdem .

[b 1Kb] Introituri, fratres, in hebdomadam [c 1Kb] post Primam in oratorio dictam adducantur a prepositis suis ante abbatem, [d 1Kb] et fiat de eis maioris suggestio dicens: Iube, domne abba, uocari uniuersam congregationem et orari pro his fratribus qui ingrediuntur in hebdomadam coquine: ut mereantur commendati orationibus uestris diaboli impedimenta non timere, et congregationi Dei omnia sine culpa perficere. Post hec uerba prosternant se illi duo fratres  orationi ante abbatem. Quod et retro omnis congregatio una cum abbate facere debet; et postquam se leuauerint omnes, illi duo dicant hunc uersum: [e 1Kb] Custodi nos, Domine, ut pupillam oculi: sub umbra alarum tuarum protege nos. Postquam uero oratum pro eis ab omnibus fuerit, surgentes supra dicti duo fratres osculentur genua abbatis, [f 1Kb] et pacem suis tradant prepositis, uel omni congregationi. Quibus post datam pacem prepositi sui dicant: Ite, fratres, in nomine Domini Iesu Christi, intrate in hebdomadam, [g 58Kb] et petita benedictione omnia facite, dicentes per exercenda omnia: Benedicite; et cum benedictum fuerit quodcunque feceritis, maledictus diabolus impediendi ibi non habeat potestatem. Mox ab eodem die, si ad sextam [h 1Kb] habent fratres  reficere, dicta Tertia exeuntes cum congregatione de oratorio hebdomadarii cum cellarario [i 1Kb] oculos ad abbatem inquirentes eum quid iubeat congregationi ad  refectionem parari: ut mox inchoantibus coquinam a tertia paratis omnibus, dicta Sexta eant ad mensas. Si uero hora nona erit refectionis preparatio, exiens abbas interrogetur ab hebdomadariis et cellarario; et statim post Sextam inchent coquinare: ut dicta Nona omnes eant ad mensam. Quod si non forte occurrerint hebdomadarii [i 1Kb] excommunicationis penam suscipiant, quia lassatam congregationem utrisque operibus, id est, ieiunii et laboris, sua pigritia cruciauerunt. Excommunicationis uero hec sit sententia. Si sexta, uII; si nona, X; hoc est, si ad sextam horam [k 1Kb] refectionem tricatam hebdomadarii offenderint, et non occurrerint, singulas quadras panis per sequentes septem refectiones perdant; [l 1Kb] si nonam tricauerint, item singule quadre per sequentes  decem refectiones eis subtrahantur. Que sententia excommunicationis tandiu in damno annone excommunicatis permaneat, [m 1Kb] quandiu satisfactio in sequenti die promissa uisa fuerit emendasse. Nam si grandis fuerit congregatio, uel aliqui extranei multi superuenerint, adiunctis in solatio fratribus, a Prima dicta interrogando abbatem de refectione, incipiant coquinare, ut hora constituta refectioni occurrant. In eadem namque hebdomada seruitium ad mensas omnium ipsi adimpleant. Omnem diligentiam monasterii ipsi exerceant. Ipsi omnes fratres in hebdomada ipsa discalcient, adiunctis in solatio de decada sua fratribus cum quibus et discalcient, et ipsa calciaria faciant, et facto mane sedentibus ad ordinem fratribus ipsi consignent simul;  et in eadem hebdomada munditias monasterii exerceant, [n 1Kb] refrigeria lauent, ligna concidant, aquam faciei tradant, [o 1Kb] ad communionem intrantibus fratribus  aquam manibus ipsi ministrent. [a 10Kb] Mappas [b 1Kb] et sabana, et facitergia uel res sordidas fratrum ipsi lauent illis horis in quibus non coquent. [c 27Kb] Candelas monasterii a cellarario factas quotidie ipsi incendant et [d 1Kb] tutent. Mox enim in hebdomadam, ut diximus, prima die post Primam dictam intrauerint, primum opus seruitii sui munditias oratorii exhibeant, et [e 1Kb] mattas oratorii pauimento [f 1Kb] retendant. Quod in totis septem diebus hebdomade sue post matutinos dictos opus primum seruitii sui oratorio exhibeant. Cum astant uero in septimana sua, coquinam [g 1Kb] intrantes ad se fratres mox petant eos pro se secum orare.



§ IX.---Item eiusdem .

[h 1Kb] Hebdomadarii cum seruitium mensarum exercent,  si forte ad ministrandum omnibus [i 1Kb] non occurrerint, insinuent hoc ipsum suis prepositis: a quibus ordinatus de eadem decada unus frater in eorum solatio adiungatur. Quotiesque hebdomadarii in seruitio mensarum negligenter mensis deseruiunt, alia die hora refectionis leuet se abbas, et cum uno de prepositis aut duobus, si grandis fuerit congregatio, ipsi faciant seruitium ad omnes mensas, ut et doceat eos quomodo faciant quod non possunt implere: et agnoscentes omnes fratres erubescant [i 1Kb] incommunicatura hominum uel pari seruitio  Dei equalem non mereri diuine sapientie gratiam cum [k 1Kb] utilibus fratribus inuenire.



§ X.---EX REGULA CUIUSDAM .

Coqui uero per hebdomadas [l 1Kb] coquinent. Unaquaque hebdomada tres, uel amplius, si necesse fuerit, ad coquinandum deputentur, ne impositus sine discretione labor unde mercedem mercari debuit, inde murmurii fructum reportet. Ingredientes autem pro se orari rogent omnem cetum fratrum, orantes in oratione dicant: [m 1Kb] Adiutorium nostrum in nomine Domini, qui fecit celum et terram ; et adiuua nos, Deus salutaris noster . Exeuntes uero lauent omnium fratrum pedes, et omnia uasa que ad necessarium usum habuerunt lauata [n 1Kb] prepositis representent: similiter [o 1Kb] pro se  orari rogent, et hunc uersum in oratione dicant: [p 1Kb] Quoniam tu, Domine, adiuuisti me, et consolatus es me . Propter singulas negligentias tam coqui quam cellararii XXu palmarum percussionibus quotidianis diebus emendentur: ne minimas parui pendentes culpas, in maioribus procliuiores reperiantur.



§ XI.---EX REGULA SANCTI CAESARII EPISCOPI .

[q 1Kb] Qui coquunt, [r 1Kb] singuli illis meri pro labore addantur. In omni ministerio corporali tam in coquina, uel quidquid quotidianus exigit usus, uicibus sibi, excepto Patre, [s 1Kb] uel preposito, succedere debent.



CAPUT XLu. DE INFIRMIS FRATRIBUS.



§ I.---EX REGULA SANCTI BENEDICTI.

Infirmorum cura ante omnia et super omnia adhibenda est: ut sicut reuera Christo, ita eis seruiatur, quia ipse dixit: Infirmus fui, et uisitastis me. Et: quod fecistis uni [a 1Kb] de his minimis, mihi fecistis . Sed et ipsi infirmi considerent in honorem Dei sibi seruiri; et non [b 1Kb] superfluitate  sua contristent [c 1Kb] fratres suos seruientes sibi. Qui tamen patienter portandi sunt, quia de talibus copiosior merces acquiritur. Ergo cura maxima sit abbati, ne aliquam negligentiam patiantur. Quibus fratribus infirmis [d 52Kb] sit cella [e 1Kb] super se deputata et [f 1Kb] seruitor [g 1Kb] timens Deum, et diligens ac sollicitus. [h 1Kb] Balnearum usus infirmis, quoties expedit, offeratur: [i 2Kb] sanis autem, et maxime iuuenibus  tardius concedatur. [a 1Kb] Sed et carnium esus [b 1Kb] infirmis omnino debilibus pro reparatione concedatur; at ubi meliorati fuerint [c 1Kb] a carnibus more solito omnes abstineant. Curam autem maximam habeat abbas, [d 1Kb] ne a cellarariis aut seruitoribus negligantur infirmi: quia ad ipsum respicit quidquid a discipulis delinquitur.



§ II.---EX REGULA SANCTI PACHOMII .

[e 1Kb] Quod si obtenditur infirmitas, [f 1Kb] prepositus domus perget ad ministros egrotantium, et ab eis que necessaria sunt accipiet.



§ III.---Item eiusdem  [g 1Kb] .

Si de ipsis ministris aliquis languerit, non habebit licentiam intreundi in coquinam uel cellarium, et sibi aliquid auferendi; sed ceteri ministri id quod  ei necessarium uiderint, dabunt. Nec permittatur coquere sibi quod desiderauerit; sed prepositi domorum que necessaria uiderint ei ab aliis ministris accipient.



§ Iu.---Item eiusdem .

[h 1Kb] Nec poterit languidus ingredi [i 1Kb] cellam uescentium  et comedere quod desiderat, nisi a ministro qui huic rei prepositus est ducatur ad uescendum. Non ei licebit de his que acceperit in loco egrotantium [i 1Kb] ferre ad cellam suam, nec pomum quidem.



§ u.---Item eiusdem .

[k 1Kb] Si aliquis eorum qui peregre mittuntur, in itinere [l 1Kb] uel in naui egrotauerit, et habuerit necessitatem siue desiderium comedendi [m 1Kb] liquamen de piscibus, uel aliarum rerum que in monasterio [n 1Kb] comedere consueuerunt, non manducabit cum fratribus ceteris, sed separatim ei dabitur a ministris ad omnem abundantiam, ne in ullo languidus contristetur.



§ uI.---Item eiusdem .

[o 1Kb] Aegrotantem absque concessione Maioris nullus  audeat uisitare: nec propinquus quidem atque germanus sine imperio prepositi domus ministrandi habebunt potestatem.



§ uII.---Item eiusdem .

[p 1Kb] Qui est infirmus [q 1Kb] in funere, [r 1Kb] habebit ministrum ut eum sustentet. Et omnino ad quemcunque  locum missi fuerint fratres, habebunt de hebdomadariis qui egrotantibus seruiant, si forte in itinere uel agro languor obrepserit.



§ uIII.---EX REGULA SANCTI FRUCTUOSI  [a 1Kb] .

Aegroti omni miseratione et compassione fouendi sunt; eorum languores congruo reuelandi sunt ministerio. Tales tamen sunt eis ministri deligendi, qui et pulmenta strenue preparent, et deuoto eis ministerio obsecundent, et de his que illis residua sunt, neque fraudem faciant, neque occulte comestione se illicita polluant.



§ IX.---EX REGULA SANCTI BASILII .

Interrog. [b 1Kb] Quali affectu debemus [c 1Kb] infirmis fratribus ministrare?---Resp. Sicut ipsi Domino offerentes  obsequium, qui dixit: [d 8Kb] Quia cum fecistis uni ex minimis istis fratribus meis, mihi fecistis . Expedit autem ad conseruandum huiusmodi affectum in obsequiis, ut et hi qui obsequia a nobis suscipiunt, tales sint [e 1Kb] quibus merito deferri obsequium debeat. Et ideo oportet eos qui presunt curam gerere, et ne hi quibus ministratur tales sint qui carni indulgeant et uentri, sed potius in amore Dei et Christi eius probabiles inueniantur, et per patientiam suam ac uite meritum fratrum mereantur obsequia, ut habeantur ad gloriam Christi, et opprobrium diaboli, sicut et sanctus Iob.



§ X.---Ex eadem Regula .

Interrog. Cum quali humilitate debet quis suscipere  a fratribus obsequium?---Resp. Sicut seruus a domino, et sicut ostendit Petrus apostolus cum ei Dominus ministraret. In quo simul etiam periculum eorum ostendit, qui nolunt recipere obsequia fratrum.



§ XI.---EX REGULA SANCTI ISIDORI .

[f 1Kb] Cura infirmorum sano sancteque conuersationis uiro committenda est, qui pro eis sollicitudinem ferre possit, magnaque cum industria presto faciat quidquid imbecillitas expostulat. Ipse autem sic egrotis deseruiat, [g 1Kb] ut de sumptibus eorum uesci non presumat. Aegrotis delicatiora prebenda sunt alimenta, quousque ad incolumitatem perueniant; postquam autem salutem receperint, ad usum pristinum reuertantur. Infirmi pro quo delicatius aluntur, fortiores inde nequaquam scandalizentur. Qui enim sani sunt infirmos tolerare debent: qui autem infirmi sunt sanos et laborantes anteponendos sibi non dubitent. Nullam oportet uel ueram corporis infirmitatem tacere, uel falsam pretendere; sed qui  possunt gratias Deo agant, et operentur: qui uero non possunt, manifestent suos languores et leuius humaniusque tractentur. Sub pretextu infirmitatis nichil peculiare habendum; ne lateat libido cupiditatis sub languoris specie. Lauacra nulli monacho adeunda studio lauandi corporis, nisi tantummodo [h 1Kb] pro necessitate languoris. Ne differendum est propter medelam, si expedit; [i 1Kb] nec murmurandum est: quia non fit pro appetitu uoluptatis, sed pro remedio tantum salutis.



§ XII.---EX REGULA SANCTI AUGUSTINI .

[i 1Kb] Qui infirmi sunt [k 1Kb] ex pristina consuetudine, si aliter tractantur in uictu, non debet aliis molestum esse, nec iniustum uideri, quos facit [l 1Kb] alia consuetudo fortiores. Nec illos feliciores putent, quia sumunt  quod non sumunt ipsi; sed sibi potius gratulentur, quia ualent, quod non ualent illi.



§ XIII.---Item eiusdem .

[m 1Kb] Sane quemadmodum egrotantes necesse habent [n 2Kb] minus accipere, ne grauentur, ita [o 1Kb] exposita egritudine  [a 50Kb] sic tractandi sunt, ut citius recreentur, etiam hi qui de humillima seculi paupertate uenerunt: tanquam hoc illis contulerit recentior egritudo, quod diuitibus anterior consuetudo.



§ XIu.---Idem ipsius .

[b 1Kb] Sed cum uires pristinas reparauerint, redeant ad feliciorem consuetudinem suam, que famulos Dei tanto amplius decet, quanto minus indigent: [c 1Kb] ne cibi eos teneat uoluptas [d 1Kb] iam uegetos, quos necessitas leuauerat infirmos. [e 1Kb] Illi se estiment ditiores, qui in superanda parcitate fuerint fortiores. Melius est enim minus egere [f 1Kb] quam plus agere.



§ Xu.---Item eiusdem .

[g 1Kb] Lauacrum [h 1Kb] etiam corporum, [i 5Kb] cuius infirmitatis  necessitas cogit, minime denegetur; sed fiat sine murmurio [i 1Kb] de consilio medicine: ita ut etiam si nolit, iubente preposito faciat quod faciendum est pro salute. Si autem ipse uelit, et forte non expedit,  sue cupiditati [k 1Kb] non obaudiat. Aliquando enim, etiam si noceat, prodesse creditur quod delectat. Denique si latens est dolor in corpore, famulo Dei dicenti quod sibi doleat, sine dubitatione credatur. Sed tamen utrum sanando illi dolori quod delectat expediat, si non est certum, medicus consulatur.



§ XuI.---Item eiusdem .

[l 1Kb] Neque eant ad balneas, siue quocunque necesse ire fuerit, [m 2Kb] minus quam duo uel tres. [n 1Kb] Nec ille qui habeat aliquo eundi necessitatem, cum quibus ipse uoluerit, sed cum quibus prepositus iusserit, ire debebit.



§ XuII.---Item eiusdem .

[o 1Kb] Aegrotantium cura, siue post egritudinem reficiendorum,  siue aliqua imbecillitate [p 1Kb] etiam sine febribus laborantium, uni alicui debet iniungi ut ipse [q 1Kb] de cellarario petat quod cuique opus esse perspexerit.



§ XuIII.---EX REGULA SANCTI AURELIANI .

[a 1Kb] Infirmis uero ita obtemperandum est, ut si sancto abbati iustum uisum fuerit, etiam cellariolum suum in communi, et coquinam sequestratam habeant, et cura illis uel studium impendatur, donec conualescant.



§ XIX.---EX REGULA TARNATENSI .

Infirmantibus quoque, uel aliqua [b 1Kb] inequalitate laborantibus satis fidelis et strenua debet persona preponi, que et egrotis cum pietate seruiat, [c 1Kb] et monasterialem disciplinam regulariter custodiat, et que conueniant infirmis, rationabiliter expendat.



§ XX.---EX REGULA SANCTI CAESARII EPISCOPI .

[d 1Kb] Quia solet fieri, ut cella monasterii non semper uinum bonum habeat, ad sancti abbatis curam pertinet,  ut tale uinum prouideat, unde aut infirmi, aut illi qui sunt delicatius nutriti, palpentur.



§ XXI.---Item eiusdem .

[e 1Kb] Lauacra etiam, [f 1Kb] cuius infirmitas exposcit, minime denegentur. Sed fiat sine murmuratione de consilio [g 1Kb] medicine. Ita ut etiam siue lauari nolit ille, qui infirmus est, iubente seniore fiat, quod opus fuerit pro salute. Si autem nulla infirmitate compellitur cupiditati sue non prebeatur assensus.



§ XXII.---Item ex eadem Regula .

Aegrotantium cura, siue aliqua imbecillitate laborantium, uni satis fideli et compuncto debet iniungi, qui de cellario petat quodcunque opus perspexerit. Et talis eligi debeat qui monasterialem rigorem custodiat, et infirmis cum pietate deseruiat.  Et si hoc necessitas infirmorum exegerit, et Patri monasterii iustum uisum fuerit, etiam cellariolum et coquinam suam infirmi in commune habeant.



§ XXIII.---EX REGULA SANCTI AURELIANI EPISCOPI .

Infirmis uero ita obtemperandum est, ut si sancto  abbati iustum uisum fuerit, etiam cellariolum suum in commune, et coquinam sequestratam habeant. Et cura illis uel studium impendatur, donec conualescant.



§ XXIu.---EX REGULA SANCTI FRUCTUOSI .

[h 1Kb] Infirmi quolibet morbo defessi [i 1Kb] in una iaceant domo, et unus qui aptus est deligatur; et tanto ministerio foueantur, ut nec propinquorum affectus, nec urbium delicias requirant, sed quod necesse habuerint, cellararius et prepositus preuideant. [i 1Kb] Ipsi uero infirmi tanta sollicitudine admoneantur, ut de ore eorum nec quantuluscunque uel leuis sermo murmurationis procedat; sed in sua infirmitate cum hilari mente sine intermissione et [k 9Kb] tulta murmurationis occasione, et uera cordis compunctione  semper Deo gratias agant. Et [l 3Kb] frater qui eis ministrat, nullo pacto offendere [m 1Kb] audeat. Quod si aliquis, ut diximus, ex ore eorum murmurationis processerit scrupulus, ab abbate increpentur, et ne talia supra dicta facere presumant, admoneantur: ita ut ille eos accuset, qui hoc ministerium iniunctum habet.



§ XXu.---EX REGULA CUIUSDAM .

[n 1Kb] Horum cura qui infirmitatibus detinentur, qualis esse debet, [o 1Kb] pietas auctoris declarat, cum dicit: Quecunque uultis, ut uobis faciant homines, et uos facite eis [p 1Kb] similiter . Licet hoc in omnibus sit agendum, precipue tamen in infirmantium cura hec preceptio est exhibenda: quia Dominus dixit, infirmus fui, et [q 1Kb] uenistis ad me .  Ita ergo cura infirmis querenda est, ac si presenti Christo ministrare putetur. Re uera etenim quicunque pro Christo infirmis curam impendit, Christo in infirmis ministrat. Sic tamen abbatis cura sit, ut separatim cellam habeant cum omnibus opportunitatibus, ut nullum exteriorem laborem sentiat, qui  infirma carne penam portat. Quod si tempus poposcerit, sicut tempus quadragesime, ut ceteri uitam mutent, infirmis semper [a 1Kb] cedendum est, ut tam potus quam cibaria uberius ministrentur. Balnearum usus uel cura medendi summo adhibeatur studio. Sanis uero precipue iuuenculis tardius concedatur. Abbas talem curam de infirmis habeat, qualem se recipere a Domino sperat: ut nec a cellarario nec a ministro negligentiam infirmi sentiant. Decrepita uero etate fessis talis sit cura, quatenus nulla in eis negligentia, sed iuxta arbitrium abbatis, prout cuique necessarium esse uiderit consideratione pia eorum imbecillitati concedatur. Non enim hi possunt Regule subiacere, sed potius pietatis in eis impendendus est affectus.



§ XXuI.---EX REGULA MAGISTRI .

[b 1Kb] Infirmis certa ieiunia resoluantur, et quando fratres ad sextam reficiunt, infirmi tertia recreentur, absque illis qui grauiter [c 1Kb] defessi sunt: quia illis nulla hora decernitur, in quibus timetur mortis euentus. Ideoque quomodo necessitas uisa, et pro certo probata quosdam permiserit, recreentur. Si uero sani fratres nona, infirmi sexta reficiant. Sed hoc debet diligenti curiositate probare quibusdam signis, uel agnoscere abbas. Ne quis se fingat [d 1Kb] propter refectionis uitium edacitatisque infirmum. Nam ideo infirmis resolui ieiunia diximus, propter fragilitatem corporis, per quam non possunt adimplere quod cupiunt dicente Scriptura, [e 31Kb] spiritus promptus, caro infirma .



§ XXuII.---Item eiusdem .

[f 1Kb] Fratres egrotos qui se dixerint esse, et ad opus Dei se non leuauerint, et continuo iacuerint, ad culpam non uocentur; sed in refectione solummodo [g 1Kb] succus uel oua aut calidam aquam accipiant, quod uix possunt [h 1Kb] uiri tediosi accipere: ut, si se fingunt, uel fame compellantur leuari. Si uero post  diei dictum surrexerint, excommunicentur. Et ad mensam carnalem non accedant, qui ad spiritalem oratorii non adfuerunt, quia laborem fugerunt, et opus Dei contempserunt. Nam in his talibus agnoscitur diabolus per excusationem tedii [i 1Kb] somnique pigritiam ministrare. Ideoque talem mercedem recipiant. Qui uero frater sine febris membrorumque dolore lassatur, si penam supra dicte [ [i 1Kb] lassitudini] excommunicationis sustinere non uult, intret tamen in oratorium consueta cum fratribus hora; et si stare non potest iacens in matta uelut in oratione psallat. Cui a uicino fratre stante insidietur tamen, ne dormiat. Si uero postea ex toto nichil laborauerit, unam quadram panis minus in annona sua accipiat, et potiones duas subductas. Et hoc tantum,  quia uel ad opus Dei surrexit. [k 1Kb] Quia nec iustum est, ut otiosus frater contra laborantem fratrem, cui digni laboris merces debetur, equaliter iudicetur; et quia boui trituranti non alligabitur os ; sic et qui non laborat, si propter iustitiam. [l 1Kb] Iam si ex toto non manducat, uel pro tedii qualitate tantum manducet quantum laborans aut sanus, quia impotens, quia ad laborem proclamat se non posse, item ad manducandum iudicetur non posse, quia utrumque non posse iustitie conuenit, et ueram necessitatem ostendit. Si uero ad laborandum non possumus, et ad manducandum iuste debere non posse. Per pigritiam enim otiosi gluttonis talis [m 1Kb] agnoscitur egritudo, cum ad laborandum suo ore preclamat se non posse, ad manducandum tacet  illud non posse. Si sua non uult dicere, aliena mox incipiat lingua audire se ad manducandum [n 1Kb] non uelle nolle non posse: quia iustitia hoc ostendit, [o 1Kb] ut si in uno homine anima, uenter, membra equaliter conueniunt, sic et una necessitas in his tribus communiter debet sentiri; ut quod in sanitate tres iste res supra dicte communiter possunt, in necessitate  uero communiter agnoscitur simul non posse. Nam quare uni rei non posse permittat necessitas, [a 3Kb] et alie [non] posse permittat, cum in uno hominis corpore anima, uenter et membra separatim ipsam necessitatem sentire et sufferre non possunt: quia adhuc anima in nobis omnes sentit dolores, qua abscedente, quid passum fuerit mortuum corpus nescit sentire. O iniustitie nefas! caput torquetur doloribus propter laborem, et uenter non torquetur [b 1Kb] propter dilectionem cibi, quasi in alieno corpore ipse uenter sit positus.



§ XXuIII.---EX REGULA PATRUM .

[c 1Kb] Si quis ex fratribus pro ieiunio uel operibus manuum suarum, que Apostolus precepit: Operantes manibus nostris, ne quem uestrum grauaremus . Is qui talis est monachus  est dignus in omnibus. In his si fuerit aliquis infirmitate obsessus, prouidendus est ab eo qui preest, qualiter ipsa infirmitas sustentetur. [d 3Kb] Quod si infirmus est animo huiuscemodi frater, [e 1Kb] oportet eum frequentius operari, considerans Apostolum, qualiter corpus suum seruituti redegit . Hoc autem obseruandum est, ut in nullo uoluntatem suam faciat ille.



§ XXIX.---Item ex alia .

[f 1Kb] Id etiam pro custodienda fama specialiter statuimus, ut nullus monachus in infirmitate positus relicto monasterio [g 1Kb] parentum suorum studio commendetur. Quia magis eum secularium spectaculorum uisu aut auditu pollui censemus, quam ab egritudine posse purgari.



CAPUT XLuI. [a 1Kb] DE SENIBUS uEL INFANTIBUS.



§ I.---EX REGULA SANCTI BENEDICTI.

Licet ipsa natura humana trahatur ad misericordiam  in his etatibus, [b 1Kb] senum uidelicet et [c 117Kb] infantum, tamen et Regule auctoritas eis prospiciat. Consideretur  semper in eis imbecillitas, et nullatenus eis districtio Regule teneatur [a 1Kb] in alimentis; sed sit in eis pia consideratio, [b 2Kb] et preueniant horas canonicas.



§ II.---EX REGULA MAGISTRI .

[c 1Kb] Infantuli [d 1Kb] quarta, sexta et sabbato, in diebus tamen minoribus, hoc est, in hiemis tempore ieiunent: aliis uero diebus ad sextam reficiant horam. In etatis uero diebus quarta, sexta et sabbato infantuli sexta hora reficiant: aliis uero diebus tertia recreentur. Quia in maioribus diebus [e 1Kb] minor est etas in uiribus, [f 1Kb] sicut et sustinendi sensu discreta. Sed infantes ad hanc relaxationem tales permittimus, qui [g 1Kb] intra duodecim annos degunt etate. Ampliori uero qui fuerit, ad formam teneatur maiorum. Nam  iusto iudicio infantuli, et senio prouecti, et infirmi equali debent refectionum iudicio relaxari.



§ III. EX REGULA SANCTI CAESARII EPISCOPI .

[h 1Kb] Seruum proprium nulli nec abbati liceat in seruitio suo habere: sed, si opus habuerit, in solatium suum de iunioribus accipiat. Et si potest fieri, aut difficile, aut nullus unquam in monasterium infantulus paruulus, nisi ab annis sex aut septem, qui iam et litteras discere, et obedientie possit obtemperare, suscipiatur. Nobilium filii, siue ignobilium, ad nutriendum aut [i 1Kb] ad docendum penitus non accipiantur.



§ Iu.---EX REGULA SANCTI FRUCTUOSI . Qualiter debeant senes gubernari in monasterio.

[i 1Kb] Solent plerique nouitii senes uenire ad monasterium, et multos ex his cognoscimus [k 1Kb] necessitatis  imbecillitatem polliceri [a 1Kb] pactum, non ob religionis obtentu. Cum tales reperti fuerint, acrius necesse est arguantur: et inter cetera [b 1Kb] instrumenta, nisi ad interrogata non loquantur. Habent enim et ipsi consuetudinem mores pristinos nunquam abhorrere, et ut olim fuerunt docti, uanis fabulis euagari. Et cum forte ab aliquo fratre spiritali corriguntur, continuo in iracundiam prosiliunt, et per diuturnum tempus tristitie morbo stimulantur; et a rancore malitie penitus non desistunt. Et cum frequenter et immoderate in tali uitio dilabuntur, tristitia cum deserit, solita consuetudine in fabulis et risu frena laxantur. Proinde cum tali cautione in cenobio introducantur, ut die noctuque non fabulis euagentur, sed singultu et lacrymis, cinere et cilicio uersentur, et retroacta  peccata cum gemitu cordis peniteant, et penitendo ulterius non committant. Et quantum habuerunt in peccando prauam sue mentis intentionem, [c 1Kb] duplum habeant in lamentando plenam deuotionem. [d 1Kb] Quia per LXX et eo amplius annos [e 1Kb] arrupte peccauerunt, et ideo congruum est ut arcta penitentia cerceantur. Quia et medicus tanto profundius uulnera abscidit, quantum putridas carnes uidet. Tales ergo per penitentiam ueram corrigantur [f 1Kb] ut si noluerint, excommunicatione continuo emendentur. Quod si bis sexies admoniti, ab hoc uitio non fuerint emendati, deducantur in conuentu maiorum, et ibidem denuo discutiantur. Et si se corripere non permiserint, foras proiiciantur. Eos uero senes, quos quietos, simplices et obedientes, [g 1Kb] in oratione frequentes, et tam  propria quam aliena peccata deplorantes et quotidie de uita periclitantes, et Christum semper in ore habentes [h 3Kb] [si] secundum uires otio non uacantes, et non suo, sed maiorum arbitrio pendentes, et propinquitatis affectum perfecte deserentes, et cuncta, que possident non suis, sed Christi pauperibus erogantes, et nichil sibimet seruantes, et dilectionem Dei et proximi tota mente et fortitudine tenentes, et die noctuque in lege Domini meditantes esse cognoscimus, pia miseratione sicut infantulos foueri, sicut patres honorari  mandamus: ita ut a pistrino et coquinarum uice excusentur, ab agro et duro labore quieti, [i 1Kb] uacentur, excepto quod aliqua leuiora opera eis iniungantur, ne fessa etas ante tempus frangatur. Cibi tamen quibus reficiuntur, teneri et molles ex industria ab hebdomadariis coquantur, et carnes et uinum propter imbecillitatem moderate eis prebeantur, et omnes ad edendum in una mensa copulentur, equaliter cibo et potu uno reficiantur. uestimentum uero et calceamentum sic eis prebeatur, ut [i 1Kb] absque foco frigoris ab eis asperitas arceatur.



§ u.---Item ex eadem Regula 

[k 1Kb] Eligatur cellararius bone patientie probatus, quem communis elegerit [l 1Kb] collatio, et ab omni excusetur monasterii seruitio et [m 1Kb] coquine officio, ita ut semper  cellarium teneat propter ipsos paruulos, senes, infirmos uel hospites. Si maior fuerit congregatio, iunior ei detur pro ipso seruitio discurrendo, qualiter ipsi infantes ab ipsius imperio ad horas congruas copulentur, et accipiant alimentum. A sancto Pascha usque ad Kalendas Octobres manducent per singulos dies quatuor uices, [n 3Kb] ab [octauo] Kalendis Octobribus usque ad Kal. Decembres tres uices. A Kalendis Decembribus usque ad sanctum Pascha in potestate sit ipsius cellararii. Ceterum uero sic instruantur, ut absque benedictione et imperio nichil in ore suo mittere debeant. Qui et ipsi infantes suum habeant decanum, [o 1Kb] qui plus de eis intelligit [p 1Kb] , ut Regulam super eos obseruet; et ab eo semper admoneantur, ne aliquid absque regula faciant aut loquantur, ne in  mendacio, furto uel periurio deprehendantur. [q 1Kb] Quod si in aliquo, que diximus, deprehensi fuerint, continuo ab ipso decano uirga emendentur. Et ipse cellararius eis pedes et uestimenta lauet. Et qualiter in sanctitate proficiant, cum omni intentione edoceat: ut a Domino plenam remunerationem accipiat, et ueritatis precepta dicentis audiat, qui ait: Sinite paruulos uenire ad me, [r 1Kb] ne prohibeatis eos, [s 1Kb] talium est enim regnum celorum .



§ uI.---ITEM EX REGULA SANCTI ISIDORI (cap. 13 [a 1Kb] .

Hi autem, qui uetustate corporis consumpti, aut tenera etatis fragilitate detenti sunt, non sunt quotidianis exercendi ieiuniis. Ne aut senescens etas, antequam moriatur, deficiat, aut crescens priusquam proficiat, cadat: et ante intereat, quam bonum facere discat.



§ uII.---ITEM EX REGULA MAGISTRI [b 1Kb] .

Infantuli uero intra duodecim annos non solum nullo tempore in uia ieiunent: sed etiam nullo die ieiuni de monasterio egrediantur, duntaxat si in proximo non mittuntur, unde ante tertiam in estate, aut ante sextam in hieme exspectentur, in quibus horis constitutum est eis debere reficere.



§ uIII.---EX REGULA CUIUSDAM .


Infantes in monasterio quanta cura et disciplina sint nutriendi, multis didicimus documentis. Debent  enim nutriri cum omni pietatis affectu et discipline ministerio, ne desidie uel lasciuie uitio sub tenera etate maculati [c 1Kb] aut uix aut nullatenus possint postea corripi. Sit ergo in eis tanta cura, [d 1Kb] ut nunquam sine seniore huc atque illuc liceat deuiare; sed semper [e 1Kb] ab eis discipline retenti, et timoris Dei ac amoris doctrina imbuti ad cultum instruantur religionis. Habeant lectionis usum, ut sub puerili etate discant [f 1Kb] quod ad perfectam deductam proficiant. In refectorio per se mensam habeant iuxta seniorum mensam positam. Seniores tamen uel duo, seu amplius, de quorum religione non dubitatur, cum eis sedeant: ut semper timore anteposito sub metu seniorum nutriantur. Quibus uero horis reficiant, uel somnum capiant, abbatis arbitrio pensandum est, ut in omnibus uirtutum [g 119Kb] custodia  discretio reperiatur.



CAPUT XLuII. DE HEBDOMADARIO LECTORE.



§ I.---EX REGULA SANCTI BENEDICTI.

[a 2Kb] Mensis fratrum edentium lectio deesse non debet. Nec [b 1Kb] fortuitu casu, qui arripuerit codicem legere audeat ibi: sed lecturus tota hebdomada, Dominica  ingrediatur. Qui ingrediens post missas, et communionem petat ab omnibus pro se orari, ut auertat ab ipso Deus spiritum elationis, et dicatur hic uersus in oratorio tertio ab omnibus [c 1Kb] ipso tamen  incipiente: Domine, labia mea aperies, et os meum [a 2Kb] annuntiabit laudem tuam; et sic accepta benedictione ingrediatur ad legendum. Summumque fiat silentium ad mensam, [b 115Kb] ut nullius mussitatio uel uox, nisi solius legentis, ibi audiatur. Que uero necessaria sunt comedentibus et bibentibus c 3Kb] sic sibi  uicissim ministrent fratres, ut nullus indigeat petere aliquid. Si quid tamen opus fuerit [d 1Kb] sonitu cuiuscunque signi potius petatur quam uoce. Nec presumat ibi aliquis de ipsa lectione aut [e 1Kb] aliunde quidquam [f 1Kb] requirere [g 1Kb] ne detur occasio; [h 17Kb] nisi forte prior pro edificatione uoluerit aliquid breuiter dicere.  [a 3Kb] Frater autem hebdomadarius [b 30Kb] accipiat mixtum, priusquam incipiat legere [c 58Kb] propter communionem sanctam, [d 1Kb] et ne forte graue sit ei ieiunium sustinere: postea uero cum coquine [e 1Kb] hebdomadariis et seruitoribus reficiat. Fratres autem non per ordinem legant aut cantent, sed qui edificent audientes.



§ II.---EX REGULA PATRUM .

[f 1Kb] Ad mensam autem specialiter nullus loquatur, [g 1Kb] nisi qui preest, [h 1Kb] uel qui interrogatus fuerit.



§ III.---ITEM SANCTI PACHOMII .

Cum autem ad uescendum uenerint, sedebunt per ordinem statutis locis, et operient capita.



§ Iu.---Item eiusdem .

[i 1Kb] Statimque cum tibi a maiore fuerit imperatum,  ut de alia mensa ad aliam [k 1Kb] transire debeas, in nullo penitus contradicens: [l 1Kb] nec audeas ante prepositum domus tue manum in mensam extendere, [m 91Kb] nec circumspicias uescentes alios.



§ u.---ITEM EIUSDEM .

Unusquisque prepositorum docebit in domo sua quomodo debeant [n 1Kb] cum disciplina, consuetudine comedere. Quod si aliquis uel locutus fuerit, uel riserit in uescendo, aget penitentiam, et in eodum loco protinus increpabitur, [o 1Kb] stabitque, donec alius surgat de uescentibus.



§ uI.---Item eiusdem .

[p 1Kb] Si aliquid necessarium fuerit in mensa, [q 21Kb] nemo audebit loqui, sed ministrantibus [r 1Kb] signum sonitu dabit.



§ uII.---EX REGULA SANCTI ISIDORI .

[a 1Kb] Refectorium pariter cunctis fratribus unum erit. Ad singulas mensas deni conuescentes resideant. Reliqua turba paruulorum astent. Tempore conuescentium fratrum omnes discipline gerant silentium, obtemperantes Apostoli preceptis, qui dicit: Cum silentio operantes, suum panem manducent . Unus tamen in medio residens, [b 1Kb] benedictione accepta, de Scripturis aliquid legat, ceteri uescentes tacebunt lectionem intentissime audientes [c 1Kb] ut sicut corporalis cibus refectionem corpori prestat, ita mentem [d 3Kb] spiritalis sermo reficiat. Nullus ad mensas clamor excitetur. Soli tantum preposito sollicitudo maneat in his, que sunt uescentibus necessaria. [e 1Kb] Abbas citra languoris necessitatem cibos in  conspectu pariter cum fratribus sumat; neque aliud quam ceteri [f 1Kb] neque cultius, quam ea que in commune consistunt, preparari sibi quippiam expetat. Sicque fiat, ut dum presens est, omnia diligenter administrentur: et dum communia sunt, salubriter et cum caritate sumantur. Aequalia quippe erunt [g 1Kb] mensarum omnium fercula, simillimisque alimentis cuncti reficiendi sunt fratres: Quidquid presens refectio dederit omnes sine murmuratione percipiant: neque id desiderent, quod edenti uoluptas appetit, sed quod nature necessitas querit; scriptum est enim: Carnis curam ne feceritis in desideriis .



§ uIII.---EX REGULA SANCTI FRUCTUOSI EPISOPI .


[h 1Kb] Cum hora nona ad uescendum conuenitur, dicto psalmo residentibus aliis [i 1Kb] unus legat in medio, in cibo sit strepitus nullus. Nemo comedens loquatur. Si quid deest in mensa, is qui preest, signo  dato uel nutibus silenter petat, et indicet ministranti, quid inferri, uel quid auferri sit a mensa necesse. Priusquam ad mensam conueniant, precedat oratio. Postquam a mensa surrexerint, sequatur oratio. Nec ante quisquam alicubi presumat progredi, quam coram [i 2Kb] altario Christo gratiarum resoluerit actiones.



§ IX.---EX REGULA SANCTI AURELII EPISCOPI .

Sedentes ad mensam quotidie omni tempore, dum cibus sumitur, legatur: ut uterque homo, exterior cibo, interior uerbo Dei reficiatur: quia scriptum est: Non in solo pane uiuit homo: sed in omni uerbo Dei .



§ X.---EX REGULA BEATI CASSIANI .


Reficientibus autem fratribus sancte lectiones ad mensam legantur propter superfluas et otiosas fabulas, et maxime contentiones, que frequenter solent ad mensam generari. Et nullus uel mutire sit ausus, preter illum, qui decanie preest. Decanus autem si quid in mensam inferri, uel de mensa auferri necesse est, sonitu potius aut aliquo signo, quam uoce significet. Quantum autem alius reficiat, nullus inuicem uagantibus oculis curiosius notet: sed unusquisque ante se aspiciat.



§ XI.---EX REGULA TARNATENSI .

Ad mensam loqui specialiter, [m 1Kb] nisi qui interrogatus fuerit, non presumat. Quod uero necessarium uictui fuerit, preposito decet agnoscere: et quod secundum consuetudinem deest, secretius iubeat ministrari.  [n 1Kb] Sedentes ad mensam, lectionem que legitur, cum silentio audituri. Si uero defuerit persona lectoris, ad instar cibi sacrarum Scripturarum meditatio ruminetur: ne escam tantum corpus accipiat;  sed uerbo Dei anima pascatur esuriens. [a 1Kb] Orationibus uacate horis et temporibus institutis. [b 1Kb] Psalmis et hymnis, cum Dominus exoratur, ea plantentur in corde, que proferuntur in uoce.



§ XII.---ITEM EX REGULA ORIENTALIUM .

[c 1Kb] Quod si aliquis locutus fuerit, uel riserit in uescendo, increpetur et agat penitentiam. [d 1Kb] Si quis ad manducandum tardius uenerit absque maioris imperio, similiter agat penitentiam, aut ad cellam suam ieiunus reuertatur. [e 1Kb] Si aliquid fuerit necessarium in mensa, nemo audebit loqui: sed ministrantibus [f 1Kb] soni signum dabit. [g 1Kb] Ministri uero absque his, que in commune fratribus parata sunt, nichil aliud comedant: nec mutatos cibos sibi audeant preparare. [h 1Kb] Nemo plus alteri dabit, quam  alter accepit. Quod si obtenditur infirmitas, prepositus domus perget ad ministros egrotantium, [i 1Kb] et his, que necessaria sunt, accipiet.



§ XIII.---EX REGULA MAGISTRI .

[i 1Kb] In estatis uel hiemis utroque tempore, cum ad sextam uel nonam horam reficitur, singuli prepositi de singulis decadis uicibus hebdomadas singulas legendo ad mensas exerceant. Sed tunc de illa decada prepositus non legat, de qua alter prepositus in coquine seruitio occupatur: ne dum unus legit et alter coquit, uitia suorum fratrum ad mensas non sit, qui presens emendet. Qui prepositi singulis uicibus in legendo ad missas, cum singulas expleuerint hebdomadas, singulos fratres litteratos per singulas uicibus septimanas ad legendum constituant: ut  omnes possint uicibus de singulis decadis legere litterati. Et postquam omnes fratres in legendo suas expleuerint septimanas, singuli recapitent ad inuicem prepositi: ut nunquam desit carnali refectioni esca diuina, sicut dicit Scriptura: Non in solo pane uiuit homo, sed in omni uerbo Dei . Ut dupliciter fratres reficiant, cum ore manducant, et auribus saginantur. Cuius ergo in hebdomada talis  debet esse introitus dominico die quo hebdomadarii coquine ingrediuntur in septimanam. Tunc et iste frater ad sexte hore refectionem post uersum et orationem mense, cum abbas in sua cathedra sederit, antequam [k 1Kb] canister cum consuetis panibus troclee fune descendat, tunc insinuet uoce sua, is qui lecturus est dicens: Iubete, domini mei, orare pro me, quia ingredior in hebdomada lectionis mensalis. Mox surgens abbas cum omni congregatione fixis in terra genibus oret cum eo. Et cum surrexerint, dicat nouus hebdomadarius hunc uersum: Domine, labia mea aperies, et os meum annuntiabit laudem tuam . [l 1Kb] Respondentibus secum cunctis. Post uersum uero dictum, mox primo abbati, deinde omnibus pacem tradat. Deinde in  medio omnium mensarum sibi ordinet sellam; et post omnium sessionum ad mensas petita benedictione sedeat ipse in sella cum codice. Et cum primum mense abbas cum omnibus acceperit merum, et ipse similiter suum merum [m 1Kb] propter sputum sacramenti accipiat, et sic incipiat legere. Legat namque quotidie Regulam hanc posito ad diem signo huc usque legerit; ut sequenter quotidie tamen omnia perlegantur; ut per uices hebdomadum et finiri possit, et recapitari legendo. Qui hebdomadarius, cum septimanam suam legendo expleuerit, signum sequenti successori ostendat, unde prosequatur, qui ceperit septimanam. Qui et ipse finiendo et recapitando hebdomada sua signum successori demonstret. Legat namque disposite,  non urgendo, [n 1Kb] ut apertius occupati ea auditores agnoscant, que eos factis oporteat adimplere. [o 1Kb] Et ut si qua sunt ambigua aut obscura, et apertius ea non intelligunt fratres, aut interrogatus a fratribus, aut ultro aliqua abbas exponat. [p 1Kb] Nam si superuenerint forte mense monasterii, laici propter detractionem futuram in seculo, cum secreta Dei secularis agnouerit, si placuerit abbati, aliam lectionem  cuiuscunque codicis legat, ut secretum monasterii uel mensura uite sancte constituta in disciplinam ab irrisoribus non sciatur. Legat namque aliam lectionem, posito tamen in Regula signo. Nam si talis laicus ad mensam monasterii detineatur, de quo certus [a 3Kb] sit abbas, quod non solum admirari possit constituta diuina, sed etiam huius religiositatis sit [abbas] qui in conuersatione possit esse pedissequus, et ad mores possit trahi diuinos, in huius lector aduentum ad mensam Regulam subsequatur. Nam illi debent Regulam audire monasterii, qui illam possunt merito obseruare. Ideo ad mensam hora refectionis debetur Regula legi, quia tunc omnis congregatio ad manducandum in unum [b 1Kb] collecta sine excusatione tunc lectio obseruantie  uel emendationis ab omnibus audientibus iuste poterit obseruari; ut omnia Regule omnes audiant, et nullum pretereat aliquid: ut quod omnes audierint, eos factis oporteat adimplere. Ipsi uero fratri in septimana sua, cum in hoc opere occupatur, septimanarii [c 1Kb] de omnibus mensis mense sue illatis [d 16Kb] scutellas leuent, seruante Cellarario panis eis mensuram uel consuetum numerum potionum. Et post omnium leuationem, [e 1Kb] petita benedictione, et ipse reficiat. Ideo enim diximus Regulam monasterii quotidie legi ad mensas, ut nullus frater excuset se ignorantie facientis non emendare. Nam cum quotidie in usu ipsa Regula mittitur, ex notitia melius obseruatur: ne forte dicat se frater nescire, quod possit per obedientiam adimplere. Nam tempore  ipso refectionis cum legitur Regula, ut solliciti omnium fratrum excitentur, auditus, de singulis  mensis, quos uoluerit fratres, [f 1Kb] quod lectum est abbas interroget; ut cum unusquisque frater recitauerit, quod audiuit, agnoscatur plus lectioni intendisse illa hora, quam uentri: ut cum surdus negligens non narrauerit, quod audiuit, plus carnem iudicetur amasse, quam animam. Qui mox de negligentia ab abbate iuste corripi debet: ut dum unusquisque frater interrogatus timet erubescere, mentem suam alibi non faciat aberrare: sed in hoc intendat, quod legitur. [g 1Kb] Qui hebdomadarius tandiu ad mensam cum fratribus : quibus se leuantibus, posito in Regula signo, leuant se et ipse cum codice, uersu uel oratione ab omnibus adimpleta, respondeat cum omnibus: Deo gratias. Et statim residens ad mensam suam ab hebdomadariis  seruatam refectionem uel potionum mensuras [h 1Kb] signatas aut ab abbate aut a prepositis omnia et ipse percipiat.



§ XIu. EX REGULA CUIUSDAM .

[i 1Kb] Ad mensam uero nullus penitus preter abbatem, uel cui ipse preceperit pro communi necessitate fratrum loqui presumat: sed omnes [i 1Kb] intento animo gratias reddentes Creatori in cordibus suis cibi ac potus solide mensure largitione fruantur. Portarius uero qui pro uariis causis eloquium expetierit abbatis, loqui permittatur. Quia forsitan talis superuenit necessitas, que moram habere non debeat. [k 1Kb] Ante mensam uero semper capitulum Regule unum, aut amplius, si abbati placuerit, legatur: ut cum cibus carnem reficit, lectio animam satiet. Hec omnia  cum grauitate animi et moderatione leni fiant, quatenus in his omnibus Dominus delectetur.



CAPUT XLuIII. DE MENSURA CIBORUM.



§ I.---EX REGULA SANCTI BENEDICTI.

Sufficere credimus ad refectionem quotidianam  [a 1Kb] tam Sexte, quam none [b 4Kb] omnibus mensibus cocta duo pulmentaria propter diuersorum infirmitates,  [a 1Kb] ut forte qui ex uno non poterit edere, ex alio reficiatur. Ergo cocta duo [b 2Kb] pulmentaria fratribus omnibus  sufficiant. [c 1Kb] Et si fuerit unde poma [d 2Kb] aut nascentia leguminum, addatur et tertium. [e 11Kb] Panis libra  una propensa sufficiet in die, siue una sit refectio, siue prandii, et cene. Quod si cenaturi sunt, [a 1Kb] de eadem libra tertia pars a Cellarario reseruetur reddenda cenaturis. Quod si labor forte factus fuerit maior, in arbitrio et potestate abbatis erit, si expediat, aliquid augere, remota pre omnibus crapula: et ut nunquam subripiat monacho indigeries: [b 1Kb] quia nichil sit contrarium omni Christiano, [c 29Kb] quomodo crapula,  sicut ait Dominus noster: uidete, ne grauentur corda uestra [d 1Kb] in crapula . [e 1Kb] Pueris uero minori etate non eadem seruetur quantitas, sed minor, quam maioribus, seruata in omnibus parcitate. [f 7Kb] Carnium uero quadrupedum omnino ab omnibus abstineatur comestio, preter omnino debiles et egrotos.



§ II.---EX REGULA SANCTI COLUMBANI .

[a 1Kb] Cibus sit uilis et [b 1Kb] uespertinus monachorum, satietatem fugiens; et potus ebrietatem, ut et sustineat, et non noceat. Olera, legumina, farina aquis mixta cum paruo [c 1Kb] panis paximatio: ne uenter oneretur, et mens suffocetur. Etenim [d 1Kb] utilitati [e 1Kb] et usui tantum consulendum est eterna desiderantibus premia. Et ideo temperandus est uite usus, sicut temperandus est labor. Quia hec uera discretio, ut possibilitas spiritalis profectus cum abstinentia carnem macerante [f 1Kb] retentetur. [g 45Kb] Si enim modum abstinentia excesserit, uitium, non uirtus erit. uirtus enim multa sustinet bona et continet. Ergo quotidie ieiunandum est, sicut quotidie reficiendum est. Et dum quotidie reficiendum est, uilius et parcius  corpori indulgendum. Quia ideo quotidie edendum est, [h 3Kb] quia quotidie reficiendum est. Sicut quotidie orandum est, quotidie laborandum est, quotidie legendum est.



§ III.---ITEM EX REGULA SANCTI ISIDORI .

[i 1Kb] Per omnem autem hebdomadam fratres uiles olerum cibos et pallentia [i 1Kb] utantur legumina. In  diebus uero sanctis [k 1Kb] interdum cum oleribus [l 1Kb] leuissimarum carnium alimenta. Non enim erit ad saturitatem reficiendum corpus, ne forte intereat animus. [m 1Kb] Nam ex plenitudine uentris cito excitatur luxuria carnis. Qui autem appetitum edacitatis reprimit, sine dubio lasciuie motus restringit. Tanta cum discretione reficiendum est corpus, ut nec nimia abstinentia debilitetur, nec superflua edacitate per lasciuiam moueatur. In utroque enim temperantia adhibenda est, scilicet ut et uitia carnis non preualeant, et [n 1Kb] uirtus ad ministerium bone operationis sufficiat. Quicunque ad mensam residens a carnibus et uino se abstinere uoluerit, non est prohibendus. Abstinentia enim non prohibetur, sed potius collaudatur; tantum ne ex contemptu creatura Dei  humanis concessa usibus exsecretur.



§ Iu.---Item ex eadem .

[o 1Kb] In utrisque temporibus refectio mense tribus erit pulmentis, olerum scilicet et leguminum; et si quid [p 1Kb] tertium fuerit, [q 1Kb] pomorum. [r 1Kb] Ternis quoque poculis fraterna reficienda est sitis. In obseruatione autem Quadragesime, sicut fieri solet, [s 1Kb] post expletum  ieiunium pane solo [a 1Kb] uel aqua contenti omnes erunt. uino autem et oleo omnes abstinebunt.



§ u.---Item ex eadem .

Laici [b 1Kb] ministri mensis monachorum nullatenus intererunt. Neque enim potest illis mense communis esse locus, quibus est diuersum propositum. Monachi autem cum a mensis surrexerint, ad orationem omnes concurrant. [c 1Kb] Quod mense redundauerit, omni cura seruatum egentibus dispensabitur. In refectione monachorum a diebus Pentecostes usque ad autumni principium tota estas [d 1Kb] interdiana prandia inuitat.



§ uI.---EX REGULA SANCTI FERREOLI EPISCOPI .


Illud itaque statuimus ut ad mensam fratribus congregatis, de his que apponuntur [e 1Kb] nemo alterius aut presumat aut rapiat portionem, nec frequentius ceteris manum [f 31Kb] parapsidi importunus immergat, propter illud Apostoli: Alius quidem esurit, alius autem ebrius est . Et iterum: Esca uentri, et uenter escis, Deus autem hunc et hec destruet . Et iterum: Non est regnum Dei esca et potus; sed iustitia, et pax, et gaudium in Spiritu sancto . Et iterum: Huiusmodi enim Christo Domino nostro non seruiunt . Et iterum: [g 23Kb] Quorum Deus uenter, et gloria in confusione ipsorum .



§ uII.---EX REGULA SANCTI AURELIANI .

[h 1Kb] Carnes in cibo nunquam sumantur. [i 1Kb] Pulli uero  et altilia cuncta in congregatione non ministrentur, infirmis tantum prebeantur, et accipere liceat. Pisces uero certis festiuitatibus, aut quando sanctus abbas indulgentias facere uoluerit, tunc procurentur.



§ uIII.---Item ex eadem.

[i 1Kb] Cibaria quotidie ad refectionem tria, [k 1Kb] ad prandium duo, ad cenam duo. [l 1Kb] Bibere ad refectionem, id est, in estate [m 1Kb] merum et tres [n 1Kb] caldellos, ad prandium tres tantum: ad cenam in estate mensibus Iunio, Iulio et Augusto ternos. Reliquis uero diebus ad cenam binos bibant. In festiuitatibus uero et quando abbas indulgentias uoluerit facere, et cibaria, quantum ipse uoluerit, [o 1Kb] et recentes addantur. Quotidiana uero olera caseo et oleo semper condiantur. [p 1Kb] Iuniores binos ad prandium, binos ad cenam  accipiant; si ieiunauerint, ternos.



§ IX.---EX REGULA MAGISTRI .

[q 1Kb] Sufficere namque credimus ad refectionem quotidianam, tam sexte quam none, omnibus [r 1Kb] mensibus cocta duo pulmentaria, et tertium quodcunque fuerit crudum cum pomis. Medius panis pensans libram singulis fratribus in die sufficiat secundum formam diuine dispensationis, cum medium panis [s 3Kb] celestis coruus Paulo seruo Dei quotidie uescendum parauerit. Quando ergo ad sextam horam tempore estiuo uel aliis temporibus reficiunt, tertia quadra ipsius Dominici panis a cellarario subtracta sera ante illud crudum pulmentarium inferendum mensis ponatur. Et ideo in cellario diximus eas quadras  de omnium annonis [a 1Kb] antecessus subtrahi, ne forte cum integre annone in mensis fuerint posite, et forte adueniens frater nouitius nesciens adhuc mensuram Regule putet sibi iterato ad cenam reponi, ad prandium explicet totum, et sera cum pomis habeat nichil: aut frater multum edere amans, quamuis mensuram nouerit Regule, cum petenti Regule uult satisfacere, ad horam totum eligat manducare, et ad seram putet se esse contemptum. Que omnes quadre cum fuerint in cellario reseruate, sera [b 1Kb] eiecte, et in mensa abbatis, et ab eo signate, sicut consuetudo ostendit, prius sibi [c 1Kb] uel mense sue tollat, et residue a cellarario leuate per singulas mensas ponantur [d 1Kb] tollentibus: ut ipse sole partes cum crudo quocunque pulmentario mixto cum pomis, uel  si quid de pulmentariis prandii remanserit, fratrum cene sufficiant. Nam die Dominico, uel aliis diebus festis, [e 1Kb] sed et propter extraneas aduenientes personas quouis die [f 1Kb] quidquid abbas in cibo uoluerit, ut pote maiori conceditur, [g 1Kb] uel dulciorum aliqua secundum testimonium quod legitur in uitis Patrum. Ubi pro diebus festis delicatum petierunt a Domino cibum, et apparuit eis cum fauo angelus. Tantum est ut consideret equalitatem, et fugiat corruptibilem nimietatem. Minoribus uero duodecim annis minus a libra panis in die sufficiat.



§ X.---EX REGULA CUIUSDAM.

Mense administratio uel obseruatio quanta equalitate uel sobrietate percurri debeat, abbatis scientia est trutinandum, ut in omnibus, sicut decet Dei ministros, religionis uigeat fomes. Ministrandus est namque omnibus equa libratione tam potus quam cibus, prout tempus, siue solemnitates, siue abstinentie, siue quotidiani usus poposcerint. Quotidianis enim diebus [h 1Kb] sufficere credimus duo fercula, exceptis pomorum donis, leguminibus, uel de oleribus [i 1Kb] conferta, seu farine qualibet conspersione. Omnibus etenim equa mensura ministrandum, preter si etas infirmior, que sustinere non ualeat, aut egritudo corporis, et [i 1Kb] nouelle conuersionis nouitas improbata sufficere non queat; quod abbatis iudicio  pensandum est. [k 228Kb] Potus uero [si] sicere liquoris, [l 1Kb] id est, ceruisie, mensura solita tribuatur. [m 1Kb] Si uoluntas fuerit, uel labor, uel festus dies, uel [n 1Kb] hospitis aduentus pia precatio exagitauerit, [o 1Kb] uino potio augenda est. Et si duabus uicibus reficiendum sit, [p 1Kb] preter uini potionem [q 1Kb] similis regula seruetur. Festis uero diebus, pro reuerentia sancte solemnitatis, pluribus cibis, id est, ternis, uel quaternis sunt corpora reficienda: sic tamen ut, si plura sunt cibaria numero, sint minora: ut corpora necessario cibo reficiantur, non nimia satietate damnentur. Sedentes  uero ad mensam fratres nullus alterum comedentem sublimatione oculorum respiciat, nec alterius mensuram cibi uel potus iniqua consideratione oculorum respiciat. Quando in mensam cibus administratur, nullus prius cibum comedat, quam signum ad benedicendum insonet. Abbas uero uigilet ut confestim, cum cibus ministratus fuerit, signum tangere procuret, et omnes, cum signum audierint, [a 1Kb] una uoce benedictionem rogent: quorum uocem abbas subsequatur dicens: Dominus dignetur benedicere. Hoc ad omnia fercula uel pomorum ac potus administrationem obseruandum est. Illud precipue decernimus ut nullus alteri dare ex mensura sua uel accipere ab altero presumat preter abbatem, uel prepositum, cui ab abbate commissum est. Si uero [b 1Kb] aut  nouitate, aut temeritate aliquis hec que supra diximus fuerit transgressus, disciplina Regule corrigatur pro presumpte temeritatis audacia.



§ XI.---EX REGULA SANCTI FRUCTUOSI.

[c 1Kb] Carnem cuiquam nec gustandi, nec sumendi est concessa licentia. Non quod creaturam Dei iudicemus indignam, sed quod carnis abstinentia utilis et apta monachis estimetur. Seruato tamen moderamine pietatis erga egrotorum necessitudines, uel longe proficiscentium qualitates: ut et uolatilium esibus [d 1Kb] infirmi sustententur, [e 1Kb] et longinquo itineri destinati: [f 1Kb] sicut a principe [g 1Kb] uel episcopo [h 1Kb] sperantur, pro benedictione, et obedientia degustare non metuant, seruantes apud se de reliquo continentiam.  Quod si quis monachus uoluerit, et contra sanctionem Regule usumque, [i 1Kb] ueternum uesci carnibus presumpserit, sex mensium spatio retrusioni et penitentie subiacebit. [i 1Kb] uiuant enim solis oleribus  et leguminibus, raroque pisciculis [k 1Kb] fluuialibus, uel marinis, et hoc ipsum, quoties opportunitas fratrum, [l 1Kb] uel festiuitas solemnitatis dederit alicuius, seruata in his uel similibus discretione maioris.



§ XII.---EX REGULA SANCTI BASILII .

Interrog. [m 1Kb] Qui non uult his cibis uesci, ex quibus fratres reficiunt, sed alios requirit, si recte facit?---Resp. [n 8Kb] Specialiter hoc ipsum querere cibum, contra mandatum est Domini dicentis: Nolite querere quid manducetis, uel bibatis . Et ut magis nos [o 27Kb] attentos faceret ad ea que dicebat, addidit: Hec enim gentes inquirunt . Sane debet sollicitudo esse ei qui preest, ut impleat illud quod scriptum est: Diuidebatur autem unicuique, secundum quod opus erat .



§ XIII.---Ex eadem .

Interrog. [p 1Kb] Qui dicit, quia ledit me hoc, et contristatur si ei alius cibus non fuerit datus?---Resp. Apparet quia hic non est fixus in spe illa quam [q 1Kb] Eleazarus habuit. Nec de caritate eius qui preest, et sollicitudinem tam sui quam omnium gerit, certus est. uerumtamen absolute neque de his que ledunt, neque de his que prosunt, permittitur unicuique suo iudicio uel uoluntate aliquid agere, sed eius, qui preest, iudicio committendum est: ut unicuique, prout res uel necessitas expetit, consulat, tunc deinde secundo loco etiam ut in corporalibus usibus secundum Dei uoluntatem moderetur.



§ XIu.---Item in eadem Regula 


Interrog. Si oportet eum qui plus laborat, requirere plus aliquid a consuetudine?---Resp. Si propter retributionem Dei laborem suscepit, non hic requirere debet laboris mercedem uel requiem, sed pro  his ad promissa festinare, sciens quia sicut pro laboribus mercedes parauit Dominus, etiam pro angustiis consolationes. uerumtamen hi qui presunt, obseruabunt regulam illam que dicit: Diuidebatur unicuique, prout opus erat . Debet enim unumquemque preuenire, ut secundum laborem etiam solatia refectionis inueniat.



§ Xu.---Item eiusdem Regule .

Interrog. [a 1Kb] Si oportet eum qui se pie ac religiose uite dederit etiam continentiam obseruare?---Resp. Quia in omnibus necessaria sit continentia, manifestum est. Primo omnium et ex eo quod Apostolus Paulus inter fructus Spiritus sancti etiam continentiam nominat . Tum deinde etiam immaculatum ministerium per hanc seruari posse designat,  cum dicit: In laboribus, in uigiliis, in ieiuniis, in castitate . Et iterum: In labore et fatigatione, in uigiliis multis, in fame et siti, in ieiuniis frequenter . Et iterum: Omnis qui in agone contendit ab omnibus continens est . Et iterum: Macero corpus meum, et seruituti subiicio . Quod utique non aliter quam per continentiam uidetur impleri. Et iuuentutis tumor ac feruor etatis uelut freno restringi et reprimi per solam continentiam potest. [b 1Kb] Non enim expediunt stulto delicie, secundum Salomonem . Et: Carnis curam, inquit Apostolus, ne feceritis in concupiscentiis . Et iterum: [c 71Kb] uidua,que in deliciis uiuit, mortua est . Sed exemplum illud diuitis in deliciis uiuentis necessariam  nobis ostendit esse continentiam, ne forte et nos audiamus quod audiuit et diues: Quia consecutus es bona in uita tua . Quomodo autem incontinentia periculosa sit, etiam Apostolus docet, cum eam proprie illis ascribit, quos recedere a Domino dicit; ait enim: In nouissimis diebus instabunt tempora periculosa: erunt enim homines seipsos amantes . Et cum plura malitie genera enumerasset, ad ultimum posuit: [d 9Kb] Comessores, incontinentes, immites. Sed et Esau malorum suorum quasi fomitem habuit incontinentiam, qui pro uno cibo uendidit primitiua sua . Sed et illa prima preuaricatio non aliunde homini nisi per incontinentiam accidit. Omnis sanctorum uita, atque ipsius Domini in carne positi, presentia que nobis alia nisi continentie  proponit exempla? Moyses quoque dum continuato quadraginta dierum ieiunio astitisse indefessus dicitur Deo, et meruisse legis auxilium humano generi deferre . Elias quoque uisione Dei tunc dicitur  dignus effectus, cum et ipse simili spatio temporum a cibo se continuisse scribitur . Sed et Daniel et trium puerorum meritum apud Deum, quo de omnibus inimicis suis, et de ipso tyranno triumphum ceperunt , non aliunde nisi per continentiam uenit. Ioannis autem omnis uita continentia fuit. Ab hac etiam Dominus manifestationis sue initia prima patefecit. Continentiam autem dicimus, non quod a cibo penitus abstinendum sit, hoc est enim uiolenter uitam dissoluere, sed eam qua uite usus non superfluus, sed necessarius constat: cum refugimus quod suaue est, explemus ea que sola corporis necessitas exposcit: et, ut breuiter dicam, omnia que per passibilem concupiscentiam requiruntur, ab his abstinere uirtus est continentie.  Et ideo ergo non solum in esu cibi et, in libidine continentie uirtus agnoscitur, sed cum ab omnibus, in quibus [e 3Kb] delectamur quidem, sed in anima ledimur, abstinemus. uerus ergo continens nec gloriam humanam desiderat, sed a uitiis se continet, et ab ira, et a tristitia, et omnibus que occupatas tenere consueuerunt ineruditas animas et incautas. Pene autem in omnibus mandatis Dei hoc inueniemus, quod unum alteri coheret, et separatum aliud ab alio compleri impossibile est. Id tamen precipue in hac ipsa continentia deprehenditur, quoniam quidem humilis ille deprehenditur, uel iudicatur, qui se a superbia continet; et ille renuntiat omnibus facultatibus suis, et secundum Euangelium uendit omnia sua, et diuidit, qui sine dubio continet se a pecunia  et desiderio. Sed et mansuetus ille erit qui iram continet et cohibet furorem. Quid uero iam uagos oculi uisus, et auris auditus, et lingue intemperantiam, aliud quam continentia moderatur et cohibet? Sed et intemperatos risus continentia cercet. Et [f 1Kb] sicut incontinentie signum est, inordinatis et incompositis moribus agere in risu, cum utique subridendo tantummodo letitiam mentis oporteat indicari. Indecorum autem est sic crepitantem cum sonitu eleuare risum, quod certum est per incontinentiam mentis accidere. Solet etiam euenire inuitis, que res grauitatem et constantiam animi emollire ac resoluere solet. Unde et apud Salomonem, [g 1Kb] Risui inquit, dixi amentiam . Et: Sicut uox spinarum  sub olla: ita risus stultorum  Et  iterum: Stultus in risu exaltat uocem suam: uir autem sapiens uix tacite ridebit . Ostendit autem Dominus in semetipso necessarias quidem carnis habuisse passiones, id est, que uirtutis, ferrent  testimonium, uelut laborem, fletum et tristitiam. Nusquam autem inuenitur risu usus, quantum ad historiam pertinet Euangelii, sed et flere magis inuenitur eos qui rident, dicens: ue uobis qui nunc ridetis, quia flebitis . Nec enim seducere nos debet similitudo nominis risus. Mos namque est Scripture interdum letitiam animi affectumque letiorem risum nominare, sicut ibi Sara inquit: Risum fecit mihi Dominus . Et iterum: [a 1Kb] Beati qui flent nunc, quia ridebunt . Et in Iob quod dictum est: [b 33Kb] Os autem ueracium replebitur risu . Hec enim omnia nomina pro gaudio anime accipiuntur. Qui ergo liber est ab omni passione, et nichil per incitamenta libidinum gerit, sed continenter et sobrie aduersus omne quod potest  ledere nititur, hic perfecte continens dicitur; qui et sine dubio per hoc alienus inuenitur ab omni genere peccati. Libido namque est totius mali muscipula, et per hanc omnes decipimur ad peccatum: per quam qui non resoluitur, neque inclinatur ab ea, omne ex se peccati pessimum germen excidit.



§ XuI.---Item ex eadem Regula .

Interrog. [c 1Kb] Que est mensura continentie? Resp.. Quantum spectat ad uitia et passionem, penitus abstinere, nec unquam superari; quantum spectat, ad cibos, prout usus deposcit, uel etas, uel labor, uel robur corporis, uel incommoditas eius, ita etiam modus et equalitas temperabitur cibi. Neque enim possibile est omnes fratres unum ordinem, uel modum ac Regulam custodire. Hi uero qui sani sunt  possunt eamdem omnes mensuram tenere in abstinentia. Immutari uero oportet per singulos, in quibus causa aliqua diuersitatis existit prouidentia et prouisione rerum, quibus dispensandi hec cura commissa est. Nec enim per singula sermonem complecti possumus; sed tantummodo comprehendimus que ad communem et generalem pertinent institutionem. Solatio uero [d 9Kb] incommodorum in cibis uel eorum qui iam fessi sunt ex opere continentie, siue ex aliis quibus libet laboribus quos pro religione pertulerunt, hi qui presunt, secundum quod res et ratio deposcit, adhibebunt. Neque ergo tempus reficiendi omnibus idem statui potest, neque modus cibi, neque qualitas; sed prospectus iste sit omnibus unus, ut non usque ad satietatem persistamus in  edendo. Repleri enim uentrem, et grauari ex cibis  ualde inutile est, etiam corpori ad omne opus. Tunc deinde quia et grauatur in somno, et quia etiam ledi ex his facile potest. Sed nec suauia queque ad finem ciborum sectanda sunt, sed sufficit usum explere uiuendi refutata luxuria. Si enim libidini seruiamus, nichil aliud est quam Deum facere uentrem nostrum. Quoniam quidem corpus humanum semper exolescit et defluit, idcirco et repleri indiget ac reformari. Propter quod et naturale est desiderium. Id quod secundum rectam rationem, aut usus ipse ad reparationem deposcit, eorum que exinanita fuerint et absumpta, tam aridi quam etiam humidi alimenti. Si quid ergo illud est quod potest uel breuius, uel facilius explere hanc necessitatem corporis in cibis, id potius eligendum est. Sed et Dominus,  hoc opinor, ostendit, cum esurientes refecit in deserto: qui utique possit maiore miraculo copiosiores eis cibos parare, nichil horum fecit, sed simplicem eis exhibuit uictum; secundum Ioannem  quinque panes hordeaceos et [e 29Kb] pisciculos duos apponit. De potu uero nec mentio quidem ulla fit. Ex quo illud sine dubio designatur quod omnibus sufficiens esse possit aque usus et pernecessarius, nisi forte aliquis per infirmitatem corporis ledi ex hoc uideatur: qui sine dubio secundum consilium apostoli Pauli  cauendus est, quia noxius: sed et quecunque manifestam inferunt noxam corpori, deuitanda sunt. Absurdum enim uidetur propter substantiam corporis cibos sumere, et rursus per ipsos cibos corpori inferre perniciem et  inutile illud reddere ad ministerium mandatorum. Oportet tamen omnimode illis uti cibis qui et facilius et uilius comparantur, ut ne occasione abstinentie inueniamur pretiosiora queque et difficiliora sectari, dum suauitate condimentorum uiles nature cibos in summum ac delicatum saporem extollere conamur. Sed si quid est quod in unaquaque prouincia facilius et uilius comparatur, et quod in usu hominum communiter habetur, hoc ad usus nostros oportet assumi, et ea tantummodo requiri que ad uitam pernecessaria sunt, id est, oleum, uel alia huiuscemodi, uel si qua etiam ad infirmantium solamen adhibentur.



§ XuII.---EX REGULA CUIUSDAM.

Caro et uinum siue potus, in quo sit ebrietas, [f 1Kb] re futanda sunt monachis, nec suscipienda, quibus pro  Christo crucifixus est mundus, et ipsi mundo: [g 1Kb] et  ferias monachorum non esse super terram: [a 1Kb] nisi modicum in aduentu fratrum tanquam Christi lectior fuerit cibus gratia caritatis. uerumtamen  abstinentia tegenda est, ne iactantie uitio decidamus in lapsum; quod pre omnibus uitiis grauissimum est.



CAPUT XLIX. DE MENSURA POTUS.



§ I.---EX REGULA SANCTI BENEDICTI.

Unusquisque proprium habet donum ex Deo, alius sic, alius uero sic. Et ideo cum aliqua scrupulositate a nobis mensura uictus aliorum constituitur. Tamen infirmorum contuentes imbellicitatem, credimus [a 91Kb] heminam uini per singulos sufficere per diem.  Quod si aut loci necessitas, uel labor, aut ardor estatis amplius poposcerit [a 1Kb] in arbitrio prioris consistat. Considerans in omnibus ne subrepat satietas aut ebrietas. [b 2Kb] Licet legamus uinum monachorum omnino non esse. Sed quia nostris temporibus id monachis persuaderi non potest, saltem uel hoc consentiamus, ut non usque ad satietatem bibamus, sed parcius. Quia uinum apostatare facit, etiam sapientes. Ubi autem necessitas loci exposcit ut nec supra scripta mensura inueniri possit, sed minus, uel ex toto nichil, benedicant Deum, qui ibi habitant, et non murmurent. Hoc autem ante omnia admonentes ut absque murmurationibus sint.



§ II.---EX REGULA SANCTI FRUCTUOSI .

Ne, quod absit, murmurando ea sententia pereant  qua perierunt hi qui in deserto murmurauerunt, etc.



§ III.---ITEM EX REGULA ALTERIUS FRUCTUOSI .

[c 1Kb] Per dies singulos uini potionibus sustententur. Iuxta tamen prouidentiam abbatis uel prepositi hec ipsa potionis parcimonia temperetur, ita duntaxat ut [d 1Kb] inter quatuor fratres sextarius diuidatur. [e 3Kb] Sabbato uero uel Dominicis diebus ad uesperam una potio adiiciatur.



§ Iu.---EX REGULA SANCTI FERREOLI .

De ebrietate uero superfluum puto monachum commoneri, cum, uel si parum uini accipiat, a proposita  corporis [f 1Kb] contritione declinet. Attamen quia latere monachos non poterit, quod Apostolus Timotheo scribit dicens: uino modico utere propter stomachum tuum, et frequentes tuas infirmitates , quantum eis secundum uires monasterii per singulos dies iussu, uel dispensatione abbatis uini offertur, accipiant, et amplius penitus non requirant. Hoc etiam de reliquis stipendiis statuimus obseruandum. Nam ebrietatem illis etiam qui seculo uacant, [g 1Kb] prophete testimoniis [h 3Kb] approbamus, scribente Apostolo Ephesiis: Nolite, inquit, inebriari uino, in quo est luxuria . Et Propheta: [i 3Kb] ue qui fortes sunt ad bibendum uinum, et potentes ad miscendam siceram . Et iterum: [i 1Kb] ue qui consurgunt mane, et sectantur siceram, qui exspectant  uesperam, ut uino estuent. Et ideo monachum si ebrium  uideri aliquando contigerit, zelans illi, plenus ira precipio, ut triginta diebus a uini potatione suspendatur: quatenus anima infusione [k 1Kb] concessa digestionis hoc spatio uacuetur.



§ u.---EX REGULA MAGISTRI .

[l 1Kb] Mox cum sederint ad mensas fratres, antequam comedant, singulos [m 1Kb] meros accipiant. Quos meros accipientes [n 1Kb] singuli porrigant abbati sibi signandos, et per alias mensas suis fratribus [o 1Kb] suis signent prepositi uicibus. In quibus omnibus mensis in suos meros, quisque frater de suo pane ternas non amplius  [a 7Kb] buccellas intingant. Ideo non amplius, ne frater multum ibi panem expendens, cum in pulmentariis non habuerit uoracitatis sue causa, in panis sui mensura aliorum fratrum aspectum in se prouocet detrahentem. Post ergo primos meros estiuo tempore ad refectionem tam sexte, quam none [b 1Kb] caldelli omnibus terni sufficiant extra illum merum. In eodem uero tempore, cum ad sextam reficitur, terne sera omnibus sufficiant potiones. Quibus completis tam in refectione sexte, quam none, uel cene stans in medio mensarum clara uoce cellararius dicat; qui sitit, fiducialiter indicet. Post hanc uocem qui fuerit sitiens, respondeat, benedic. Statim [c 1Kb] temperata in uno uase [d 102Kb] pusca calida, aut si uoluerint fratres cum [e 1Kb] iutta, que semper  amplius propter sitientes, fieri debet [f 1Kb] in pulmentariis fortioribus, [g 1Kb] aut galleta, aut calices sitientibus porrigantur. Nam et his estatis diebus cum ad nonam reficitur, sera antequam compleant, bine sufficiant omnibus potiones: ita tamen ut antequam bibant, orent, et postquam rebiberint, reorent. Item in his estatis diebus cum ad sextam reficitur [h 2Kb] post dictam nonam quotidie exiens abbas de oratorio in sua sedeat cathedra, et circum astantibus ante eum in ordine omnibus, eiecto a cellarario  uino, misceantur ab hebdomadariis in consueto uase per singulas mensarum decadas omnium singule potiones secundum numerum congregationis et suum. Statim surgens abbas oret cum omnibus; et post orationem, antequam sedeat, oblatum sibi uas cum misto signet. Mox secum omnes ad mensas suas iubeat, sicut consueuerunt, sedere, et bibens prius ipse, deinde singillatim mistum per mensas singulas omnibus faciat propinari. Quibus surgant, iterato et orent. Et post orationem redeant omnes ad opera, que [i 38Kb] dimiserant facientes. Ergo quiuis sitiens post nonam mox bibat. Iam si introierit decima nemo bibat usque ad uesperam. Si uero frater amplius sitierit in ipsa nona, antequam ueniat, ut diximus, decima, et bibere si uoluerit  aquam, non ab [i 1Kb] orceo, uno haustu, sed ad calicis aut gallete aut [k 1Kb] caucelli bibat mensuram, quia quod extra mensuram est, hoc est nimium et iniustum, et desiderii satisfactionem ad corruptelam uidebitur adimplere. Nam secundum sententiam illam que dicit: Ne quid nimis, potest et nimia aqua [l 1Kb] debriare sensum in phantasiis somniorum, et corpus [m 1Kb] necessitatibus occupare, [n 1Kb] id est, in uenis flatus, in medullis frigus, in superciliis grauitas, in capite girus, in naribus sternutus assiduus. In hiemis  uero tempore in sexte et none refectione omnibus [a 1Kb] caldi terni sufficiant, quia estus non est, qui prouocet sitim. Illis uero diebus in hieme, in quibus sexta reficiunt, sera penitus nichil cenetur: nisi singuli caldi omnibus sufficiant: ita tamen, ut antequam bibant, orent; et postquam biberint, reorent. Post nonam uero illa potio, que quotidie de cellario in estate proferebatur sitientibus in hieme non detur: quia nec sitis [b 1Kb] suppeditat: nec longe restat [c 1Kb] a refectione in uesperam. Illis uero diebus, in quibus in hieme ad nonam reficitur, post dictam uesperam non amplius, quam singuli caldi accipiantur: ita tamen, ut antequam bibant, orent; et postquam biberint, reorent. In illis uero diebus a Pascha usque ad Pentecosten, in quibus ad sextam reficitur  absque quinta feria et Dominica, aliis diebus nichil aliud ad seram nisi bini caldi propter dies accipiantur, [d 374Kb] absque Pasche octauarum octauis, in quibus iugiter cenent. Nam ideo supra dictis diebus absque quinta feria, et Dominica usque in Pentecosten cenas subduximus, ut una refectio in his diebus custodiatur: [e 1Kb] et quamuis non sua hora, consueti tamen ieiunii uideatur causa seruari [f 1Kb] cum cene eorum  mutantur in prandia. Quinta uero feria, et Dominica hoc cenent ad seram, quod supra de cibis taxauimus: addito tamen uno pulmento quotidie in prandio, uel si Pasche restiterit merces, [g 1Kb] potio cuiuslibet. Calix uero et galleta per quem erit in diuersis uicibus ministrandum, talis erit, qui tertius impleat mistam heminam. [h 1Kb] Sed eius equalitatem mensure, aut duo aut tres oportet calices aut galletas mensarum ministerio deseruire; ut per multa pocula uniuersis citius erogetur. Infantuli uero intra duodecim annos agentes [i 1Kb] in hieme binos caldos accipiant, ad seram singulos. Aestatis uero tempore ternas ad refectionem, et sero binas accipiant potiones propter etatis qualitatem. Nam sicut superius de cibis constituimus, ita et de potionibus permittimus. Dominica  uero et diebus festis uel propter extraneas aduenientes personas quidquid aptum duxerit addere abbas, ut pote maiori; conceditur simul et propter caritatem et letitiam sanctorum dierum, uel amicorum aduentum [i 1Kb] addat mercis, cuius uoluerit, potionem. Tantum est, ut memor sit sobrietatis, et fugiat uinolentie ebrietatem. Quia nisi sobrium fuerit corpus, ad opus Dei uigilare non potest, [k 33Kb] et  anima cogitatione libidinis non [a 1Kb] carescit. Iam si aliquis discipulorum de constituta mensura potus, et panis sui remanente fragmento recusare aliquantulum ad mensam uoluerit, spiritum plus agnoscitur amare, quam carnem, et frenum castitatis imponit luxurie. Nam cum hoc ipsum recusat abstinens frater leuanti cellarario dicat lente: Suscipe, et hoc quod negatum est carni, proficiat Deo. Mox semote  in uno uase a cellarario hoc ipsum mittatur Deo feliciter profuturum, et pro aliquo munere adiunctum eleemosyne monasterii mendicanti pauperi a cellarario porrigatur in manum. Hec omnis mensura de [b 1Kb] indicis monasterii. Nam si quid transmissum foris congregationi sue apparauerit Dominus, gratanter suscipiatur transmissum Domini donum: et, si placuerit abbati, mensis addatur.



CAPUT L QUIBUS HORIS OPORTET REFICERE.



§ I.---EX REGULA SANCTI BENEDICTI.

[a 2Kb] A sancto Pascha usque ad Pentecosten [b 44Kb] ad sextam reficiant fratres et sera cenent. [c 2Kb] A Pentecoste autem tota estate, si labores agrorum non habent monachi, aut nimietas estatis non perturbat, [d 138Kb] quarta et sexta feria ieiunent usque ad nonam. Reliquis  uero diebus ad sextam prandeant. Que prandii sexta, si opera in agris habuerint, aut estatis feruor nimius fuerit, continuanda erit, et in abbatis sit prouidentia. Et sic omnia temperet atque disponat, qualiter anime saluentur, et quod faciunt fratres, [e 1Kb] absque iusta murmuratione faciant. Ab idibus autem  Septembris [a 1Kb] usque ad caput quadragesime ad nonam semper reficiant. In quadragesima usque ad Pascha ad uesperam reficiant. [b 1Kb] Ipsa tamen uespera sic agatur, ut lumine lucerne non indigeant reficientes, [c 1Kb] sed luce adhuc diei omnia consummentur. Sed et omni tempore [d 1Kb] siue cene, [e 1Kb] siue refectionis, [f 1Kb] hora sic temperetur, [g 1Kb] ut cum luce fiant omnia.



§ II.---EX REGULA SANCTI ISIDORI .

[h 1Kb] In refectione monachorum a diebus Pentecostes [i 1Kb] usque ad autumni principium, tota estas [i 1Kb] interdiana prandia cenam tantum apponit.



§ III.---Item eiusdem .

[k 1Kb] Hec sunt ferie monachorum in quibus ieiunia conquiescunt: inprimis [l 1Kb] uenerabilis dies Dominicus  nomini Christi dicatus, qui sicut propter mysterium resurrectionis eius solemnis est, ita et apud omnes seruos eius celebritatem conuiuii uotiuo gaudio retinebit. Item a primo die Pasche usque ad Pentecosten quinquaginta scilicet continuis diebus ieiunium a sanctis Patribus dissolutum est propter resurrectionem uidelicet Christi et aduentum Spiritus sancti: ut hi dies non in figura laboris, quod quadragesime tempus significat, sed in quiete letitie laxatis ieiuniis celebrentur. Placuit etiam Patribus a die  Natalis Domini usque ad circumcisionem solemne tempus efficere, licentiamque uescendi habere. Non aliter et dies Epiphanie ex ueteri regula reficiendi licentiam consecutus est. Si quidem et dum quisque fratrum conuertitur, aut ex aliis monasteriis fratres uisitandi gratia concurrunt, pro caritate adimplenda interrumpuntur ieiunia [m 1Kb] si tamen non fuerint generalia. Preter hec alia tempora libere licenterque cultui ieiuniorum inseruiunt. [n 1Kb] Si qui autem monachorum predictis temporibus ieiunare disponunt, nequaquam prohibendi sunt. Nam et multi sanctorum Patrum his diebus in eremo abstinuisse, nec aliquando ieiunia soluisse leguntur, [o 54Kb] nisi diebus Dominicis propter resurrectionis Christi letitiam.



§ Iu.---Item ex eiusdem Regula .


[p 1Kb] Ieiuniorum autem hos dies potissimum ueteres elegerunt. Primum ieiunium quadragesime quotidianum, in qua maior abstinentie obseruantia manebit in monachis, quando non solum a prandiis, sed etiam a uino et ab oleo abstinetur. Secundum ieiunium [q 1Kb] interdianum post Pentecosten alia die inchoatum usque ad equinoctium autumnale protenditur: [r 1Kb] ternis scilicet diebus per singulas hebdomadas propter estiuum calorem. Tertium sequitur quotidianum ieiunium [s 3Kb] ab octauo [decimo] Kal. Octobris  usque ad Natale Domini, in quo quotidiana ieiunia nequaquam soluuntur. Quartum item ieiunium [a 203Kb] post diem Circumcisionis exoritur, peragiturque usque ad solemnitatem Pasche.



§ u.---EX REGULA SANCTI FRUCTUOSI .

[b 1Kb] Ieiunii ista oportet tempora obseruare. A Pascha usque ad Pentecosten reficiendum ad sextam est, [c 1Kb] et monofogia, id est, conseruanda per diem. A Pentecoste usque ad octauum decimum Kalendas Octobris [d 1Kb] interdiana ieiunia retinenda, [e 1Kb] excepto quod una quadragesima, [f 2Kb] que festiuitatem sanctorum Iusti et Pastoris precedit, sollicite conseruanda  est: in qua usque ad nonam quotidie ieiunandum est, et a uino penitus abstinendum. Seruanda tamen abbati discretio est, ut cum hos graui labore perspexerit onerari ad refectionem [g 1Kb] singulas potiones tribuat. Ab octauo decimo Kalendas Octobris usque ad Pascha sollicite ieiunandum est: et in quadragesima [h 1Kb] uino et oleo penitus abstinendum.



§ uI.---EX REGULA SANCTI AURELIANI .

[i 1Kb] Ieiunium uero [i 1Kb] a Kal. Septembris usque ad Kalendas Nouembris secunda, quarta, et sexta feria ieiunandum est. [k 1Kb] A Kalendis Nouembris usque ad  Natale quotidie ieiunandum est [a 2Kb] absque sabbato et Dominica. Ab Epiphania uero usque ad Pascha quotidie ieiunandum est absque maioribus festiuitatibus sabbato et Dominica. Post Pascha uero usque Pentecosten sexta feria tantum ieiunandum est. [b 1Kb] Post Pentecosten mense Iunio, Iulio, et Augusto in potestate abbatis sit de ieiunio, et prandio, [c 1Kb] ut sicut uiderit possibilitatem fratrum, ita studeat temperare.



§ uII.---EX REGULA CASSIANI .

[d 1Kb] Similiter a [e 2Kb] uespera sabbati, que lucescit in die Dominico usque ad uesperam ipsius Dominici, et totis quinquagesime diebus [f 371Kb] nec genua curuari, nec ieiuniorum regulas custodiri Patrum constituta sanxerunt.



§ uIII.---EX REGULA MAGISTRI .

[g 1Kb] Omni tempore in septimana duobus diebus ad sextam reficere debent, hoc est, [h 1Kb] quinta feria et  Dominica; ceteris aliis in septimana diebus ad nonam horam reficere oportet. Nam erubescamus nos, qui sumus spiritales, fugere hora nona ieiunium, cum uetusta consuetudo antiquitus agnoscitur [a 1Kb] prandia ignorasse; [b 1Kb] sed semper uesperam, hoc est, cenam suis refectionibus ordinauit; intantum, ut annonam que erogabatur aut laborantibus, aut militibus, [c 1Kb] ideo annona usque hodie dicitur, quia ad horam nonam diei erogatur, et ideo usque hodie annona nomen remansit. Nam ipsius Domini testimonium proferam, quem cenasse cognouimus, [d 1Kb] non legimus prandisse, cum dicit sancti Euangelii scriptura: [e 1Kb] uespere autem facto recubuit iehsu cum duodecim  apostolis et cenantibus illis dixit . Nam ideo ad nonam horam uniuersis diebus constituta sunt solui ieiunia: ut sit aliquid prolixius, quod quadragesime diebus addatur, id est, usque ad uesperam, id est, post lucernariam. [f 3Kb] A sexagesima uero quarta, sexta, et sabbato post lucernariam semper reficiant; [g 1Kb] aliis uero diebus usque ad quadragesimam ad nonam reficiant, ut quod Dominice quadragesime de quadraginta ieiuniis subtrahunt, [h 3Kb] quarta sexta, et sabbato a sexagesima ieiunia usque ad uesperam continuata restituant, ut quadraginta ieiunia in numero compleantur.



CAPUT LI. UT POST COMPLETORIUM NEMO LOQUATUR.



§ I.---EX REGULA SANCTI BENEDICTI.

Omni tempore silentio debent studere monachi, [a 1Kb] maxime tamen nocturnis horis. [b 1Kb] Et ideo omni tempore siue ieiunii, siue prandii, [c 1Kb] si tempus fuerit prandii, mox ut surrexerint a cena, sedeant omnes in unum, [d 1Kb] et legat unus Collationes uel uitas Patrum, aut certe aliquid quod edificet audientes; non autem [e 1Kb] Eptaticum, aut [f 1Kb] Regum [g 1Kb] quia  infirmis intellectibus non erit utile illa hora hanc scripturam audire: aliis uero horis legantur. Si autem ieiunii dies fuerit, dicta uespera, paruo interuallo mox accedant ad lectionem Collationum, ut diximus, et lectis quatuor aut quinque foliis, [a 1Kb] uel quantum hora permittit, [b 2Kb] omnibus in unum occurrentibus per hanc moram flectionis. Si quis forte in assignato sibi commisso fuerit occupatus, occurrat. Omnes ergo in unum positi [c 1Kb] compleant. Et exeuntes a completoriis [d 45Kb] nulla sit licentia denuo cuiquam loqui aliquid. Quod si inuentus fuerit quisquam preuaricari hanc taciturnitatis Regulam, grauiori uindicte subiaceat: excepto si necessitas hospitum superuenerit, aut forte abbas alicui aliquid iusserit; quod tamen et ipsum cum summa grauitate et moderatione  honestissime fiat.



§ II.---EX REGULA SANCTI PACHOMII .

[e 1Kb] Hec enim precepta uitalia nobis a maioribus tradita. Si acciderit, ut psallendi tempore, uel orandi, aut in medio lectionis aliquis loquatur, aut rideat, illico soluat cingulum, et inclinata ceruice, manibusque  ad inferiora depressis stabit ante altare, et a principe monasterii increpabitur. Hoc idem faciet, et in conuentu fratrum, cum ad uescendum pariter conuenerint.



§ III.---EX REGULA SANCTI ISIDORI .

[f 1Kb] Nocte dum ad dormiendum itur, seu postquam quiescitur, alteri nemo loquatur. Duobus in lecto uno iacere non liceat. In nocturnis tenebris nemo loquatur fratri, cui obuiat. Lux autem nocte dormientium locum illustret: ut depulsis tenebris [g 1Kb] testimonium pateat singularis quietis. In nulla turpi cogitatione uersetur, sed [h 1Kb] in sola contemplatione Dei accubans et requiem corporis, et quietem habeat cordis, cogitationesque prauas a se repellat, bonisque obiectis turpes a se reiiciat. Nam animi  motus imaginibus suis agitur; et qualis uigilanti cogitatio fuerit, talis et imago per soporem occurrit.



§ Iu.---EX REGULA SANCTI FRUCTUOSI .

[i 1Kb] In tenebris nemo loquatur alteri: nec accedat ullo modo iunior quilibet ad lectum alterius [i 1Kb] post Completam.



§ u.---EX REGULA ORIENTALIUM.

[a 1Kb] Nemo alteri loquatur in tenebris; [b 84Kb] in psiatho cum altero dormiat: manus alterius nemo teneat, sed siue steterit, siue ambulauerit, siue sederit, [c 1Kb] uno cubito distet.



§ uI.---Item ex eadem Regula [d 1Kb] .

Ad collectam et ad psallendum nullus sibi occasiones inueniat, quibus se dicat occupatum, quasi ire non possit. Etsi in monasterio, uel in agro, aut in itinere, aut in quolibet ministerio fuerit, orandi et psallendi tempus non pretermittat.



§ uII.---EX REGULA MAGISTRI .

[e 1Kb] Ubi omnia, cum adhuc loquendi et aliquid imperandi licentia tribuitur, fuerint adimpleta, factis Completoriis, in ultimo dicant hunc uersum: Pone,  Domine, custodiam ori meo, et ostium circumstantie labiis meis. Mox ingrediantur silentium, et suis se collocent lectis; et tanto silentio redigantur, ut usque ad Nocturnos putetur, nullus ibi esse de fratribus. Ideo enim post Completorios tacere debemus, ut merito in Nocturnis [f 1Kb] primo dicamus Domino: Domine, labia mea aperies, et os meum annuntiabit laudem tuam. Hoc est, petamus Dominum debere in Nocturnis aperire labia nostra, que sua custodia in Completoriis clauserat. uides ergo, quia quidquid aperitur, agnoscitur prius fuisse clausum. Sed ne forte, cum silentium custoditur, aliqua necessitas utilitatis ad loquendum fratrem perurgeat, et frater fratri uult loqui, si lumen [g 1Kb] cicendeli aut lucerne fuerit, uel manu, uel nutu capitis, uel nutu oculorum,  aut certe, si deest lumen, frater cum fratre [h 1Kb] ad necessarium uadat, et quod opus fuerit, tamen ad aurem lente loquatur, ut alter tertius eum non audiat. Simul et si frater aliqua necessitate post  somnum ante Nocturnos compellatur loqui aliquid, prius uersum consuetum Nocturni dicat sibi lente, id est: Domine, labia mea aperies, et os meum annun tiabit laudem tuam; et loquatur quod opus est. Nam manducandi aliquid, aut bibendi, [i 1Kb] uel aliquam rem operandi nullam fratri post Completorios permissionem concedimus. Si qui uero de extraneis post Completorios perfectos monasterium aduenerint, a domesticis fratribus tacito ministerio recreentur, et lente eis responsum reddatur propter Regule constitutum, et lotis eorum pedibus [i 1Kb] complentes postmodum sibi lente et ipsi peregrinorum lectis delegentur dormire: mox clausis ab ostiariis [k 1Kb] regiis, in suis et ipsi iacentes stratis per horarum silentium et noctis appetant somnum. Si quis uero frater post  Completorios aut manducare, aut aliquid bibere deprehensus fuerit, hanc excommunicationis penam suscipiat; alia die accusatus, [l 3Kb] [in] ieiunio continuato, tertia die reficiat qui presumpsit illicita. Que excommunicationis pena tandiu in continuatione permaneat, quandiu per humilitatis satisfactionem de emendatione promissa ab eo, abbate presente, aut a prepositis uenia fuerit postulata.



§ uIII.---EX REGULA CUIUSDAM .

[m 1Kb] Regulam silentii omni tempore seruandam Scripturarum series declarauit, dum per Prophetam dicitur: Cultus iustitie silentium et pax . Tacendum namque est ab otiosis et friuolis, et scurrilibus, et prauis et malitiosis fabulis: de quibus Propheta orabat dicens: Pone, Domine, custodiam ori  meo, et ostium circumstantie labiis meis. Non declines cor meum in uerba malitie. Cessandum quippe est a fabulis superfluis, ne damnationis per ineffrenate mentis ignauiam anima fructum capiat. Qui non solum  de scurrili et iniurioso sermone, sed etiam de otioso iuxta Domini preceptum rationem sumus reddituri. Quid aliud debet monachus studere, quam soli Deo, in quo semel desiderium fixit, et oris sermone, et anime desiderio uacare? Omnibus ergo horis diurnis preterquam ad mensam [a 1Kb] ab hora secunda usque ad Completam quidquid utilitas sacre Regule poposcerit, per abbatis [b 1Kb] commeatum loquendum est. Ab hora uero [c 1Kb] Completionis, cum oratio ad somnum capiendum datur, nullus omnino loqui presumat, nisi grandis necessitas monasterii poposcerit.  Cui ab abbate fuerit ordinatum, loqui studeat, uel etiam a preposito, qui curam aliorum portat.



§ IX.---EX REGULA SANCTI AURELIANI EPISCOPI .

Hoc specialius coram Deo monemus custodiri, [d 2Kb] ut nulli liceat cum alio secretius loqui aut sedere, precipue uespertinis ac nocturnis horis. Si secrete inuenti fuerint, tanquam si crimen admiserint, seuerissime distringantur, absque illis qui probati sunt etate et sanctitate.



CAPUT LII. DE HIS QUI AD OPUS DEI, uEL AD MENSAM TARDE OCCURRUNT.



§ I.---EX REGULA SANCTI BENEDICTI.

Ad horam diuini officii [a 1Kb] mox, ut auditum fuerit [b 1Kb] signum, relictis omnibus,  in manibus, [c 1Kb] summa cum festinatione curratur: cum grauitate tamen; ut non scurrilitas inueniat fomitem. Ergo nichil operi Dei preponatur. Quod si quis in nocturnis post gloriam [d 1Kb] psalmi nonagesimi quarti  occurrerit, non stet in ordine suo in choro, sed ultimus omnium stet; aut in loco, quem talibus negligentibus seorsum constituerit abbas; ut uideantur ab ipso [f 1Kb] uel ab omnibus; usque  dum completo opere Dei, [g 1Kb] publica satisfactione peniteat. Ideo autem eos in ultimo, aut seorsum iudicauimus debere stare, ut uisi ab omnibus, uel pro ipsa uerecundia sua emendentur. Nam si foris oratorio remaneant, erit forte talis, qui se aut [h 1Kb] recollocet et dormiat, aut certe sedeat sibi foris, uel fabulis uacet: [i 1Kb] et datur occasio maligno. Sed ingrediatur intus: ut nec totum perdat, et de reliquo emendetur. [i 1Kb] Diurnis autem horis qui ad opus Dei post uersum et gloriam primi psalmi, [k 1Kb] qui post uersum dicitur, occurrerit, [l 1Kb] lege qua supra diximus in ultimo stet, nec presumat sociari choro psallentium  usque ad satisfactionem: nisi forte abbas licentiam dederit permissione sua: [a 1Kb] ita tamen, ut satisfaciat reus ex hoc. Ad mensam autem [b 108Kb] qui ante uersum non accurrerit (ut simul omnes dicant uersum et orent, et [c 1Kb] sub uno omnes accedant ad mensam [d 1Kb] qui per negligentiam suam aut uitium non occurrerit, usque secundam uicem pro hoc uitio corripiatur: si denuo non emendauerit, non permittatur ad mense [e 1Kb] communionis [f 1Kb] participationem: sed sequestratus a consortio omnium reficiat solus, sublata ei portione sua [g 1Kb] de uino usque ad satisfactionem et emendationem. Similiter autem patiatur, qui ad illum uersum non fuerit presens, qui post cibum dicitur. Nec quisquam presumat ante statutam horam, uel postea quidquam cibi, aut potus [h 1Kb] presumere.  [i 1Kb] Sed et si cui offertur aliquid a priore, et accipere renuerit, hora, qua desiderauit hoc, quod prius recusauit,  aut aliud omnino nichil accipiat usque ad emendationem congruam.



§ II.---EX REGULA PATRUM .

[i 1Kb] Ad horam uero orationis dato signo si quis non statim pretermisso opere quod agit  paratus fuerit, foras excludatur confundendus. Operam uero dabunt singuli fratres, ut tempore quo [k 1Kb] misse fiunt siue die, siue nocte, quando diutius ad orationem standum est, non deficiant, uel superfluo foras recedant; quia scriptum est in Euangelio: Oportet autem semper orare, et non deficere . Et alio loco: Non impediaris orare semper. Si quis autem non necessitate, sed magis uitio [l 1Kb] procedendum putauerit, sciat se cum deprehensus fuerit, culpabilem iudicandum:  quia per suam negligentiam, et alios in uitium mittit. In uigiliis obseruandum est, quando  omnes conueniunt, quicunque grauatur somno, et exiit foras, non se fabulis occupet, sed statim redeat ad opus ad quod conuenitur. [a 1Kb] In congregatione autem ipsa, ubi legitur, aurem semper ad Scripturas habeant, et silentium obseruent omnes.



§ III.---Item ex Regula aliorum Patrum .

[b 1Kb] Ad horam orationis dato signo, qui non statim pretermisso omni opere, quod agit  ab abbate uel preposito corripiatur: et nisi prostratus ueniam petierit, excommunicetur.



§ Iu.---EX REGULA SANCTI PACHOMII .

[d 1Kb] Sin autem nocte signum insonuerit, ne steteris ad focum, qui propter calefacienda corpora, et repellendum frigus ex more succenditur: nec otiosus  [e 1Kb] in collecta sedebis, [f 8Kb] sed funiculos in mattarum stamina manu celeri preparabis, absque infirmitate duntaxat corpusculi, cui cessandi tribuitur uenia.



§ u.---Item ex eadem Regula .

[g 1Kb] Quando ad collectam [h 56Kb] clangor tube increpuerit per diem, qui [i 1Kb] ad unam orationem tardius uenerit, [i 1Kb] superioris increpationis ordine increpabitur et stabit in loco uescendi.



§ uI.---Item ex eadem Regula .

[k 1Kb] Nocte uero, quia corporis infirmitati plus  aliquid conceditur, qui [l 1Kb] post tres orationes uenerit, eodem, et in collecta, et [m 1Kb] in uescendo, ordine corripietur.



§ uII.---Item ex eadem Regula .

[n 1Kb] Quando in collecta orant fratres, nemo egredietur absque iussione maiorum, nisi [o 1Kb] interrogauerit concessumque ei fuerit exire pro nature necessitate.



§ uIII.---Item ex eadem Regula .

[p 1Kb] Qui una oratione [q 1Kb] de sex orationibus uespertinis tardius uenerit; uel qui mussitauerit, et locutus fuerit ad alterum, uel subriserit in reliquis orationibus, constituto ordine aget penitentiam.



§ IX.---Item ex eadem Regula .


[r 1Kb] Si quis ad comedendum tardius uenerit, excepto maioris imperio, [s 1Kb] similiter aget penitentiam, aut ad domum ieiunus reuertetur.



§ X.---EX REGULA SANCTI AURELIANI EPISCOPI .

[t 1Kb] Signo tacto omne opus pretermittitur: et [u 1Kb] sicut apes prudentissime ad aluearium, ita ueloci festinatione properare contendite. Si quis tardius uenerit, districtioni subiaceat.



§ XI.---Item ex eadem Regula .

[u 2Kb] Extra mensam communem nec quidquam cibi  potusque gustare liceat, absque infirmis et illis etatibus que adhuc perenutriri indigent.



§ XII.---EX REGULA MAGISTRI .

[a 1Kb] Cum aduenisse diuinam horam percussus in oratorio [b 1Kb] index monstrauerit, mox laborantes opus proiiciant, artifices ferramenta dimittant, scriptores litteram non integrent, omnis fratrum manus deserat quod agebat, festinet statim [mox] cum grauitate pes ad oratorium, sensus ad Deum: ut mox ad primam orationem occurrant, tanquam apes ad mel, intrantium ad oratorium [c 1Kb] fratrum examen ebulliat; ut qui tacitus erat sancti oratorii locus, statim psalmorum clamoribus impleatur, et silentium sancti loci ad relictas migret officinas et opera. Cum uero index in oratorio semper percussus fuerit, mox  omnes audientes antequam currant, [d 1Kb] faciant sibi crucem in fronte [e 1Kb] respondentes, Deo gratias.



§ XIII.---Item ex eiusdem Regula .

[f 1Kb] Frater qui in nocturnis, Matutinis et lucernariis primam orationem aut psalmum perdiderit, eiectum eum [g 1Kb] ab oratorio cum terrore in capite foris [eum] apud semetipsum de emendatione abbas moneat. Si secundam orationem uel psalmum perdiderit, ibi in oratorio presente congregatione post psalmum expletum corripiatur acerbe. Si uero post tertiam orationem uel psalmum intrauerit, mox una cum prepositis suis foris de oratorio excommunicatus iactetur: et non prius ad ueniam reuertatur, nisi humilitatis satisfactio ab eo equaliter ante limen oratorii fuerit operata. Sed hoc, ut superiori  titulo diximus, [h 1Kb] de intra quinquaginta passus latitudine. In prima uero, tertia, sexta et nona, qui post signum indicis percussi ad primam orationem et  primum psalmum non accurrerit, in oratorio presentibus omnibus acerbe corripiatur; post secundam uero orationem, uel secundum psalmum qui occurrerit, iam sic excommunicatus cum suis exeat prepositis foras. Ad mense ueroa antiphonam, uel uersum priorem, qui non adfuerint, semote, et non signatum, et sine data et accepta benedictione manducent et bibant [i 1Kb] sine alicuius hominis eloquio, usque dum se eleuent. Et merito sine alicuius eloquio hominis debet reficere, quia ante refectionem cum Deo non est locutus. Qui posteriori uero uersu mense non adfuerit Deo gratias redhibere, in sequenti refectione talem penam in sequestrato suscipiat, quam ille qui ante refectionem non est locutus cum Deo. He uero correptiones  uel excommunicationes duntaxat his constitute sunt qui sunt uoluntatis negligentia tardi, et nullis necessitatibus occupantur. [i 1Kb] Qui etiamsi propria uoce ad oratorium debere se ut absentes proclamant in orationibus memorari, pretermittantur a fratribus: et socient excommunicatis, quos non utilitas monasterii, sed negligentia occupauit. [k 1Kb] Nam pro utilitate monasterii occupati digne absentes a presentibus in oratorio memorantur: sic tamen occupati in eodem loco dicentes sibi opus Dei et ipsi. Nam frater qui correptus in oratorio fuerit, etsi non oratorio iubeatur exire, tamen psalmum et responsorium aut lectionem aut uersum tandiu non imponat, usque dum in ipso oratorio pro culpa satisfecerit ad genua incuruatus, et  in uoce humili petierit pro se orari. Frater, qui pro utilitate monasterii occupatur, absens in oratorio habeatur in mente: qui per negligentiam aut tarditatem  occupantur, tacite pretermittantur, [a 1Kb] quia potius peccatum acquiritur, nolentes Deum in orationibus memorare.



§ XIu.---Item ex eiusdem Regula .

[b 1Kb] Qui uero frater ad uersum primum mense dicendum non adfuerit, non sedeat ad mensam cum fratribus; sed semote in scutella sine data benedictione manducet non signatum, et potio ei non signata tradatur semote mixta. Et usquedum se leuent, nullus cum eo loquatur. Iam si spiritalis est, doleat ei sine Deo reficere. Qui uero ad uersum posteriorem mense finite non adfuerit, in sequenti refectione, et ipse a mensa sequestratus non signatum manducet et bibat. Que excommunicationes tandiu in eis permaneant, [c 1Kb] quandiu in satisfactione  humiliati ad genua capitis emendatio fuerit maiori repromissa.



§ Xu.---EX REGULA SANCTI FRUCTUOSI .

[d 1Kb] Ad mensam qui tardius uenerit [e 1Kb] prohibeatur a cibo. Ad orationes diurnas, qui ad primum psalmum non occurrerit, introire in oratorium cum ceteris non audeat, [f 1Kb] sed penitentie delegabitur. Hoc idem sustinebit qui nocturnis orationibus usque ad tertium psalmum tardius uenerit, [g 1Kb] aut post tres psalmos dictos in choro, se miscere conatus fuerit.



§ XuI.---Item eiusdem .

[h 1Kb] Ministri siue prepositus cum fratribus reficiant, [i 1Kb] et mutatos sibi cibos preparare non audeant, nec extra communem refectionem quidpiam edant. Hoc etiam studeat abbas agere, [i 1Kb] quoties aduenientes  uel filii Ecclesie occursione sibi non aspexerit obuiare. Abbas uel prepositus fratres in furtiua passim, prout uoluerint, comesione non inquinent: ni fortasse patula unumquemque aut egritudo aut defectionis instantia defatigat. Cui quidem aperte cum consensu reliquorum congruam ordinabit annonam [k 1Kb] etati sue ualetudine competente.



§ XuII.---Item eiusdem .

[l 1Kb] Quilibet ex monachis ieiunium soluere non presumat, nec priusquam in commune reficiant cum ceteris uel postquam refecerint, quidquam, quod ad potandum uel edendum pertinet gustare uel contingere audeat, [m 1Kb] uel occulte quodlibet peculiariter recondere, uel habere presumat. In precipuis solemnitatibus tria pulmentaria, et totidem potiones  fratribus prebeantur.



§ XuIII.---EX REGULA PAULI ET STEPHANI .

[n 1Kb] Nulli liceat absque prioris permissu de opere Dei discedere, sed quem causa manifesta compulerit, oratione a priore [o 1Kb] sperata et concessa discedat.



§ XIX.---Item eiusdem .

[p 1Kb] Nec bini, nec terni, sed singillatim [q 1Kb] exeuntes [r 1Kb] orationem sperent ita ut qui sani sunt, protinus [s 1Kb] reuertantur, qui uero infirmi, [t 1Kb] ex permissu redeant ad cubile.



§ XX.---Item eiusdem .

[u 1Kb] Nulli liceat supra statutam [u 1Kb] consuetudinem siue in potu, siue in cibo presumere, nisi Prioris, [x 1Kb] cui ordinandi [y 3Kb] facultas est: ita ut in graui operatione  fatigatis fratribus supra consuetudinem oportet quidquam adiungi, annuente et permittente Patre, et non quolibet presumente, hoc ipsum fieri liceat.



§ XXI.---EX REGULA SANCTI ISIDORI .

[a 1Kb] Tempore, quo refectionis debitum soluitur, claustra monasterii obserentur, nec ullus extraneus interesse presumat: ne quietem fraternam [b 1Kb] presentia impediat. Refectionis tempore dato signo pariter omnes concurrant. Qui autem ad mensam tardius uenerit, [c 1Kb] agat penitentiam, aut ieiunus ad suum opus [d 1Kb] uel cubile recurrat. Nemo autem ad uescendum ibit, antequam ad uocandum omnes uox signi solita sonuerit.



§ XXII.---Item ex eodem capitulo.


Nullum esus furtiui contaminatio polluat, aut impudens uel priuatus extra communem mensam appetitus. Excommunicationis enim sententiam subibit, qui uel occulte uel extra ordinariam mensam aliquid degustauerit. Ante refectionis tempus nullus comedere audeat preter eum, qui egrotat: qui enim edendi tempus antecesserit, subsequentibus penis abstinentie subiacebit. Sitienti cuipiam uel defectum patienti ante edendi tempus consulendum est ab abbate, uel preposito ordinante: non tamen palam: ne forte sitire uel esurire uidentes alios cogat. Hebdomadarius solus cibos degustet, neque id alius audeat: ne sub occasione degustandi sue gule uel gutturi satisfaciat.



§ XXIII.---EX REGULA SANCTI BASILII .


Interrog. [e 1Kb] Si necesse est omnes conuenire ad horam prandii, et eum, qui remanet, quomodo transigimus?---Resp. Si quidem necessitate uel loci uel operis remansit a communi ordine, qui preest, [f 1Kb] probauit, et ignoscit. Si uero cum possit, non [g 1Kb] satis egit accurrere, fateatur culpam negligentie sue, et [h 1Kb] sine cibo maneat usque ad illam horam qua conuenitur ad cibum in posterum diem.



§ XXIu.---Item ex eiusdem Regula .

Interrog. [i 1Kb] Quali affectu oportet accipere uestimentum uel calciamentum qualecunque fuerit?---Resp. Si quidem breue aut grande est ad mensuram stature sue, hoc indicare debet, sed cum omni uerecundia  et mansuetudine. Si uero pro abiectiori uel uiliori mouetur, aut quia est nouum, meminerit mandati Domini dicentis: Quia dignus est, non quicunque, sed operarius [i 23Kb] mercede sua . Discutiat seipsum, si digne operatus est opera Dei, et impleuit omnia quecunque precepta sunt: et tunc non aliud requiret, sed de eo ipso, quod ei datur, erit sollicitus. quia supra meritum suum excipit. [k 24Kb] Hoc enim quod de esca dictum, etiam de omni re, que ad usus corporis pertinet, eadem forma seruari potest.



§ XXu.---Item .

Si quis iratus nolit suscipere aliquid eorum, que prebentur?---Resp. Iste talis dignus est, ut, etiamsi querat, non accipiat, usquequo probet is qui preest: et cum uiderit uitium animi curatum, tunc  etiam quod corporis usibus necessarium fuerit, prebebit.



§ XXuI.---EX REGULA CASSIANI .

[m 1Kb] Ad has ergo orationes cum fuerit signi sonitus auditus, tanta celeritate debet monachus exsilire, ut non dicam alia artificia, sed is qui opus scripture exercet in eodem puncto, quo ad aures eius sonus pulsantis aduenerit, [n 1Kb] ceptam litteram non audeat consummare.



§ XXuII.---Item .

Si quis autem antequam finitur psalmus inceptus, non occurrerit, ulterius in oratorium inter psallentes fratres introire non audeat. Stans foris ad ianuam sustineat, donec finitis psalmis congregatio relaxetur: et tunc submissa in terra penitentia  negligentie sue, uel tarditatis coram omnibus ab abbate impetret ueniam. Quod si contempserit satisfacere, nullo modo inter fratres societatem psallendi habebit. In nocturnis autem orationibus usque ad secundum psalmum datur tardandi dilatio. Attamen antequam finito eodem psalmo fratres in orationes procumbant, congregationi se inserere atque immiscere festinet. Quod si amplius uel modicum retardauerit, finitis uigiliis uero humilitate submissus ueniam negligentie, sicut superius diximus, expetere non omittat.



§ XXuIII.---Item .

Dominico autem, uel sabbato, seu feriatis diebus  pro uigiliarum lassitudine prandium et cena fratribus exhibeatur. Sed cum ad cenam acceditur, psalmas non dicitur, sicut ad prandium solet fieri, aut cum post ieiunium sero reficitur: sed tantummodo siue cum ad ipsam acceditur, siue cum ab ea consurgitur, sine psalmis, sed simplex tantum completur oratio. Pro hac ratione, quia inter monachos extraordinaria est ista refectio, et non omnes ad eam uenire coguntur, nisi aut peregrini fratres, qui superuenerint, aut hi quos infirmitas corporis, aut quos propria uoluntas inuitat.



§ XXIX.---Item ex eadem Regula .

Omnimodis autem et hoc caueri debet, ne ante illam uel post illam horam, qua omnes fratres in commune reficiunt, extra mensam quodcunque uel  modicum aliquis manducare presumat: ut etiam poma, que tempore suo sub arboribus iacent, non tantum degustare, sed etiam tangere absque his que in commune comeduntur, sacrilegium sit.



§ XXX.---EX REGULA TARNATENSI .

Qui signo dato ad opus Dei, uel ad quecunque opera tardius uenerit, exclusus pro reatu tanti facinoris confundatur.



§ XXXI.---EX REGULA CUIUSDAM PATRIS.

In abstinentia ciborum unam regulam seruari oportet ab omnibus fratribus preter senes et infirmos, siue infantes: et una mensura sit [ab] omnibus, id est, ab hora nona [b 1Kb] usque ad alteram a cibis  temperandum est: nec ante, siue post mensam, que [c 1Kb] communiter fratribus apponitur, aliquid ori [d 1Kb] indulgendum est: [e 1Kb] nisi infirmitas, siue differentia etatis siue corporis [f 1Kb] aliquid cegerit. Sed neque ad saturitatem edendum est.



§ XXXII.---EX REGULA SANCTI CAESARII .

[g 1Kb] Qui signo tacto tardius ad opus Dei, [h 1Kb] uel ad opera uenerit, [i 1Kb] increpationi, ut dignum est, subiacebit. Quod si secundo ac tertio admonitus emendare noluerit, [i 1Kb] a communione, uel conuiuio separetur.



§ XXXIII.---EX REGULA SANCTI AURELIANI EPISCOPI .

[k 1Kb] Extra mensam communem nichil sibi potusue gustare liceat absque infirmis, [l 1Kb] et illis qui minoris  etatis sunt.



§ XXXIu.---EX REGULA CUIUSDAM .

[m 1Kb] Quandocunque uel diurnis uel nocturnis horis ad opus diuinum signum insonuerit, mox cum summa festinatione surgendum est, ac si preco regis insonet, omni opere quod in manibus habebatur postposito, ut nichil operi Dei preponatur, sed mens ac sonitum preconis intenta, et operi Dei innixa, cum omni grauitate et [n 1Kb] mansuetudine ad intonandam gloriam maiestatis eius et pietati eius gratias referendas festina currat. Quod si morose et segniter ueniat post primi psalmi, [o 2Kb] qui in cursu canitur, finem, nouerit se a suo ordine, dum cursus expletur,  reuocari, et in loco ultimo positum, id est, in eo loco qui talibus negligentibus fuerit deputatu, astare, et ibi cum uerecundie metu exspectare, et post expletum cursum prolixa uenia ante cetum fratrum egredientium satisfacere. Nam foris omnino non segregetur, ne a somno detentus dormiat, aut in aliquo maligno hosti [a 1Kb] adcundi detur occasio. Intus etenim positus nec totum perdit [b 1Kb] quod ceperat;  et uerecundia et metu frangitur, dum ab omnibus uidetur. Et quando ceteri expleto officio foras egrediuntur, ille in ecclesia pro ipsa tarditate positus duodecim psalmos supra cursus seriem cantet. Si uero ex toto cursum suum perdiderit, precipue nocturnis horis, in quibus nullum aliud opus impedit, [c 1Kb] superpositione damnetur.



CAPUT LIII. DE HIS QUI FALLUNTUR IN ORATORIO.



§ I.---EX REGULA SANCTI BENEDICTI.

[a 1Kb] Si quis dum pronuntiat psalmum, responsorium, antiphonam uel lectionem, fallitur, [b 1Kb] nisi satisfactione ibi coram omnibus humiliatus fuerit,  maiori emendationi subiaceat: quippe qui noluit humilitate corrigere quod negligentia deliquit. [c 8Kb] Infantes pro tali culpa uapulent.



§ II.---EX REGULA PAULI ET STEPHANI .

[a 1Kb] Iuniores, et maxime qui adhuc psalmos discere meditantur, per choros ex ordine et sine negligentia [b 1Kb] dictent: ita ut ab eo loco quo minores ignorant hi iuniores, qui iam Psalterium finierint, per ordinem sibi in dictando succedant, ut omni tempore pronuntiandi usus non desit. [c 1Kb] Psallendi quoque modus, si possibile est, omni tempore cum temperamento nobis tenendus, ut nec nimium protracte, nec supra modum correcte, sed, ut dictum est, temperata semper modulatione dicatur. [d 1Kb] Seruate tamen, ut secundum uoluntatem et arbitrium prioris , consona tamen, quasi uno ore, uoce dicatur. Nec quisquam presumat absque prioris permissu, uel elata uocis extollentia, que sepius inflationis iactantiam et arrogantiam elationis minus cautis generat. aut turbulenta festinatione temperamenti modum excedere uel mutare. Nec prior concessam considerationis licentiam [f 1Kb] in usu absque certa necessitate audeat usurpare, sciens se Domino redditurum rationem, qui dixit: Psallite sapienter.



CAPUT LIu. DE SIGNIFICANDA HORA OPERIS DEI.



§ I.---EX REGULA SANCTI BENEDICTI.

[a 1Kb] Nuntianda hora operis Dei die noctuque sit cura abbatis aut ipse nuntiare, aut tali sollicito fratri  iniungat hanc curam, ut omnia horis competentibus compleantur. Psalmos autem, uel antiphonas post abbatem ordine suo, [b 1Kb] quibus iussum fuerit, [c 5Kb] imponant.  [a 1Kb] Cantare autem et legere non presumat, nisi qui potest officium implere, ut edificentur audientes. Quod cum grauitate, humilitate et tremore fiat, et cui iusserit abbas.



§ II.---EX REGULA SANCTI ISIDORI EPISCOPI .

[b 24Kb] Ad custodem sacrarii pertinet cura et custodia templi, signum quoque dandi in uespertinis nocturnisque officiis; uela uestesque sacre, codices quoque, [c 1Kb] instrumenta cuncta, oleum in usus sanctuarii, cera et luminaria.



§ III.---EX REGULA FRUCTUOSI . Quid debeant obseruare abbates.

[d 1Kb] Primum horas canonicas, id est, primam, missis operariis in uineam; tertia sanctum Spiritum in apostolos descendisse; sexta Dominum in crucem  ascendisse; nona spiritum emisisse; uespera Dauid cecinisse dicens: Eleuatio manuum mearum sacrificium  uespertinum . Medium noctis, quia ea hora clamor factus est, Ecce sponsus uenit, exite obuiam ei ; ut ea hora cum ad iudicium uenerit, non nos dormientes, sed uigilantes inueniat. [e 1Kb] Gallicinium, Christum a mortuis resurrexisse. Has horas canonicas ab Oriente usque ad Occidentem catholica, id est uniuersalis, indesinenter celebrat Ecclesia.



§ Iu.---EX REGULA CASSIANI .

[f 82Kb] Is autem cui nocturnarum orationum sollicitudo committitur, non qua hora illi libitum fuerit, fratres ad uigilias suscitare presumat, ut secundum opportunitatem somnii et insomnii etatis sue horas noctis temperet. Nam quamuis eum consuetudo diurna hora solita uigilare compellit, tamen sollicite  et frequenter [g 1Kb] stellarum constituta signa exploret, et sic totam congregationem ad officium orationis  inuitet; precauens ne in utroque inueniatur incautus, id est, ne uelut oppressus somno statutam noctis transeat horam, uel eamdem festinus anticipet.



§ u.---EX REGULA SANCTI BASILII .

Interrog. [a 1Kb] Quomodo debet quis habere eum qui ad orationem suscitat fratres?---Resp. Si quis cognoscit damnum quod de somno patitur: [b 1Kb] cum neque sui ipsius sensum habet, et intelligit quantum sit lucrum uigiliarum, et precipue cum uigilatur ad glorificandum Deum in orationibus: ita debet habere eum qui ad hoc se inuitat et suscitat dormientem, tanquam eum per quem diuina lucra et celestia dona consequitur, siue is ad orationem, siue ad aliud quodcunque mandatum Dei inuitat.



§ uI.---Item ex eadem Regula .


Interrog. Quod si contristatur iile qui excitatur, aut etiam si irascitur, quid dignius est?---Resp. Interim excommunicari debet, et non manducare, si forte compunctus agnoscat quantis et qualibus bonis semetipsum insipienter defraudet; et ita conuersus recipiat gratiam eius qui dixit: Memor fui  Dei, et delectatus sum . Quod si permanserit in stultitia non intelligens gratiam, abscidatur tanquam putrefactum membrum a corpore. Scriptum est enim: Quia expedit, ut pereat unum membrorum tuorum, et non omne corpus tuum mittatur in gehennam .



§ uII.---EX REGULA MACARII .

[d 1Kb] Astantibus ergo ad orationem nullus presumat [e 1Kb] sine precepto, qui preest, Patris psalmi laudem emittere. Ordo iste teneatur, ut nullus priorem in monasterio [f 1Kb] ad standum, uel psallendi ordinem presumat precedere, [g 1Kb] dicente Salomone: Fili, primatum concupiscere noli: neque accubueris prior in conuiuio, ne ueniat melior te, et dicat tibi Surge, et confusionem patiaris in die illa. Et iterum dicit:  Noli altum sapere, sed time . Quod si tardat is qui preest, [h 1Kb] oportet primum in notitiam eius deferre, et secundum imperium eius obedire conuenit fratres.



§ uIII.---EX REGULA AURELIANI EPISCOPI .

In omni ministerio, [i 59Kb] siue in ordine psallendi aut  legendi, uel operandi uicibus sibi succedant, absque sancto abbate, et nimis senibus, et paruulis infantibus, aut certe ita infirmis, [a 1Kb] ut surgere quid non preualeant.



§ IX.---EX REGULA PATRUM .

[b 1Kb] Illud quoque obseruandum est ut presente seniore, quocunque [c 1Kb] uel precedente in ordine psallendi, sequens non habeat facultatem loquendi uel aliquid presumendi, nisi tantum is qui in ordine, ut dictum est, precedere uidetur. Hoc usque ad imum ante omnia in oratione, seu in opere, siue in responso dando erit seruandum. Si uero simplicior fuerit, uel [d 1Kb] impeditior sermone, et dederit locum, ita demum sequens loquatur. Omnia tamen in  caritate fiant, non per contentionem et aliquam presumptionem.



§ X.---EX REGULA PAULI ET STEPHANI .

[e 1Kb] Initium psallentium in choro priores qui in eis stant, incipiant. Aut si eis aduersatur infirmitas, incipiant, quibus iusserit Pater. Quibus incipientibus, mox omnes, si lieri potest, in prima aut secunda syllaba pariter unanimiter et uno ore subiungant: ut non sit dissonantia cantantium, que maxime ab inordinato initio, et quodammodo contentiosa uarietate solet accidere.



§ XI.---EX REGULA CUIUSDAM .

Horas uero [f 1Kb] ad cursum procurare iuxta dispositionem abbatis debet, cuicunque ordinatum fuerit, id est, qui mente sollicita et impigra fuerit ad hoc opus idoneus inuentus, ut opus Dei non tardetur. Si uero qualibet occasione a iusto ordine deuiatum  fuerit, ut non secundum ordinem suum hore custodiantur, [g 146Kb] superpositione damnetur.



CAPUT Lu. DE OPERE MANUUM QUOTIDIANO.



§ I.---EX REGULA SANCTI BENEDICTI.

[a 1Kb] Otiositas inimica est anime. Et ideo certis temporibus [b 4Kb] occupari debent fratres in labore manuum, [c 4Kb] certis iterum horis in lectione diuina. Ideoque  hac dispositione credimus utraque tempora ordinari: id est, ut a Pascha usque [a 1Kb] ad Kal. Octobris a mane exeuntes a prima usque ad horam pene quartam laborent, quod necessarium fuerit. Ab hora autem quarta usque ad horam quasi sextam lectioni uacent. [b 2Kb] Post sextam autem surgentes a mensa pausent in lectis suis cum silentio: aut forte qui uoluerit legere [c 1Kb] sic legat, ut alium non inquietet: Agatur nona temperius mediante octaua hora, et iterum quod faciendum est, operentur, usque ad uesperam, si autem necessitas loci, aut paupertas exegerit, ut ad fruges colligendas per se occupentur, non contristentur, quia tunc uere monachi sunt, si labore manuum suarum uiuunt, sicut et patres nostri et apostoli. Omnia tamen mensurate  fiant propter pusillanimes. [d 1Kb] A Kalendis autem  Octobris usque ad caput quadragesime [e 1Kb] usque ad horam secundam [f 1Kb] plenam lectioni uacent: hora secunda agatur tertia, et usque ad nonam omnes in opus suum laborent, quod eis iniungitur. Facto autem primo signo hore none disiungant se ab opere suo singuli, et sint parati dum secundum signum pulsauerit. Post refectionem autem uacent lectionibus suis aut psalmis. In quadragesime uero diebus, mane usque ad tertiam plenam uacent lectionibus suis: et usque [g 1Kb] ad undecimam plenam operentur, quod eis iniungitur. In quibus diebus quadragesime [h 1Kb] accipiant omnes singulos codices de biblotheca, quos per ordinem et integros legant. Qui codices in capite quadragesime dandi sunt. Ante omnia sane [i 10Kb] deputentur unus aut duo seniores, [i 6Kb] qui circumeant  monasterium horis, quibus uacant fratres  lectioni: et uideant ne forte inueniatur frater [a 1Kb] accidiosus, qui uacat otio, aut fabulis, et non est intentus lectioni: et non solum sibi inutilis est, sed et iam [b 1Kb] alios extollit. Hic talis si, quod absit, repertus fuerit corripiatur semel et secundo: si non emendauerit, correptioni regulari subiaceat taliter [c 1Kb] ut  ceteri timeant. [d 2Kb] Neque frater ad fratem iungatur horis incompetentibus. Dominico die lectioni uacent omnes, exceptis his, qui uariis officiis deputati sunt. Si quis uero ita negligens aut desidiosus fuerit, ut non uelit, aut non possit meditari, aut legere, [e 1Kb] iniungatur ei opus. Fratribus infirmis, [f 1Kb] aut delicatis  talis opera aut ars iniungatur, ut nec otiosi sint, nec uiolentia laboris opprimantur, ut effungentur: quorum imbecillitas ab abbate consideranda est.



§ II.---EX REGULA SANCTI MACARII .

[a 1Kb] Debent ergo fratres istum ordinem tenere. A prima usque ad horam tertiam Deo uacent fratres. A tertia uero usque ad horam nonam quidquid iniunctum fuerit a Patre, [b 61Kb] sine aliqua murmuratione faciant. Meminere debent [c 1Kb] in quibus iniungitur, dictum Apostoli: [d 1Kb] Omnia que facitis, sine murmuratione facite . Timere debent illud dictum terribile: Nolite murmurare; sicut quidam eorum murmurauerunt, et ab exterminatore perierunt . Debet etiam, qui preest, pater, opus, quod faciendum est, uni iniungere, ut ceteri eius precepto, cui iniunctum  fuerit, fratres obediant sine querela.



§ III.---Item eiusdem .

[e 1Kb] Si quis ex fratribus pro ieiunio, uel operibus manuum suarum, que Apostolus precipit: Operantes [f 1Kb] manibus nostris, ne quem uestrum grauaremus , is qui talis est monachus, dignus est in omnibus. In his si fuerit aliquis infirmitate [g 1Kb] obsessus, prouidendum est ab eo, qui preest, qualiter ipsa infirmitas sustentetur. Quod si in firmus est animo huiusmodi frater, oportet eum frequentius operari, considerans Apostolum, qualiter corpus suum seruituti redigit . Hoc autem  obseruandum est, ut in nullo uoluntatem suam faciat ille.



§ Iu.---EX REGULA PATRUM .

[h 1Kb] Cursus uero orationum uel psalmorum, sicut dudum statutum est, uel tempus istud [i 1Kb] meditandi, operandique seruabitur. Ita meditem habeant fratres, [i 1Kb] ut usque ad horam secundam legant; si tamen nulla causa exstiterit, qua necesse sit etiam [k 1Kb] pretermisso [l 3Kb] meditem, aliquid fieri in commune. Post horam uero secundam unusquisque ad opus suum paratus sit, et usque ad horam nonam quidquid iniunctum fuerit, sine murmuratione et hesitatione perficiant, sicut docet sanctus Apostolus .



§ u.---Item ex Regula Patrum .


[m 1Kb] Matutino dicto fratres lectioni uacent usque ad horam secundam: si tamen nulla causa exstiterit, qua necesse sit, etiam [n 1Kb] pretermissa lectione, aliquid fieri in commune. Post horam secundam unusquisque ad opus suum paratus sit. Usque ad horam nonam quod iniunctum fuerit, sine murmuratione perficiat.



§ uI.---Item ex Regula Patrum .

[o 1Kb] Die autem Dominico nichil aliud agant, nisi Deo uacent: nec pro aliqua occasione se uelint, aut alios excusare. Tamen contestor, fratres, [p 1Kb] nulla operatio  in die illa sancta comperiatur, nisi tantum hymnis et canticis spiritualibus [a 1Kb] dies illa transeatur.



§ uII.---EX REGULA PACHOMII .

[b 1Kb] Si signum datum fuerit ut egrediantur ad opus, [c 1Kb] Prepositus domus antecedet eos; et nullus in monasterio remanebit, nisi is cui [d 1Kb] Pater preceperit; et hi qui pergunt [e 1Kb] non interrogabunt quo uadant.



§ uIII.---Item .

[f 1Kb] Cumque uniuerse domus in unum fuerint congregate, prioris domus Prepositus antecedet; et pergent iuxta ordinem domorum et hominum singulorum, nec loquentur mutuo; sed unusquisquis de Scripturis meditabitur. Si forte eis aliquis occurrerit, et uoluerit cum aliquo eorum loqui, [g 1Kb] ianitor  monasterii, qui huic operi fuerit delegatus, occurret, et respondebit ei, eoque utentur nuntio. [h 1Kb] Si ianitor coram non fuerit, [i 1Kb] Prepositus domus, uel alius, cui hoc fuerit iniunctum, occurrentibus respondebit.



§ IX.---Item .

[i 1Kb] Operantes nichil loquantur seculare; sed aut [k 1Kb] meditabuntur ea que sancta sunt, aut certe silebunt.



§ X.---Item .

Operans non sedebit sine maioris imperio.



§ XI.---Item .

[m 1Kb] Nec plus operis fratres compellantur facere, sed moderatus labor omnes ad opus prouocet. Sitque inter eos pax et concordia, et libenter maioribus subiiciantur sedentes, et ambulantes, ac stantes in  ordine suo, et inuicem de humilitate certantes. [n 1Kb] Si quid peccatum fuerit. Patres monasterii emendare poterunt, et constituere quid sequi [o 1Kb] debeant.



§ XII.---EX REGULA SANCTI BASILII .

Interrog. Unde ergo uagatur mens nostra, et cogitationes diuerse ascendunt in corda nostra, et quomodo hoc possumus emendare, etc.



§ XIII.---EX REGULA STEPHANI .

[q 1Kb] Aestatis tempore nulli liceat meridie, preter in  suo lecto dormire: nisi forte iubente Priore [r 1Kb] ad nubila pro custodia [s 1Kb] aree extra lectum suum dormiat. In campo uero quando messis colligitur, si meridie dormire licuerit, non diuisi, sed in uno loco, aut duobus locis dormient: quia non est incognitum, quantum mali ex occasione diabolus fecerit. Tempora uero in quibus, si uacauerit, meridie dormiendum nobis est, a die Iduum Maiarum usque in diem Iduum Septembrium obseruemus.



§ XIu.---Item .

Magnopere autem ab omnibus cauendum est, ne aut in pistrino, aut in quacunque manuum operatione aliquis fratrum pigre, et non inter primos occurrat.



§ Xu.---Item .


[u 1Kb] Nam adhortatio laborandi que hactenus cum tanto temperamento a nobis caritati uestre insinuata est, [u 1Kb] ab illa apostolica beati Pauli instantia tantum tepida est et remissa, quantum est differentia personarum; cum ille nos iubeat hactenus manibus laborare, ut habeamus unde tribuere possimus necessitatem patientibus : nos diximus, ut, uel quod nobis sufficiat, laboremus. Ille dicit seipsum in fame et siti, in frigore et nuditate, nocte et die, suis manibus laborasse, ut sibi, et qui cum eo erant necessaria non deessent . Nos e contra duplicia habentes in nostris usibus uestimenta, et calciamenta, et quotidiam uictus de donis Dei ad saturitatem plenissimum apparatum, hortamur ut otium non ametis, sed per sincerum unanimitatis  consensum unusquisque, ut preualet, sic laboret. Ille precepit: Qui non laborat, non manducet . Et nos fragilitatem nostram in uobis pensantes nulli uestrum, qui hactenus subdola et lubrica uoluntate laborare feliciter distulistis, de necessariis rebus a fidelium fratrum [x 1Kb] ordine quidquam subtraximus, patienter hactenus tolerantes, ut non uinceremur a malo, sed ut uinceremus malum in bono.



§ XuI.---Item eiusdem .

[a 1Kb] Hoc scientes fratres, [b 1Kb] quia otiosus corpore monachus mente a sordidis cogitationibus nunquam poterit esse otiosus, [c 1Kb] dicente Salomone: In desideriis est omnis otiosus; et iterum: [d 1Kb] Multa mala excogitat otiositas: abiecto ergo a se qui hucusque talis fuit hoc uitio, promptus ad omne opus occurrat, quia scriptum est: Non oderis opera laboriosa et rusticationem ab Altissimo creatam . Ut donante Domino de propriis laboribus et rebus quotidianis et necessariis abundemus; et his quos amor spiritalis ad uisitandos nos inuitat, possimus conuenienti mediocritate occurrere, aut quos grauis urget necessitas debito ministerio ualeamus de proprio labore seruire: quia Dominum Redemptorem nostrum  beatius esse dare quam accipere . certum est [e 1Kb] precepisse.



§ XuII.---EX REGULA SANCTI ISIDORI .

[f 1Kb] Monachus semper operetur manibus suis; ita ut quibuslibet uariis opificum artibus laboribusque studium suum impendat, sequens loquentem Apostolum, qui dicit: Neque panem gratis manducauimus: sed in labore, et fatigatione nocte et die laborantes . Et iterum: Qui non uult operari, non manducet . Per otium enim libidinis et noxiarum cogitationum nutrimenta concrescunt; per laboris uero exercitium uitia nichilominus elabuntur. Nequaquam debet dedignari monachus uersari in opere aliquo monasterii usibus necessario. [g 1Kb] Nam et patriarche greges pauerunt; [h 1Kb] philosophi  gentiles sutores et sartores fuerunt; Ioseph iustus, cui uirgo Maria desponsata exstitit, [i 102Kb] faber ferrarius  fuit. Siquidem et Petrus princeps apostolorum piscatoris gessit officium, et omnes apostoli corporale opus faciebant, unde uitam corporis sustentabant. Si igitur tante auctoritatis homines laboribus et operibus, etiam rusticanis inseruierunt, quanto magis monachi, quibus oportet non solum uite sue necessaria propriis manibus exhibere, sed etiam indigentiam aliorum laboribus suis reficere. Qui uiribus corporis et integritate salutis consistunt, si in opere ostiosi sunt, dupliciter peccare noscuntur: quia non solum non laborant, sed etiam alios uitiant, et ad imitationem suam inuitant. Propterea enim quisque [i 1Kb] ad Deum conuertitur, ut ei deseruiens laboris habeat curam, non ut otio deditus inertia pigritiaque pascatur. Qui sic uolunt uacare lectioni,  ut non operentur, ipsi lectioni contumaces existunt, quia non faciunt quod ibi legunt. Ibi enim scriptum est: Operantes suum panem manducent. Et iterum: Ipsi enim scitis, quomodo oporteat imitari nos: quia non inquieti fuimus apud uos, neque panem gratis ab aliquo manducauimus, sed in labore et fatigatione die et nocte operantes, ne quem uestrum grauaremus . Qui per infirmitatem corporis operari non possunt, humanius clementiusque tractandi sunt; [k 1Kb] nec contra eos murmurandum est ab eis qui uires laborandi habent, sed magis consulendum est eis quos sciunt corpore infirmos. Ipsi autem qui non possunt, eos qui laborant et possunt meliores sibi felicioresque fateantur. Qui uero languidus est, et laborem operum corporalium sustinere  non potest, consulendum est illi, et eius infirmitas temperanda est. Qui uero sani sunt, et fallunt, procul  dubio dolendi atque lugendi sunt: quia non corpore, sed  mente egroti sunt, quique, etsi humanis oculis conuinci non possunt, Deum tamen non fallunt. Tales igitur ferendi sunt, si egritudo latet; aut distringendi, si sanitas patet. Monachi operantes, [a 1Kb] meditari aut psallere debent, ut carminis uerbique Dei delectatione consolentur ipsum laborem. [b 1Kb] Si enim seculares opifices inter ipsos labores suorum operum amatoria turpiaque cantare non desinunt, atque ita horam suam in cantibus et fabulis implicant, ut ab opere manus non substrahant quanto magis seruus Christi sic manibus operari debet, ut semper laudem Dei in ore habeat, et lingua eius psalmis atque hymnis inseruiat. Laborandum est ergo corpore, animi fixa in Deum intentione; sicque  manus in opere implicanda est, ut mens non auertatur a Deo. Propriis autem temporibus oportet operari monachum, et propriis orationi lectionique incumbere. Horas enim debet habere monachus congruas, et ad singula officia deputatas. Partes autem temporum suis quibusque operibus taliter deputantur. Aestate enim a mane usque ad horam tertiam laborare oportet; a tertia uero usque ad sextam lectioni uacare; dehinc usque ad nonam requiescere; post nonam autem usque ad tempus uespertinum iterum operari. Alio autem tempore, id est, hieme, autumno, siue uerno a mane usque ad tertiam legendum; post celebrationem Tertie usque ad nonam laborandum est; post refectionem none aut operari oportet aut legere aut sono uocis aliquid meditari.  [c 1Kb] Quecunque autem operantur monachi manibus suis Preposito deferant: Prepositus autem principi monachorum, nichilque operis apud fratres remaneat, ne sollicitudinis cura mentem ab intentione contemplationis auertat. Hortos olerum, uel apparatus ciborum propriis sibi manibus fratres exerceant. Aedificiorum autem constructio et cultus agrorum ad opus seruorum pertinebunt. Nullus monachus amore priuati operis illigetur; sed omnes in commune laborantes  Patri sine murmuratione obtemperabunt. Monachi prepositis suis sine ulla murmuratione obtemperare debent, ne forte ea sententia pereant, qua perierunt hi qui in deserto murmurauerunt. Si enim illis paruulis adhuc in lege et rudibus nequaquam indultum est, quanto magis his qui perfectionis legem perceperunt non parcet, si talia gesserint.



§ XuIII.---EX REGULA SANCTI FRUCTUOSI EPISCOPI .

[d 1Kb] In operando hec ratio conseruetur. [e 1Kb] uerno uel estate, dicta Prima commoneantur decani a preposito suo quale opus debeant exercere: atque illi reliquos fratres. Tum demum dato signo, sumplis ferramentis congregentur in unum, factaque oratione pergent [f 1Kb] recitantes ad opus usque ad horam diei  tertiam: reuertentesque ad ecclesiam, Tertiaque celebrata, residentes suis locis studeant lectioni uel orationi. uerum si opus tale est, quod non intermittatur, in opere ipso Tertia dicatur, et sic [g 1Kb] recitando reuertantur [h 1Kb] ad cellam, et [i 1Kb] consummata oratione, [i 1Kb] ablutisque manibus [k 1Kb] confestim ad ecclesiam conueniant. Et si reficiendum ad sextam est, peracto officio Sexte, ab oratione pergant ad mensas; refectique congrue, iterum facta oratione, quiescant. Deinde celebrata Nona, si necesse est reuertantur ad opus, quousque [l 1Kb] ad duodecime officium conueniant. [m 1Kb] Sin autem, residentes taciti per cellulas suas, hi quorum iam etas perfecta est, et conscientia pura, meditentur eloquia Domini, uel opus quodlibet intra cellulam iniunctum exercentes nusquam prorsus, excepta  causa necessitatis, audeant progredi, nisi fuerint a seniore precepti. Iuniores uero coram suis residentes decanis, lectioni, uel recitationi uacent; nec se inconsulto seniore iunior a sua auferat sessione, aut ad alterius decani locum audeat pergere: sed tam in sessione quam etiam in operatione semper decani a decania segregata consistant. Iuniores quippe suos iugiter decanus ille commoneat, ne in aliquam negligentiam decidant; sed uiros spiritales  et sanctos illis semper in exemplo proferat; ut illorum contemplatione assidua ad meliora proficiant. Autumni uel hiemis tempore usque ad tertiam legant, usque ad nonam operentur, si tamen est quodlibet opus, quod fiat. Post nonam iterum usque ad duodecimam legant; a duodecima meditentur [a 1Kb] usque ad uesperam. Ad opera cum egressuri sunt orationem facturi inuicem conueniant: qua completa, incipiat prepositus psalmum, et sic recitantes pergant ad operationem. Cum operantur, non inter se fabulas uel cachinnos conserunt, siue luxurientur; sed operantes intra se recitent taciti, aut psallant aliquid, aut recitent pariter, aut certe sileant.



§ XIX.---EX REGULA SANCTI FERREOLI .

[b 1Kb] Ut usque ad horam diei tertiam omni tempore  lectioni monachus tam senior quam extremus uacare procuret. Et sic demum in reliqua parte diei deputati operis cura succedat preter egrotos tantum, quibus imponi hoc supra propriam uoluntatem uel potius uirtutem communis infirmitas non permittit. Nam et hi quibus fructuum colligendorum tempore fuerit ab abbate imperatum, ut matutinis horis aliquid uel laboris exerceant, hac lege non tenebuntur; neque huic definitioni putabuntur exstitisse contrarii, cum imperata sibi utilitatis causa compleuerint. Etenim moris est agricolis, ut uix reddito adhuc mane arida frumenta non nisi deciduo madida facta rore succidant, ut letam minus segetem facilius feruoribus insecutoribus eripiant, dum in exordio diei blandi eris temperamenta custodiunt. [c 5Kb] Sepe enim ex industria  factum scio, ut [d 82Kb] dubia adhuc luce priusquam, ut dicere possumus, orbe solis ardorem biberit  redactam in manipules segetem igne iubaris flammas cum fructibus messmam eius euaserit. Hoc ergo si etiam a monachis, qui operi insistunt, ut superius diximus, fuerit obseruatum, non erunt pronuntiandi pro [e 1Kb] compendio operis Regule transgressores.



§ XX.---Item .

Monachum absque certis solemnitatibus, uel manifesta egritudine diem sine operatione transigentem a conuiuio decernimus excludendum iubente beato Apostolo: [f 1Kb] Qui non laborat, non manducet . Secuturas tamen excusationes inutilium preuidemus, et propterea modum ponimus otiosis. Dicturus est enim unus ex talibus: ego non possum operari, quia amisso robore iuuentutis sum ad omnia senex inualidus. Alius: Neque ego possum, quia sum  infirmitate iam fractus. Dicturus etiam tertius : Non possum etiam ego, quia laborum me assiduitas contriuit, itinerum longitudo quassauit, fortitudinem mihi abstulit sollicitudo commissa, uirtutem meam actio exspoliauit imposita? Sed his quasi contrarius sermo rationis occurrat reuincens eos et dicat: Ut quis non ualet insistere operi, det promptius operam lectioni: quicunque agrum non excolit, Deum dupliciter colat; et inter reliquas eliam hanc querat artem, ut paginam pingat digito, qui terram non prescribit aratro; quia qui, ut supra diximus, agriculturam exercere non ualet, legere, [g 2Kb] scribere, quod est precipuum opus, piscium etiam prouidere capturam, [h 1Kb] retexere, calceamenta fratribus preparare, uel reliqua, que similia  sunt, facere atque implere potest. Quisquis ergo ex his omnibus non elegerit, quo occupetur  opere, famem cum improperio sustinere contentus sit.



§ XXI.---EX REGULA CASSIANI .

[a 1Kb] Illud quoque apud Patres omni obseruantia custoditum est, ut [b 1Kb] in responsione Alleluie nullus dicatur psalmus, nisi ille, qui in titulo sub [c 1Kb] Alleluie inscriptione prenotetur.



§ XXII.---Item ex eadem Regula .

[d 1Kb] Cum autem fuerint orationes canonice ex more finite, unusquisque ad suum recurrens locum, aut solus, [e 1Kb] aut cum alio pro societate operis, uel disciplinatus sedere permittitur, [f 1Kb] idem iterum orationum officium uelut peculiare sacrificium studiosius celebrare non cesset.



§ XXIII.---Item ex eadem Regula .


Nec ulterius quisquam post purificationem nocturnarum uigiliarum in requiem somni iterum resoluatur, donec superueniente die nocturne meditationi operatio diurna succedat: ne forte puritatem nostram psalmis, orationibus acquisitam inuidus diabolus quadam somni illusione contaminet. Quia post illam satisfactionem confessionis, quam Deo pro negligentiis, siue ignorationibus nostris, obtulimus, inuidus inimicus, si tempus quietis inuenerit, maculare festinat, et tunc fiduciam nostram precipue deiicere, atque eneruare contendit, cum frequentius et purius nos orare preuiderit. Nam  multoties quos per totum noctis spatium sauciare non potuit, post completas uigilias sub unius hore breuissimo tempore quiescentes dehonestare conatur.



§ XXIu.---Item ex eadem Regula .

[h 1Kb] Completis autem uigiliis, et absolata congregatione, nullus, uel ad modicum, stare cum altero, aut sermocinari presumat, nisi forte necessitas alicuius operis opportuni aliquid ante deliberare compellit. Cum uero in opere fuerint fratres, nulla inter eos sermocinatio penitus conferatur; sed sic unusquisque opus exsequatur iniunctum, [i 65Kb] ut psalmum aut Scripturam quamlibet memoriter recenseat, et non solum conspirationi noxie, uel consiliis prauis,  sed nec otiosis quidem fabulis aliquam unius hore partem impertiat; sed in spiritali meditatione et lingue et cordis sit iugiter occupatus. Summa namque obseruantia custodiri debet, ne quis cum alio precipue uel ad punctum temporis pariter stet, aut alicubi in partes cedat, uel manus suas inuicem teneant.



§ XXu.---EX REGULA TARNATENSI .

Omni tempore duabus horis die spiritali [i 1Kb] meditationi uacabunt. Aestatis uero tempore [k 1Kb] matutinis ex more completis, et prima dicta, omnes opera que iubentur assumant. Deinde tertia celebrata, ad  expedienda que suscepta fuerant reuertantur. [a 1Kb] Nec collocutione quarumcunque fabularum secularium occupentur, nisi fortasse hec proferat sermo relatoris, quod animam edificet audientis. A sexta quoque hora usque ad nonam uacent quieti uel etiam lectioni. Post horam uero nonam usque ad horam lucernarii [b 1Kb] omnes in unum solatium commodabunt. Hiemis uero tempore, matutinis uel prima transactis, omnibus usque ad tertiam uacare conceditur lectioni. Qua consummata, gratanter quod eis iniunctum fuerit implere festinent, ut iam dictum est, usque ad horam lucernarii. [c 1Kb] Hi uero qui deputati esse uidentur culture, hac obseruatione constringi pro operis assiduitate non possunt; sed, ut tempus exegerit, aut labor eorum opera iniuncta monstrauerit,  sic consideratione prepositi gubernentur, binis et ipsi horis lectioni nichilominus uacaturi. Quando messes et uindemie colliguntur, bis in die, id est, hora sexta et duodecima, refectionem accipiant. Quarta uero et sexta feria ita moderari opera debet, ut, si fieri potest, statuta ieiunia non amittant, sed uniuersa, prout utilitas aut labor exegerit, ita senioris iudicio disponantur. Nemo tamen extra monasterium manducet aut bibat; hoc enim Regule non recipit disciplina, ut uel poma uilia sumantur. Aquam ipsam ante refectionem legitimam bibere non presumant.



§ XXuI.---EX REGULA CUIUSDAM PATRIS .

Operandum namque est omni tempore preter dies festos, ut habeatur uel proprie necessitatis  usus, uel egenis unde detur [d 1Kb] suffragium. Sic tamen  operi manuum insistendum est, ut lectionis fructus non omittatur, sed statuto tempore operi detur intentio, ac deinceps lectioni diuine uacetur. Operatio manuum ab hora secunda sumat exordium, et in horam nonam finem accipiat: ab hora uero nona lectio usitetur. Et si aliquando proprium aliquod opus faciendum aut uestimenti consuendi uel lauandi, aut quodlibet aliud opus, per abbatis, uel prepositi commeatum faciant. Et si forte opus [e 1Kb] fortius superuenerit, ut maturius arripiant operari, uel propter feruentem estum, hoc abbatis arbitrio considerandum est, ut secundum quod tempus exigit, aut fortioris laboris pondus, uel ad sextam, ut iuste iudicauerit, ab opere sit quiescendum, et post quietem uel refectionem usque ad uesperam sit operandum. Illud  inter omnia uel abbas, si presens fuerit, cerceat, aut prepositus, qui eius uice relinquitur, ut nullus penitus monachus fabulis otiosis preter necessariam interrogationem uacare permittatur, sed in ipso opere manuum operis Dei recordatio teneatur. Id est, ut dum exterius per temporalem opportunitatem manus operibus occupantur, interius mens cum lingue meditatione psalmorum ac scripturarum recordatione dulcescat. Nam si uiolator huius regule fabulatione delectetur, silentii pena castigetur. Focos uero [f 1Kb] in schola penitentes  bini et bini per hebdomadas faciant. Similiter [g 1Kb] ad caput fratrum lauandum per singula sabbata, [h 11Kb] uel balnearum usus per festas solemnitates preparent; [i 1Kb] aut si sunt alia extrema, penitentes faciant, ut dum  mente humili et contrito corde hec propter timorem.  Domini faciunt, ab omnipotentis Dei misericordia celerius a suis delictis lauentur. [a 1Kb] Quando ad opera eundum est, istud capitulum psallatur: [b 1Kb] Sit splendor Domini Dei nostri super nos, et opera manuum nostrarum dirige. [c 1Kb] Quando uero finitur opus, istud dicatur capitulum: Benedicat nos Dominus Deus noster, et benedicat nos Deus, et metuant eum omnes fines terre.



§ XXuII.---EX REGULA FRUCTUOSI.

[d 1Kb] Cum uacant [e 1Kb] ab operatione fratres, [f 1Kb] nullus se proprio citra permissionem decani uel prepositi mouere audeat loco, neque conferre fabulas, deambulationesque peragere inquietas et otiosas; sed residens  [g 1Kb] operi manuum, siue lectioni intentus, aut in orationis contemplatione defixus, signo uniuersali monitus surgat concitus, communi oratione uel operatione detinendus. Alias neque respicere, neque appellare alium citra permissionem sui senioris est quisquam e fratribus permittendus. In habitu quoque et gressu monachi ita definitum est, ut nulla diuersitas esset, sed omnes cultu uestimentorum, non uario, sed uno et sincero manerent.



§ XXuIII.---EX REGULA SANCTI AUGUSTINI  [h 1Kb] .

Qui infirmi sunt ex pristina consuetudine aliter tractantur in uictu, etc.



CAPUT LuI. DE QUADRAGESIMAE OBSERuATIONE.



§ I.---EX REGULA SANCTI BENEDICTI.

[a 1Kb] Licet omni tempore uita monachi Quadragesime debeat obseruationem habere, tamen, quia paucorum est ista uirtus, ideo suademus istis diebus Quadragesime omni puritate uitam suam custodire, omnes pariter et negligentias aliorum temporum his diebus diluere. Quod tunc digne fit, si ab omnibus uitiis temperamus, orationi, fletibus, lectioni et compunctioni cordis, atque abstinentie operam damus.  [b 1Kb] Ergo his diebus augeamus nobis aliquid ad solitum pensum seruitutis nostre orationes peculiares, ciborum et potus abstinentiam: unusquisque super mensuram sibi [c 1Kb] indictam aliquid [d 1Kb] propria uoluntate [e 1Kb] cum gaudio sancti Spiritus offerat Deo. Id est, [f 1Kb] subtrahat corpori suo de cibo, de potu, de somno, [g 1Kb] de loquacitate, de scurrilitate: et [h 1Kb] cum spiritalis desiderii gaudio [i 30Kb] sanctum Pascha exspectet. Hoc ipsum tamen quod unusquisque offert, abbati suo  suggerat, et cum eius fiat [a 1Kb] oratione et uoluntate. [b 1Kb] Quia quod sine permissione Patris spiritalis fit, presumptioni deputabitur, non mercedi. Ergo cum uoluntate abbatis omnia agenda sunt.



§ II.---EX REGULA SANCTI BASILII .

Interrog. [c 1Kb] Si quis supra uires uult abstinere, ita etiam ut in opere mandatorum impediatur per nimiam abstinentiam, si oportet ei concedi? Resp. Interrogatio uestra non mihi uidetur competenter adhibita. [d 7Kb] Non enim continentiam in cibis solum esse diximus: [e 69Kb] nam hec ab apostolo Paulo etiam culpabilis inuenitur, si non cum fide et ratione fiat, [f 1Kb] cum dicit: Abstinentes se a cibis quos Deus creauit . Sed illam diximus esse perfectam continentiam, qua se quis a prioribus suis uoluptatibus continet. Quantum  autem habeat periculi, qui uoluntatem propriam facere uult, et non Domini, certum est ex his que Apostolus dicit: Facientes uoluntatem carnis et cogitationum, eramus natura filii ire, sicut et ceteri .



§ III.---Item .

Interrog. [g 13Kb] Qui satis ieiunat et in refectione non  potest communem cibum cum omnibus sumere, quid magis eligere debet, ieiunare cum fratribus et cum ipsis reficere, aut propter maiora ieiunia alios cibos requirere? Resp. Ieiunii mensura non debet ex uniuscuiusque uoluntate pendere, sed [h 7Kb] ex iussu et institutione [i 22Kb] eorum qui communiter Deo seruiunt: [i 1Kb] sicut et illorum in omnibus unanimitas et consonantia refertur: quia in Actibus apostolorum  [k 1Kb] cor et animam unam [l 31Kb] habuisse signantur. [m 31Kb] Si quis ergo rationabiliter ieiunat, etiam uirtutem, ut sustinere possit, a Domino consequitur: Fidelis enim est qui repromisit .



§ Iu.---EX REGULA MAGISTRI .

[n 1Kb] Unum coctum omnibus pulmentum sufficiat; et  [o 1Kb] in secundum, quodcunque fuerit crudum cum pomis: panis hordeacei quadre due. Ab ipso die Quadragesime [p 1Kb] usque in tricesimam propter laborem binas ad diem fratres non amplius accipiant potiones, id est, unum merum, et unum caldum. A tricesima uero usque in uicesimam singulos meros accipiant. A uicesima uero usque ad Pascha uinum  omnibus subtrahatur, absque infirmis, et infantibus intra duodecim annos, et senio iam defessis. Sed hoc de infirmis consideret abbas, ne aliquis mentiatur et fingat infirmum. Firmis uero uel suo uoto abstinentibus mista salibus [a 56Kb] cum cimino uel apii semine calida aqua misceatur. Oleum non in cacabis, sed in ferculis propter abstinentes mittatur. Qui abstinentes in ipsis tamen mensis decadum suarum [ [b 1Kb] quod in mensa que in suo numero fuerunt] ordinatione Maioris iuxta iubeantur sedere: ut abstinentes de una mensa in una comedant scutella. Ideo enim diximus inter alios fratres [c 1Kb] communiter abstinentes sedere: ut erubescant uoraces [d 1Kb] in communi natura non posse pariter gule desideria refrenare, et in eligendis bonis diuinam cum abstinentibus non posse gratiam  promereri. Nam ipso die Quadragesime cum communicant, primo ieiunio, antequam communicent, detur licentia ab abbate in oratorio talis. Dicat abbas omnibus fratribus: Qui uult pro anima sua spiritaliter laborare et aliquid abstinere, ad bonum hoc opus liberam ei uoluntatem concedimus. Qui uero noluerit, regule de hoc titulo constituta accipiet, et quadragesime contentus erit mensura. Iam qui de fratribus uoluerint aliquid abstinere, ibi in oratorio uadant, et humilient se ad genua abbatis agentes gratias de boni actus uoluntate concessa: et post impensam humilitatem simul et ore suo abbati indicent, quis quid uoluerit abstinere. Nam ideo in oratorio abstinentes diximus designari, ut ad mensas cum hoc ipsum continent ad escam in Quadragesima  corpori perdendam, a tepidis uel gulosis fratribus non iam hoc ipsum represumere, uel secum comedere suadeantur, cum non uult quis uidere a se alium meliorem. Sed sint ergo hi tales testimonio oratorii de omnibus apud Deum electi etiam abstinentes designati. Merito enim de resurrectione Domini  debent in Pascha letari cum Christo, qui corpus suum per abstinentiam cum eo crucifixerunt in Quadragesima, dicente de tristitia Scriptura: Qui seminant in lacrymis, in gaudio metent . Et: In paucis uexati, in multis bene disponentur . Nam Quadragesima huius presentis parui seculi obtinet typum, Pascha uero future uite eternam letitiam bonis indicat: in tantum, [e 1Kb] ut quod in sexaginta diebus abstinetur, [f 1Kb] manducare liceat toto anno. Sic qui in presenti uita seculi huius aliquid desideriis suis uel carni subduxerit, in loco sancto abundanter licet anime de melioribus diuinis deliciis in perpetuo saginari; quia in hoc paruo tempore pro Domino uoluit contristari, cum eo merebitur in futuro letari. [g 1Kb] Ieiunia uero Quadragesime  protrahentur in uesperam; id est, post lucernaria reficiatur omnibus ipsis sexaginta diebus. [h 1Kb] Quia quinta feria ieiunatur, absque Dominica. In qua Dominica sero penitus nichil cenent, ut una sit in ipsis diebus a die refectio. Ieiunium uero in Quadragesima propter superuenientes non frangatur a domesticis fratribus. Qui uero uoluerint fratres [i 1Kb] ieiunium superponere, in ipso superposito die, in labore cum fratribus non spectentur, solummodo laborantibus fratribus legant: ut otiosi non sint, et pro pane uerbo Dei reficiantur. Ideo enim in spiritu legendo laborent, ut, sicut scriptum est, qui non manducat, non laboret: nisi in illa refectione, in qua sine pane reficitur, hoc est in eloquio Dei, dicente Scriptura: Non in pane solo uiuit homo, sed in omni uerbo Dei  . In ipsis uero sexaginta diebus, in monasterio fratribus ab hebdomadariis pedes non lauantur, solummodo discalciantur. Superuenientibus quibusuis lauentur, propter illius mulieris testimonium, que lauit, et de [i 156Kb] alabastro unxit pedes Saluatori cenanti . In cena uero Domini mittant manus pro  benedictione ad lauandos pedes abbatis; et postea omnibus prepositis cum solatio fratrum. [a 1Kb] Inchoando tamen abbas lauet simul et ostiariis. Ipse maior lauet pedes, cum et ipse humilem se in hoc obsequio prebet, digne omnibus in honorem exaltatior iudicetur. Deinde Prepositi omnibus in decada sua lauent pedes et tergant. Sexta uero feria lucescente, que est ante sabbatum sanctum, nocturnos solummodo faciant: [b 3Kb] quia adhuc Nocturni ante pullorum cantum dicti de quinta adhuc feria sunt; [c 1Kb] etiam Matutinos, uel ceteras horas uel constituta officia Dei usque ad missas Sabbati: ubi tam prolixum psalmorum silentium in ore psallentium resurrectionis Alleluia aperiat. [d 1Kb] Ergo cum ad nocturnos quinte ferie dictos  ulterius [e 2Kb] usque ad missas sabbati non psallent. [f 1Kb] Orationes tamen illas Quadragesime puras compleant, et ipso sexte ferie die lente sibi loquantur de tristitia Dominice passionis; nec se superuenientes salutent. Nam extra infirmos, et infantes et senio peruinctos, [g 1Kb] quicunque de sanis reficere uoluerit, sine accepta benedictione et non signata refectione reficiat: ut a gula sua, uel a semetipsis [h 1Kb] communicati erubescant cum aliis [i 20Kb] superponentibus pro Dei speranda mercede unum diem non posse ieiunum uoluntarie pertransire, cum aliis ab inuito interdum triduana transire ieiunia indigentie imponat necessitas. Et tum qua fronte futura octaua Pasche in Dominice resurrectionis uictoria desideret  epulari, qui in [a 1Kb] tristitie causam ipsius passionis una die noluit cum Christo crucifigere carnem. Sacramenta uero altaris in [b 1Kb] patena maiore uitrea finiantur: ut cum sexta feria Iudei ad passionem Christum quesierint, sit ipso die mentibus nostris reclusus, ut sabbato nobis per resurrectionem in nouo sacramento appareat. Iam qui sexta feria refecturi sunt, sine communione reficiant: ut agnoscatur iamque sexta feria iniuste refici sine Christo. [c 1Kb] Lotio uero rerum, uel apparatus Paschalis ipso die procuretur. In qua sexta feria [d 1Kb] altaris uelamen, uel uniuersus oratorii subtrahatur ornatus; simul et lucerne et cicendeli totum intra monasterium negetur aspectus. In nobis tristitia habeatur ipso die, cum mundo uerum Domini lumen  per passionem abscedit. Et in sequenti lumen lucescente sabbato per totum mundum pro letitia reponatur, quando per resurrectionem Christi letitie ad nos lumen reuertetur. Nam omni tempore sic  ornatum et mundum debet esse monasterium, ut per omnia introitorum loca munda ornata uelis uideatur ubique quasi una ecclesia: ut ubique ad se inuicem occurrentes deceat, libeat, et delectentur orare.



§ u.---ITEM BEDAE.

[e 1Kb] Ecce ieiunium quadragesimale, Domino auxiliante, iam plurima ex parte compleuimus. Testis est unicuique conscientia sua, quia quanto districtius se sanctis his diebus Domino mancipasse meminit, tanto amplius gaudens sanctum Dominice resurrectionis tempus exspectet. At si quem forte adhuc conscientia minus perfecte castigata accusat, nulli dubium, quin pauidus et tremens tante solemnitatis prestolatur aduentum. Nec tamen hic talis de salute  diffidat, neque aliqua suorum numerositate uel enormitate scelerum confusus barathrum desperationis incidat, iuxta illud Salomonis: Impius cum uenerit in profundum [f 6Kb] malorum, contemnit .



CAPUT LuII. DE FRATRIBUS QUI LONGE AB ORATORIO LABORANT, AUT IN uIA SUNT.



§ I.---EX REGULA SANCTI BENEDICTI.

[a 1Kb] Fratres, qui omnino longe sunt in labore, et non possunt occurrere hora competenti ad oratorium, et abbas hoc perpendit quia ita est, agant ibidem opus Dei ubi operantur, cum tremore diuino [b 1Kb] flectentes genua. Similiter qui in itinere directi sunt, non eos pretereant hore constitute; [c 1Kb] sed ut possunt [d 1Kb] agant sibi, et seruitutis pensum non negligant reddere.



§ II.---EX REGULA SANCTI PACHOMII .

[a 1Kb] Et si [b 1Kb] in naui fuerit, et in monasterio, et in agro, et in itinere, et in quolibet ministerio, [c 1Kb] orandi et psallendi tempora non pretermittet.



§ III.---EX REGULA SANCTI BASILII .

Interrog. [d 1Kb] Si quis circa cellarium, uel coquinam, uel alia huiuscemodi opera occupatus est, et non occurrat adesse [e 316Kb] ordini psallentium, uel ad orationem, nichil damni patitur in anima?---Resp. Unusquisque in opere suo obseruare debet propriam regulam. Sicut membrum in corpore et damnum habebit, si neglexerit in eo quod iniunctum est ei: et de communi fratrum utilitate negligens amplius periclitabitur. Et mente et deuotione complere debet  id quod scriptum est: Cantantes, et psallentes in cordibus uestris Domino . Si enim corporaliter non occurrerit adesse cum ceteris ad orationis locum, in quocunque loco inuentus fuerit, quod deuotionis est, expleat. Oportet tamen obseruare, ne forte quis possit complere in tempore suo, quod complendum est, et occurrere; sed dum loqui uult, occasiones nectit, tanquam in ministerii opere occupatus.  Quod qui tacit, et offendiculam ceteris prestat, et ipse negligentis crimen incurrit.



§ Iu.---EX REGULA MAGISTRI .

[f 1Kb] Cum fratres spiritales sine laico ambulant iuncti ad se, et [g 1Kb] cantantes modice de uia flectant genua, et post orationem redeant in uiam; mox ab omni uerbo alieno a Deo tacentes propter reuerentiam operis Dei, et sic ambulando petita prius benedictione impositum prorumpant in psalmum; quem cum expleuerint, [h 1Kb] stent modicum, et inclinato capite modice [i 1Kb] orent; qua oratione expleta, mox inchent uiam ambulare cum psalmo; quo expleto, stantes orent; qua item expleta oratione, psalmum simul ambulando inchent; quo expleto, iterato curuati in humilitate orent. Ergo cum omnem ipsius  hore consuetudinem expleuerint, modicum [i 1Kb] secedentes in partem flexis genibus orent, et [k 1Kb] complentes uicibus sibi, tunc demum reuertantur ad uiam: et sic se [l 1Kb] communibus fabulis, si uoluerint, misceant. Tamen illis horis quibus opus Dei ambulando perficiunt, caueant, ne diuino occupati opere in aliud inter se uerbum immisceant. Si uero misti cum laicis ambulant, sequestrantes se ab eis in partes stirpium,  [a 1Kb] aut, si immundus fuerit locus et latebras non prebuerit [b 1Kb] eis, retro se aliquantulum faciant, et flexis genibus trium psalmorum capita dicentes mox una gloria explicent; deinde dicentes uersum, et post uersum modicam orationem facientes, complentes exsurgant et sequantur uie collegas. Ideo enim plus ad singula capita trium psalmorum cum una gloria a fratribus non diximus dici, ne perambulante solatio laico, cui de causa Dei cura non fuit, [c 1Kb] derelicto forte fratribus spiritalibus triuio, nescientes forte fratres uiam in multifariam separentur semitam per errorem, et postea amara in anima tristitia occupentur, et peniteat forte eos in lucris anime remorasse. Sed hoc ut sic compleant, exeuntes de monasterio fratres ab abbate aut prepositis suis debent moneri. In nubilo  uero die, cum radios suos sol mundo absconderit, siue in monasterio, siue in uia, siue in agro, [d 1Kb] horarum transacta perpensatione fratres estiment, et queuis hora sit, consuetum tamen compleatur officium; et siue ante, siue retro, a certa hora dictum sit, [e 1Kb] consuetum hore opus tamen Dei non  pretereat, [f 1Kb] sed agatur; quia obscuritas nubium cito absente sole hos religio excusat, quos culpa agentes non inuenit.



§ u.---EX REGULA STEPHANI .

[g 1Kb] Opus Dei quod per diem in quocunque loco operantes fratres per horas institutas dicent, cum disciplina et timore Dei consona uoce dicatur: non prout unusquisque operis excusatione, aut occupatione uoluerit [h 1Kb] obrute; nec presumendo iunior ante seniorem prosiliat, et immatura festinatione precedat; et diuinum opus, quod cum timore agendum est, per inordinatam audaciam insipienter et non sapienter psallatur. Tali enim consuetudine iam infecte mentes et fauces aliquorum fratrum ad  consonantiam intra oratorium, nisi cum magno commotionis freno non queunt retineri. Ut ergo hoc usurpationis uitium abiiciatis a uobis, caritatis simplicitatem hortamur. Talium enim Deus omnium exauditor est. [i 358Kb] Ipse enim misit angelum suum, et tulit me de ouibus Patris mei.



CAPUT LuIII. DE FRATRIBUS QUI LONGE SATIS PROFICISCUNTUR.



§ I.---EX REGULA SANCTI BENEDICTI.

Fratres qui [a 99Kb] pro quouis responso diriguntur, et eodem die [b 1Kb] sperantur reuerti ad monasterium,  [c 6Kb] non presumant foris manducare: nisi forte ab abbate suo eis precipiatur. Quod si aliter fecerint, [d 1Kb] excommunicentur.



§ II.---EX REGULA PATRUM .

Si quis uero extra conscientiam abbatis, uel prepositi qualemcunque locum egressus gule, uel ebrietati se sociauerit; aut si in proximo transmissus pro sua leuitate uel gule, non statim expedita necessitate ad cellulam redierit, ut canones docent, aut triginta diebus a communione separetur, aut uirgis cesus emendetur.



§ III.---EX REGULA MAGISTRI .

[b 1Kb] Exiens frater de monasterio interroget: Quid tu iubes, domine Pater; si pro caritate ab eo ad quem mittor, aut ab alio aliquo retentus fuero ad mensam et cum iuramento suasum mihi fuerit ad manducandum, [c 1Kb] quid frangendum erit, aut non, ieiunium? Respondeat abbas dicens: Si spiritalis  frater pro aduentus tui letitia secum tamen ad manducandum te per caritatem petat, primam quidem eius petitionem, si quarta, aut sexta feria, aut sabbatum fuerit, nega; secunde uero iterate eius petitioni pro caritate iam consenti: aliis uero diebus extra istas ferias prime petitioni spiritalis ad manducandum effectum concede. Si uero secularis erit apud se reficiendi petitio, quarta, sexta feria et sabbato non permittimus te ieiunium frangere; quantisuis petitionibus nega usque tamen ad iuramentum. Nam forte cum per aliqua diuina et sancta fueris adiuratus, iam consenti in his tribus feriis: ut agnoscaris Dominum amare, cum per eum coniuratus consentis. Et quod secunde petitioni spiritali fratri pro caritate uolendo concedis,  iuste laico diuino te nomine coniuranti, licet  nolendo, consentis. Si uero in his tribus feriis sine adiuramento diuini nominis [d 1Kb] apud te erit persuasio frangendi ieiunium, [e 1Kb] excommunicare apud laicos non permittimus fratres; sed ad suam [f 1Kb] excommunicationem [g 1Kb] exspectet oratorium reuertentes. [h 1Kb] Si uero prolixitate itineris sero erit frater reuersurus, si tamen ab aliquo, ut diximus, laico in his tribus feriis sine iuramento suadeatur ieiunium frangere, non tamen ei se promittat reficere. Si uero ad hunc secularem frater mittitur, [i 1Kb] qui in omnibus iam conuersum similantem religiosis actibus sola adhuc uideatur tonsura dissimilis, huius suasioni in tribus feriis pro iam conuersi forma uel caritate post primam, ut diximus, petitionem refectionis concedatur effectus. Aliis uero feriis si apud suadentem  de refectione a transmisso fratre [i 1Kb] adhuc tarda fuerit agenda mora, aut sexta, aut nona aut uespera fratri manducare permittatur: ne extra horas refectionum constitutas consuetus modus sancti propositi excedatur. Iam si nulla est mora et uia a fratre repedari sub die necesse est, quaqua hora festinantibus fratribus fuerit persuasum, mox consentiat, ne non sumptus monasterii habeat frater [k 1Kb] et consuetam refectionis horam [l 1Kb] longinque occurrere uie, et tarde fratri per lassitudinem reuertenti in preparata diuersorum refectione mensa monasterii iam explicita leuetur, [m 3Kb] et utrumque decipiatur adueniens. Et item ideo a festinante fratre extra horam consuetam refectioni consensus conceditur, ut non petentis pro caritate hospitis animus contristetur.



CAPUT LIX. DE ORATORIO MONASTERII.



§ I.---EX REGULA SANCTI BENEDTCTI.

[a 75Kb] Oratorium hoc sit, quod dicitur: nec ibi quidquam aliud geratur et [b 1Kb] contendatur. Expleto opere Dei, omnes cum summo silentio exeant, et habeatur reuerentia Deo: ut frater, qui forte sibi peculiariter uult orare, non impediatur alterius improbitate. [c 1Kb] Sed et si alter uult sibi forte secretius orare, [d 1Kb] simpliciter intret et oret [e 1Kb] non in clamosa uoce, sed in lacrymis [f 1Kb] et intentione cordis. Ergo qui simile opus non facit, non permittatur explicito opere Dei remorari in oratorio  ne alius impedimentum patiatur.



§ II.---EX REGULA SANCTI AUGUSTINI .

[g 1Kb] In oratorio nemo [h 1Kb] aliquid agat, nisi ad quod est  factum, [i 1Kb] fiat. [i 1Kb] Aut si forte etiam aliqui preter horas constitutas, si eis uacat, [k 1Kb] et orare uoluerint, non eis sint impedimento, qui ibi aliquid [l 1Kb] agendum putauerint.



§ III.---Item .

[m 1Kb] Psalmis et hymnis cum oratis Deum, hoc uersetur in corde, quod [n 1Kb] profertur in uoce.



§ Iu.---EX REGULA TARNATENSI .

[o 1Kb] In oratorio preter orandi et psallendi cultum ponitus nichil agatur, ut nomini huic et opera iugiter impensa concordent: ut si aliquis preter constitutas horas Domino supplicaturus ingreditur, uotum suum occupatio aliena non tardet. [p 1Kb] Nolite  cantare, nisi quod [a 1Kb] legitis esse cantandum. [b 1Kb] Carnem uestram mortificate per abstinentiam, domate ieiuniis et uigiliis. Animam uero uestram nitore bone conscientie abluite.



§ u.---EX REGULA MAGISTRI .

[c 1Kb] Exeuntes de oratorio fratres mox taceant; nec  etiam psalmos [d 1Kb] meditando exeant: ne quod in tempore suo cum reuerentia dictum est, extra tempus foris per extollentiam decantetur. Ergo exeuntes de oratorio taceant statim: quia psalmorum explicatum est tempus, et taciturnitatis inceptum est, sicut dicit Scriptura: [e 16Kb] Omni rei tempus .



CAPUT LX. DE HOSPITIBUS SUSCIPIENDIS.



§ I.---EX REGULA SANCTI BENEDICTI.

[a 1Kb] Omnes superuenientes hospites, [b 1Kb] tanquam Christus, suscipiantur. Quia ipse dicturus est: Hospes fui, et [c 1Kb] suscepistis me . Et omnibus congruus honor exhibeatur, maxime domesticis fidei et peregrinis. Ut nuntiatus fuerit hospes, occurratur ei a Priore [d 1Kb] uel a fratribus cum omni officio caritatis; [e 1Kb] et primitus orent, et sic sibi socientur in pace. Quod pacis osculum non prius offeratur, nisi oratione premissa, propter illusiones diabolicas. In ipsa autem salutatione omnis exhibeatur humilitas. Omnibus uenientibus, siue discedentibus hospitibus [f 1Kb] inclinato capite uel prostrato omni corpore Christus in eis adoretur, qui et suscipitur. Suscepti autem hospites [g 1Kb] ducantur ad orationem; et postea sedeat cum eis Prior, [h 1Kb] aut cui iusserit ipse. [i 1Kb] Legatur coram hospite lex diuina, ut edificetur; [i 3Kb] et post hec  omnis ei exhibeatur humanitas. [a 1Kb] Ieiunium a Priore frangatur propter hospitem: [b 1Kb] nisi forte precipuus sit dies ieiunii, qui non possit uiolari. Fratres autem consuetudinem ieiuniorum prosequantur. Aquam in manibus abbas hospitibus det. Pedes hospitibus tam abbas quam cuncta congregatio lauet. Quibus lotis, hunc uersum dicant: Suscepimus, Deus, misericordiam tuam [c 1Kb] in medio templi tui. Pauperum et peregrinorum maxime [d 1Kb] susceptioni cura sollicite exhibeatur. [e 1Kb] Nam diuitum terror ipse sibi exigit honorem. Coquina abbatis et hospitum super se sit: ut incertis horis superuenientes hospites, qui nunquam desunt monasterio, non inquietent fratres. [f 1Kb] In quam  coquinam ad annum ingrediantur duo fratres, qui ipsum officium bone impleant. Quibus, [g 1Kb] ut indigent, solatia administrentur; ut absque murmuratione seruiant; et iterum, quando occupationem minorem habent, exeant, ubi eis imperatur, in opera. Et non solum ipsis, sed et omnibus [h 1Kb] officiis monasterii, sit ista consideratio, ut, quando indigent, solatia accommodentur eis; et iterum, quando uacant, obediant imperanti. Item et cellam hospitum habeat assignatam frater, cuius animam timor Dei possideat: [i 1Kb] ubi sint lecti strati sufficienter; [i 1Kb] et domus Dei a sapientibus sapienter administretur. [k 92Kb] Hospitibus autem, cui non precipitur, nullatenus societur,  neque colloquatur. Sed si obuiauerit, aut uiderit, salutaris humiliter, ut diximus, et petita [a 1Kb] benedictione, pertranseat dicens, sibi non licere colloqui cum hospite.



§ II.---EX REGULA MACARII .

[b 1Kb] uenientibus eis nullus, nisi unus, cui cura circa hospitale fuerit iniuncta, responsum det. [c 1Kb] uenientibus orare, uel pacem offerre nulli liceat, nisi prius iubeatur ab eo qui preest Patre: et oratione simul peracta sequatur ordinem suum pacis osculum. Nec licebit alicui fratri cum superueniente sermocinari, nisi soli qui preest, Patri, aut quibus ipse iusserit.



§ III.---EX REGULA PATRUM .

[d 1Kb] Aduenienti peregrino [e 1Kb] nichil plus exhibeat [f 22Kb] quam pacem: reliquum non sit illi cura unde uenerit, pro  quo uenerit, uel quando ambulaturus sit; nec se iungat ad fabulas cum illo.



§ Iu.---EX REGULA SANCTI PACHOMII .

[g 1Kb] Quando ad ostium monasterii aliqui uenerint, si clerici fuerint, aut monachi, maiori honore suscipiantur; lauabuntque pedes eorum [h 1Kb] iuxta Euangelii preceptum ; et deducent ad locum xenodochii, prebebuntque omnia, que apta sunt usui monachorum. Quod si uoluerint orationis tempore atque [i 1Kb] collecte uenire ad conuentum fratrum et eiusdem fidei fuerint, ianitor uel minister xenodochii nuntiabit Patri monasterii; et sic deducentur ad orandum.



§ u.---ITEM EX REGULA MACARII.

Hospitalitatem sectantes per omnia , et  ne auertas oculum, aut inanem dimittas pauperem: ne forte Dominus in hospite aut paupere adueniat, et uideat te hesitantem, et contemneris; sed omnibus te hilarem ostende et fideliter age.



§ uI.---EX REGULA FRUCTUOSI .

[i 1Kb] Hospitibus et peregrinis fratribus cum summa reuerentia caritatis et ministrationis obsequia sunt prebenda; et ad uesperum lauandi pedes. Et si ex itinere sunt confecti, [k 1Kb] oleo perungendi sunt. [l 1Kb] Lectuaria, lucerna, et stramina mollia exhibenda: ac proficiscentibus iuxta posse cenobii [m 123Kb] uiaticum imponendum. Aegroti omni miseratione fouendi sunt, eorumque languores congruo releuandi sunt ministerio. Tales tamen sunt eis ministri deligendi qui et pulmentaria strenue preparent, et deuoto eis ministerio  obsecundent; et de his que illis residua sunt neque fraudem faciant, neque occulte comestione se illicita polluant.



§ uII.---EX REGULA SANCTI ISIDORI .

[n 1Kb] Aduenientibus hospitibus prompta et alacris susceptio adhibenda est, scientes ob hoc nouissimam consequi retributionem, sicut Dominus dicit: Qui uos recipit, me recipit; qui me recipit, recipit eum qui me misit. Qui recipit prophetam in nomine prophete, mercedem prophete accipiet; et qui potum dederit uni ex minimis istis calicem aque frigide tantum in nomine discipuli, amen dico uobis, non perdet mercedem suam . Et licet omnibus hospitalitatis bonum cum gratia oporteat referri, [o 1Kb] uberior tamen clericis et monachis deferenda honorificentia hospitalitatis.  Prebeantur eis habitacula, lauentur eorum pedes, ut preceptum Dominicum impleatur. Congruis etiam sumptibus eisdem humanitatis gratia prebeatur.



§ uIII.---Item eiusdem .

Nullus propinquum uel extraneum hospitem uel monachum familiarem, seu parentem, uidere absque imperio audeat senioris



§ IX.---EX REGULA TARNATENSI .

Aduenientibus quoque nichil preter humilitatis affectum et debitum famulatum iunior exhibebit; et curam habere de causa qua uenerit, quandoque reuersurus sit, non presumat: quia hoc seniorum sollicitudo, non iuniorum presumptio, debet requirere.



§ X.---EX REGULA MAGISTRI .

[a 1Kb] Cum fratres monasterio extranei superuenerint, si quarta, sexta feria, et sabbatum fuerit, uoce presentis abbatis aut cellerarii, si absens fuerit abbas, rogentur ad refectionem remorari ad nonam. Si autem usque ad tertiam admonitionem non usque ad nonam consenserint remorari, sed pro certo se urserint ambulare, propter caritatem aduentus eorum, fracto ieiunio, omnes fratres monasterii cum eis ad sextam [b 1Kb] communicent. Si autem ante sextam se urserint ambulare, queuis hora fuerit festinationis inuenta, iam sine domesticis fratribus ipsi soli reficiant, et ieiuni de monasterio non permittantur abscedere propter uiam, quia [c 1Kb] in panis fractione cognita est caritas Christi: sicut [d 1Kb] in Actibus  apostolorum legitur fracta Eucaristia et sumpta, a se apostolos discessisse Andream et Ioannem.



§ XI.---Item ex eadem .

[e 1Kb] Cella autem peregrinorum semote in monasterio constituatur, cum lectis stratis ubi superuenientes fratres maxime ignoti dormiant, [f 1Kb] et bisacias suas ponant: in qua res monasterii, aut ferramenta, aut utensilia non sint posita: ne forte cum putantur hospites spiritales, subito in damno fures inueniantur. Nam et propter cautelam custodiendi, duo fratres de quorum decada et alii coquinam exercent, tandiu ex ipsa decada deputati uicibus a suis  prepositis fratres peregrinos ex improuiso custodiant, quandiu omnes de eadem decada suis uicibus explicent septimanas; et cum de alia decada inchoauerint coquere, et in diebus septimanarum suarum si superuenerint peregrini, tandiu et de eadem decada deputati a suis prepositis superuenientes ex improuiso custodiant, quandiu et ipsis alia decada succedat. Ergo sic omnes decade explicando et [g 1Kb] recapitulando omnes peregrinos aduenientes semper custodiant. Ergo ipsi duo fratres quorum ad custodiam fuerint uices, cum peregrini aduenerint, in eadem cella simul sibi faciant lectos, ut, si forte unus de hospitibus ad oratorium nocte uoluerit ire, et alius noluerit propter lassitudinem se leuare, aut forte uoluerint uicibus foras exire, utrique  habeant singulos ex improuiso custodes: ut et ille qui aut ad oratorium aut egreditur foras per incertos monasterii exitus nocte, et ingressus per occasionem custoditus a domestico fratre ducatur, et cum remanente alter remaneat custos: ut et caritatem solatii uideantur hospitibus adimplere, et res monasterii ab incertis ex improuiso custodiant. Nam et in die ipsi sibi sollicitudinem faciant eos intra monasterium de [h 1Kb] nichil facto oculo custodire. Nam ideo duobus hec cura committitur, ut et in nocte uicibus sint circa peregrinos solliciti, et in die, si forte ex eis unus defuerit occupatus, alter peregrinum a longe custodiens respiciat. Cella ipsa habeat clusuram talem ab intus, qualem a foris: ut nocte ab eis, inclusis secum hospitibus, ab intus missis  clusuris clauis tollatur: quam, ubi norunt, abscondant: ut cum foras forte uoluerit hospes exire, ipse sibi custodes excitet, cum clauem requirit, quo presente incipiat ad ignotum [i 1Kb] refrigerium foras exire. Ipsi enim fratres bisacias eorum et uirgas suscipiant in cella eadem seruaturi [i 1Kb] claue forensi fideliter conseruandas. Iam si forte tales inuenti fuerint hospites qui diu persistendo fideliter et animo laborando indicauerint [k 1Kb] se monasterio perfirmare, suggerant eorum custodes abbati, et lecta eis Regula, uideant quot dies iam habeant in monasterio, et residui dies de induciis eis ad tractandum  secum cedantur. Et cum expleti fuerint constitutarum induciarum dies, et tunc demum si placent eis probate uite uel Regule discipline, sicut de firmandis monasterio fratribus posteriori titulo constitutum est, se monasterio usque ad mortem perseuerando contradant. Quod si non se uoluerint firmare, sed sic laborando quotidie cum fratribus monasterio uoluerint remorari, si contenti sunt pannos  suos uel indumenta in alieno opere [a 1Kb] stricare, sola tamen communis mensa uel uite mensura eis de monasterio prebeatur, de ceteris necessariis preparatio denegetur. Quia [b 1Kb] firmis debent omnia preparari, talibus uero de [c 1Kb] firmitate dubiis sola monasterii mensa sufficiat: et hoc tantum quod uel laborare cum fratribus uolunt remorando, a fratribus illis custoditi duntaxat die noctuque.



CAPUT LXI. SI DEBEAT MONACHUS LITTERAS, EULOGIAS, uEL ALIQUID SUSCIPERE.



§ I.---EX REGULA SANCTI BENEDICTI.

[a 1Kb] Nullatenus liceat monacho neque a parentibus suis, neque a quoquam hominum, nec sibi inuicem, [b 67Kb] litteras, [c 63Kb] eulogias, [d 54Kb] uel quelibet munuscula accipere aut dare sine precepto abbatis. [e 1Kb] Quod si  etiam a parentibus suis ei quidquam directum fuerit, non presumat suscipere illud, nisi prius indicatum fuerit abbati: quod si iusserit suscipi, in abbatis sii potestate, cui illud iubeat, dari. Et non contristetur frater, cui forte directum fuerat, ut non  detur occasio diabolo. Qui autem aliter presumpserit, discipline regulari subiaceat.



§ II.---EX DOCTRINA SANCTI ORSIESII.

[a 1Kb] Si quis in domo monasterii sub preposito manens, nulla re indigens quam in monasterio habere permissum est, et habet patrem fratremque et amicum carissimum, nichil ab eis penitus accipiat, non tunicam, non palliolum, non aliam quamlibet rem. Si autem fuerit comprobatum [b 3Kb] quod minus habeat de his que precepta sunt, [c 1Kb] culpa omnis atque correptio ad prepositum conuertetur.



§ III.---EX REGULA SANCTI BASILII .

Interrog. [d 1Kb] Si quis debet a carnalibus propinquis accipere aliquid?---Resp. Propinquos quidem reddere que sua sunt iis qui ad seruitium Dei accedunt,  necessarium est, et nichil subtrahere, ut non crimen sacrilegii incurrant. uerumtamen hec [e 12Kb] prerogari in conspectu eorum, ad quod uisa sunt pertinere, et illis ipsis prestat occasionem elationis et superbie, et aliis fratribus eiusdem propositi pauperioribus tristitiam generat, ita ut accidat illud in quo Corinthii increpantur ab Apostolo dicente: Quia confunditis non habentes . Et ideo et his qui per loca singula ecclesiis presunt, si sunt fideles et prudentes dispensatores, offerre debent, secundum imitationem eorum qui in Actibus apostolorum  id fecisse prescribuntur, de quibus dicitur: Qui offerentes pretia prediorum suorum ponebant ante pedes apostolorum. Ceterum, quoniam non est omnium huiusmodi dispensationes explere  fideliter, illis offerre conuenit qui apud omnes in hoc officio probati habentur. uerumtamen de his probabit ille qui preest, [f 27Kb] per quem debeant dispensari.



§ Iu.---EX REGULA SANCTI AUGUSTINI .

[g 1Kb] Quicunque autem in tantum progressus fuerit malum, ut occulte ab aliquo litteras, [h 1Kb] uel quelibet munuscula accipiat, si hoc ultra confitetur, illi parcatur et oretur pro illo; si autem deprehenditur atque conuincitur, secundum arbitrium prepositi uel presbyteri grauius emendetur.



§ u.---Item .

[i 1Kb] Consequens ergo est ut etiam [i 3Kb] qui suis filiis, uel aliqua necessitudine ad se pertinentibus in monasteriis constitutis aliquis uel aliqua contulerit uestimenta, siue quodlibet aliud, inter necessaria monasterii [k 3Kb] deputandum est. Non accipiatur, sed sit in potestate prepositi, ut in rem communem redactum, cui necessarium fuerit, prebeatur. [l 1Kb] Quod  si aliquis rem sibi collatam celauerit, furti iudicio condemnetur.



§ uI.---EX REGULA SANCTI ISIDORI .

[m 1Kb] Si quid a parentibus uel extraneis cuilibet monacho collatum fuerit, non erit sub iure priuate rei habendum, sed in potestate abbatis in commune redactum, [n 1Kb] cum necesse est, prebeatur. Monachus enim quidquid quoquo modo acquirit, non sibi, sed monasterio acquirit. Nullus peculiariter separatam sibi ad habitandum cellulam expetat, in qua priuatim a cetu remotus uiuat, preter eum qui fortasse morbo uel etate defessus, hoc ex consulto Patris monasterii, promeruerit. Ceteri tamen quibus nec languor, nec senectus inest, in sancta societate communem uitam conuersationemque retinebunt.



§ uII.---Item.

[o 1Kb] Non est presumendum sine conscientia abbatis [p 1Kb] egenis uel quibuslibet conferre de eo quod regulari dispensatione noscitur monachus possidere:  [a 61Kb] cum alio quoque fratre quippiam commutare, nisi abbas uel prepositus iusserit, nulli licebit: nec habebit quidquam, preter illa que in communi lege monasterii concessa sunt.



§ uIII.---Item ex eadem Regula .

Neque sine abbatis iussu quisque accipere epistolam, uel dare cuiquam presumat.



§ IX.---EX REGULA SANCTI FRUCTUOSI EPISCOPI .

[c 1Kb] Munus denique quodlibet siue epistolas nemo monachus accipiat, [d 137Kb] neque uspiam sine benedictione sui senioris progrediatur; nec cum monacho non iussus stet, siue fabuletur; uel alium proximum uideat, uel extraneum, regulari sententia prefixum est.



§ X.---EX REGULA SANCTI AURELIANI EPISCOPI .

Nihil occulte accipiatis. Sed si quis propinquus aut amicus aliquid in uestimento aut auro, uel aliud quodcunque dederit aut transmiserit, in potestate sit abbatis. Et si cui transmiserit, necesse fuerit, tribuatur; sin uero ille nichil indiget, in commune redactum, cui est necessarium, tribuatur.



§ XI.---Item .

Epistolas precipimus nec dandas, nec accipiendas sine scientia et permissu abbatis



§ XII.---EX REGULA TARNATENSI .

Qui uero litteras uel munuscula cuiuscunque accipere presumpserit, si non statim a quo accepit et que accepit publicauerit, districtioni seuerissime subiacebit. Illa uero que transmissa sunt, [e 1Kb] peregrinis et ignotis deputabuntur, aut certe incendio cremabuntur. [f 1Kb] Sane si quis suis filiis uel aliqua ad se necessitudine pertinentibus aliquid contulerit, in re communi redactum cui necessarium fuerit, tribuatur. Si uero cui transmissum est abbas iusserit dare, tanquam reliqua fidelium munera cum gratiarum  actione percipiet.



§ XIII.---EX REGULA ORIENTALI.

[g 1Kb] Mutare de his que a preposito acceperit cum altero non audebit. Nec [h 1Kb] accipiat melius, et dabit deterius: at contrario datis melioribus et deterius [i 1Kb] accipiens. [i 1Kb] Nemo ab altero accipiat quippiam, [k 1Kb] nisi prepositus iusserit.



§ XIu.---EX REGULA A DONATO COLLECTA .

[a 1Kb] Nullatenus liceat fratri a parentibus suis neque a quoquam hominum, nec sibi inuicem litteras, eulogias, uel quelibet munuscula accipere aut dare sine precepto abbatis. Quod si etiam a parentibus suis ei quidquam directum fuerit, non presumat illud suscipere, nisi prius indicatum fuerit Patri. Quod si iusserit suscipi, in ipsius sit potestate, aut ei  aut cui illud iubeat, dare. [b 1Kb] Quicunque autem  in tantum progressus fuerit, ut occulte litteras ab aliquo aut quelibet mandata aut munuscula accipiat, si hoc ultro confessus fuerit, indulgentiam mereatur, et  oretur pro eo. Si autem celans proditur, uel conuincitur, secundum instituta monasterii Regule grauius emendetur. [c 1Kb] Simili etiam districtioni subiaceat, si uel ipse cuicunque litteras aut munuscula transmittere sacrilego ausu presumpserit. Pro affectu parentum aut cuiuscunque notitia si aliquis transmittere uoluerit litteras aut eulogias panis, Patri suggerat. Et si ipse permiserit, [d 2Kb] per posticiarios det, et ipsi de nomine eius transmittant, cui uoluerit ipse. Sine preposito aut posticiario per se nullus presumat nec dare, nec accipere a quoquam. Quod si presumpserit, superpositionibus peniteat.



CAPUT LXII. [a 1Kb] DE uESTIARIIS ET CALCEARIS FRATRUM.



§ I.---EX REGULA SANCTI BENEDICTI.

uestimenta fratribus secundum locorum qualitatem ubi habitant, [b 1Kb] uel erum temperiem dentur:  quia in frigidis regionibus amplius indigetur; in calidis uero minus. Hec ergo consideratio [c 1Kb] penes abbatem est. Nos tamen [d 1Kb] mediocribus locis sufficere credimus monachis per singulos [e 172Kb] cucullam et tunicam:  cucullam [a 2Kb] in hieme uillosam, in estate [b 24Kb] puram et uetustam; et [c 384Kb] scapulare [d 1Kb] propter  opera. Indumenta pedum [e 73Kb] pedules et [f 1Kb] caligas. [g 295Kb] De quarum rerum omnium colore et grossitudine  [a 1Kb] non causentur monachi, sed quales inueniri possunt  in prouincia qua habitant, [b 1Kb] aut quod uilius  comparari potest. Abbas autem de mensura prouideat, ut non sint curta ipsa uestimenta [a 1Kb] utentibus ea, sed mensurata. Accipientes noua, uetera semper reddant in presenti reponenda in uestiario propter pauperes. Sufficit enim monacho duas tunicas et duas cucullas habere [b 1Kb] propter noctes et propter lauare ipsas res. Id quod supra fuerit, superfluum est: amputari debet. Et pedules, et quodcunque est uetustum reddant, dum accipiunt nouum. [c 78Kb] Femoralia hi qui in uia diriguntur, de uestiario accipiant: que reuertentes lota ibi restituant. Et cuculle  et tunice sint aliquanto a solito quas habent [d 1Kb] modice meliores: quas exeuntes in uia accipiant de uestiario, [e 1Kb] et reuertentes restituant. Stramenta autem lectorum sufficiant, [f 1Kb] matta, [g 22Kb] sagum, [h 120Kb] lena et [i 28Kb] capitale. [i 1Kb] Que tamen lecta frequenter ab abbate scrutanda sunt propter opus peculiare, ne inueniatur. Et, si cui inuentum fuerit, quod ab abbate non acceperit, grauissime discipline subiaceat. Et ut hoc uitium peculiaris radicitus amputetur, dentur ab abbate omnia que sunt necessaria, id est, tunica, cuculla, pedules, calige, [k 2Kb] bracile, cultellum, graphium,  [a 1Kb] acus, [b 71Kb] mappula, tabule, ut omnis auferatur necessitatis excusatio. A quo tamen abbate semper consideretur illa sententia Actuum apostolorum: Quia dabatur singulis, prout cuique opus erat . Ita ergo abbas consideret infirmitates indigentium, non malam uoluntatem inuidentium. In omnibus tamen iudiciis suis Dei retributionem cogitet.



§ II.---EX REGULA PATRUM .

uestimenta uero fratribus necessaria ita abbas omnibus ordinare debet, que monachos deceant, non diuersis coloribus tincta, exceptis cucullis, que  comparantur, si fuerint nigre, uti eas debere censemus.



§ III.---EX REGULA SANCTI PACHOMII .

[d 1Kb] Nemo in domo et cella sua habeat preter ea que in commune lege monasterii precepta sunt: non tunicam laneam, non pallium, non pellem intonsis arietum lanis molliorem, non paucos nummos, non puluillium quidem ad caput, aut aliud uarie supellectilis: exceptis his que a Patre monasterii per domorum prepositos diuidentur, [e 1Kb] id est, armatura sua, [f 126Kb] leuitonariis duobus, et uno attrito ex usu, [g 28Kb] sabano longiori, quo collum humerique  circumdantur, pellicula que pendet ex latere, gallicis et cucullis duobus, zona [a 1Kb] et bacillo. Preter hec quidquid inueneris, absque contradictione auferes.



§ Iu.---EX REGULA SANCTI BASILII .

Interrog. [b 1Kb] Quis est dignus, uel decens habitus Christiani?---Resp. Quoniam sermo in superioribus humilitatem necessariam docuit; ita ut qui uult religiose et pie uiuere, in omnibus et simplicitatem et humilitatem requirat, id est, ea que paruo sumptu acquiruntur, id obseruandum puto in corporalibus usibus, per quod occasiones nobis maiorum occupationum minime fiant. Hoc ergo etiam in obseruatione indumentorum custodiendum puto. Si enim studium nobis habendum est omnium esse minimos et omnium nos nouissimos, certum est quia et indumentis  omnium nos nouissimos deputare debemus. Nam si hi qui gloriam ex indumentorum splendore conquirunt, [c 1Kb] satis agunt quomodo pretiosis et magnificis uestibus uideantur induti, ita consequens est eum qui de ultimis et nouissimis, id est, per nimiam humilitatem, placere studet, eligere debere hoc in quo omnium et ultimus et nouissimus appareat: [d 1Kb] sicut ille e contrario, id est, de summis et pretiosis, uideri clarior et nobilior uult. Si enim in publica cena arguuntur Corinthii quod per suam abundantiam confundant eos qui non habent, certum est quia et in hoc communi et simplici indumento, quod ad communem habitum uel usum pertinet, et [e 1Kb] si alter altero differat habitus, uel pretiosior inueniatur, confundimus non habentes.  Sufficienter quoque etiam Apostolus huiuscemodi usibus breui sermone regulam posuit dicens: Habentes uictum et uestitum, his contenti sumus . Ostendens indumento solo quo contegamur indigere nos, et non uarietate aliqua uestis, et ornamento eius et decore iactari. Que utraque postmodum introducta sunt, humane uite artificiis et luxurie ingenio conquisita. Sed et primus ille indumenti usus hec eadem indicat, cum dicitur Dominum fecisse primis hominibus pellicias tunicas . Sufficiebat enim ad confusionem contegendam huiuscemodi indumenti usus. uerum quoniam nobis prospectum est indumentis etiam et calefieri et foueri, necessarium uidetur ut ad utrumque usus ipse temperetur, quo et operiri nuditas uideatur et uel uis  frigoris, uel omne quod extrinsecus ledit, arceri. Sed quoniam in his ipsis alia quidem sunt meliora, alia inferiora, consequens est ea eligere que usum exhibeant longiorem: ita tamen ut in nullo ledatur regula uoluntarie paupertatis, id est, ne eadem nobis  sint uestimenta ad procedendum preparata et alia ad usum domesticum, et rursus alia ad aliud tempus, uel in nocte, et alia et in die: sed oportet illud ipsum tale esse indumentum, quod nobis sufficere possit ad omnia: ut et in die honestum uideatur indumentum, et in nocte expleat necessitatem. Ex hoc enim fiet ut et habitus noster communis et similis atque unius forme sit omnium, et Christianum etiam uisio ipsa designet. Ea enim que uno prospectu ac proposito geruntur, similia, imo eadem in omnibus esse debent. Utile autem est etiam ex ipsa proprietate uestis et habitus intelligere unumquemque et professionem suam agnoscere in ea uita, qua secundum Deum uiuit, ut sciat sibi etiam actus consimiles esse debere; et ad eos qui nos uident secundum  habitum nostrum equales etiam in actibus apparere debemus. Non enim similiter turpe est in quolibet alio, si inhoneste quid agat, sicut in his qui uitam sobriam etiam in ipso habitu profitentur. Si enim quis uideat de triuio aliquem hominem cedentem alium aut uapulantem publice, uel turpiter proclamantem, aut in tabernis aliisque locis uitam cum dedecore ducentem, nec obseruabit quidem facile huiuscemodi hominem, uel notabit, sciens eum consequenter ad reliquam uitam suam gerere. Si uero eum qui religiosam uitam profitetur, uiderit quis uel parum aliquid contra quam decet facere, obseruant omnes et increpant et ad religionis opprobrium ducunt. Itaque uelut pedagogus est infirmioribus habitus iste religiosior, ut etiam inuitos eos  ab opere inhonesto indecentique custodiat. Denique et Apostolus [f 8Kb] ordinatum episcopum designat, que res ad habitum magis reuocatur. Sed et de mulieribus dicit [g 1Kb] in habitu ordinato esse debere. [h 1Kb] Ordinatus autem esse habitus Christiani dicitur is qui secundum propositum et professionem eius aptus intelligitur. Sicut enim proprium est aliquid militi in habitu [uestimenti], et alius est habitus senatoris, ex quo precipue intelligitur, uel iste quod senator est, uel ille quod miles est; ita etiam Christianus habere aliquid proprium etiam ex ordinatione indumenti ipsius debet. Sed et de calceamentis eadem ratio obseruabitur, ut quod simplicius est, et paratius, et aptum proposito, et usibus sufficiens, id assumatur. Zone quoque usum ostendunt necessarium  esse etiam qui precesserunt nos sancti. Nam Ioannes zona pellicea constringere lumbos suos dicitur ; et Elie antea tanquam proprius habitus ipsius designatur, cum dicitur: uir hirsutus, et zonam pelliceam habens circa lumbos suos  . Sed zona usus Petrus ostenditur, sicut ex uerbis angeli, que ad eum dicta sunt, recognoscimus: Accingere, inquit, et calceare caligas tuas . Sed et beatus Paulus zona usus ostenditur per Agabum prophetam dicentem: Utrum enim, cuius est zona hec, ita illigabunt in Hierusalem . Sed et Iob audit a Deo: Accinge sicut uir lumbos tuos . uirtutis namque cuiusdam et prompti ad opera animi signum uidetur esse usus cinguli. Sed et discipulis Domini zone usus fuisse uidetur, ex more, quibus prohibeatur [a 1Kb] ne pecuniam haberent in zonis suis. Reuera enim necessarium uidetur eum ex more, qui manuum opere uti in aliquo deberet, succinctum esse, et in omnibus preparatum: ac sine ullo impedimento inueniri  ad omne boni operis ministerium. Unde et cingulo indiget, ut uel colligata circa corpus tunica, ex qua et magis confoueri possit, si undique constrictus sit, uel non impediri ad omnem rem quam agere parat. De numero autem indumentorum nichil possumus dicere, cum manifesta definitione perscriptum sit, in quo dicit: Qui habet duas tunicas, det non habenti unam . Ex quo sine dubio duas habere illicitum est. Quibus ergo habere duas tunicas non licet, his quomodo aliquid de diuersitate indumentorum precipi potest?



§ u.---Item .

Interrog. [b 1Kb] Quid est perperam agere?---Resp. [c 172Kb] Quod non propter usus necessarios, sed uel maxime  ornatus causa uel decoris alicuius fit, hoc est perperam agere.



§ uI.---Item .

Interrog. Quis est qui ab Apostolo dicitur habitus ordinatus ?---Resp. Is qui secundum propositum uniuscuiusque honestus est, usus uel secundum locum, uel secundum tempus, uel secundum  personam. Non idem usus esse hominis potest in tempore hiemis et in tempore estatis. Non idem habitus est operantis et quiescentis: nec militis idem est et priuati, neque uiri idem qui mulieris.



§ uII.---Item .

Interrog. Si quis pretiosas uestes abiiciat, ipsa autem indumenta uiliora quibus utitur, uel calceamenta ita composite utatur, ut studeat decorem inde aliquem capere, si peccat aut uitio aliquo id facere putandus est?---Resp. Qui uult per decorem habitus placere hominibus, manifestum est huius ipsius uitii egritudine laborare, id est, hominibus placendi: et certum est mentem eius a Deo longius euagari; sed et hoc ipsum est uitium perperam agere, cum indumentis uel calceamentis non usus  causa utitur.



§ uIII.---Item .

Interrog. Quali affectu oportet accipere uel uestimentum uel calciamentum qualecunque fuerit?---Resp. Siquidem breue aut grande est ad mensuram stature sue, etc.



§ IX.---EX REGULA SANCTI AUGUSTINI .

[g 1Kb] uestes uestras [h 1Kb] in uno habete sub uno custode, uel duobus, uel quot sufficere potuerint ad eas excutiendas, ne a tinea ledantur. Et sicut pascimini ab uno cellario, sic induimini ex uno uestiario. Et si fieri potest, [i 1Kb] non ad uos pertineat [i 1Kb] quid uobis induendum pro temporis congruentia proferatur: utrum hoc recipiat unusquisque uestrum quod deposuerat,  an aliud quod alter habuerat, dum tamen unicuique quod cuique opus est non negetur. [k 1Kb] Si autem hinc inter uos contentiones et murmurationes oriuntur, [l 1Kb] cum queritur aliquis deterius se accepisse quam prius habuerat, [m 1Kb] et indignum se esse [n 1Kb] qui ita uestiatur sicut alius frater eius uestitur, hinc uos probate quantum uobis desit in illo interiore  habitu [a 1Kb] cordis, qui pro habitu corporis litigatis. Tamen si sic uestra toleratur infirmitas, ut hoc recipiatis quod posueritis, in uno tamen loco sub [b 1Kb] communibus habete quod ponitis.



§ X.---EX REGULA SANCTI ISIDORI .

[c 1Kb] Cultus uestium et indumentorum insignes monacho deponendi. Munitus enim debet esse monachus, non delicatus. Sicut autem non oportet in monacho esse notabilis habitus, ita nec satis abiectus. Nam pretiosa uestis animam ad lasciuiam protrahit, nimis uilis aut dolorem cordis parit, aut morbum uane glorie contrahit. uestimenta non erunt equaliter distribuenda omnibus, sed cum discretione, ut cuiusque etas gradusque expostulat. Ita enim et apostolos fecisse legimus, sicut scriptum est: Erant illis  omnia communia, et distribuebatur unicuique, prout opus erat . Uniuscuiusque autem fratris [d 1Kb] supplementum uel indigentia inspiciatur, ut qui habent contenti sint, et qui non habent accipiant. Porro linteo non oportet monachum indui: [e 263Kb] orarium, [f 73Kb] birros, [g 1Kb] planetas non est fas indui, neque illa indumenta uel calceamenta que cetera  monasteria abutuntur. Ternis autem tunicis et binis palliis, singulisque cucullis [h 1Kb] contenti erunt, nichil preter hec in habitu presumentes. Pedules autem utentur, quandiu hiemis cegerit uiolentia, siue dum fratres gradiuntur in itinere, uel proficiscuntur ad urbem. Monachi autem in monasterio palliis semper operiantur, ut et pro honestate tecti semper incedant, et in ministerio operis expediti discurrant. Sane si forte quis pallium non habet, humeris mappulam superponat. Nullus monachorum uultus curam gerat, per quod lasciuie et petulantie crimen incurrat. Non est enim mente castus, cuius aut corporis cultus, aut impudicus incessus. Nullus monachorum comam nutrire debet. Nam qui hoc imitantur, etsi ipsi hoc ad decipiendos homines per speciem simulationis  non faciant, alios tamen scandalizant ponentes offendiculum infirmis, et sanctum propositum usque ad blasphemiam producentes. [i 120Kb] Tondere ergo debent isti, et omnes, imo simul, ac pariter omnes. Nam reprehensibile est diuersum habere cultum, ubi non est diuersum propositum.



§ XI.---Item .

[a 1Kb] Speciosam uel uariam supellectilem monacho habere non licet: cuius stratus erit historia et stragulum, [b 1Kb] pellesque lanate, [c 45Kb] galnabis quoque geminusque ad caput puluillus. Per singulas hebdomadas abbas siue prepositus lectulos cunctorum prospiciat, ne quid indigeat frater seu superfluum habeat.



§ XII.---Item .

[d 1Kb] Qui uestiaria monasterii suscipit, [e 1Kb] quique etiam fila diuersa pro consuendis uestibus fratrum habebit, et quibuscunque, ut necesse est, ministrabit. Ad hunc quoque pertinebit aurum et argentum, ceteraque [f 1Kb] facta infectaque eris ferrique metalla: ordinatio quoque linteariorum, fullonum, [g 1Kb] cerariorum, atque sartorum.



§ XIII.---EX DOCTRINA SANCTI ORSIESII.

[h 1Kb] Nolite, obsecro uos, obliuisci semel arrepti propositi, et traditiones [i 1Kb] Patris nostri scalas putemus ad celorum regna tendentes. Ne desideretis que ante calcastis. Sufficit nobis habere quod homini satis, [i 1Kb] duo leuitonaria, et aliud attritum, et [k 1Kb] palliolum lineum, [l 1Kb] duos cultellos, zonam lineam, [m 1Kb] gallicas, pellem, et uirgam. Cui ministerium aliquod et  dispensatio monasterii creditur, etsi ex ea lucrum faciat, scelus putetur et sacrilegium quidquam ex ea contingere, et in propriam uertere [n 1Kb] requiem quasi despiciens eos qui non habent et felici paupertate sunt diuites, ut non solum ipse perierit, sed et ceteros prouocet ad pereundum. Et illi quidem qui incuruauerunt ceruicem suam, et cum omni humilitate et afflictione lugentes, atque plangentes inpresentiarum placuerunt Deo, cum de corpusculo isto exierint ducentur, et accumbent cum sanctis Patribus omnibus.



§ XIu.---EX REGULA SANCTI FERREOLI EPISCOPI .

Ut monachus, quamlibet delicati corporis, linea  ad nuda corporis non utatur, quia incongruum est ut caro, que semper uitio nature superbit, mollibus foueatur indumentis, et ei quasi minus ualide blandiatur, que quotidie ad expugnationem anime nouus quidam preliator et fortissimas commouetur. Etenim toties reparat uires contra animam bellatura, quoties aliquid uelut rebelle mancipium remissionis acceperit.



§ Xu.---Item eiusdem .

[a 1Kb] uestimenta supersufficientia monachus non requirat, quia non amplius quam ad quotidianum usum abbas necessarium uiderit, consequatur, dicente Domino ad discipulos: Neque duas tunicas habeatis , quas duas tunicas intelligere debemus non numero, sed propter hiemes necessarias, [b 1Kb] et supra usum, si reseruate fuerint, computari. Super ergo si quid fuerit, putabitur alienum: dum quid [c 1Kb] possessor auarus meludit, magis utitur arca quam dominus. Quod ut uitetur, maximus nobis beatus Apostolus testis assurgit qui dicit: [d 10Kb] Habentes uictum et uestitum his contenti sumus. Nam qui uolunt diuites fieri, incidunt in tentationem et laqueum diaboli, et  desideria multa, et inutilia, et nociua, que mergunt hominem in interitum et perditionem. Radix omnium malorum est cupiditas, quam appetentes errauerunt a fide et inseruerunt se doloribus multis. Tu autem, o homo Dei, hec fuge, sectare uero iustitiam, pietatem, fidem, caritatem, patientiam, mansuetudinem. Certa bonum certamen fidei, apprehende uitam eternam, in qua uocatus et confessus bonam confessionem coram multis testibus, precipio tibi coram Deo, [e 21Kb] qui uiuificat omnia, et Christo Iesu qui testimonium reddidit sub Pontio Pilato, bonam confessionem, ut serues mandatum sine macula irreprehensibile usque in aduentum Domini nostri Iesu Christi . Studete ergo, fratres, ut quod ad unum hominem, id est ad Timotheum,  scribitur, ad unam congregationem seruetur.



§ XuI.---Item eiusdem 

uestimentorum fragrantiam uel nimium propter elationem nitorem monachus non studeat habere, sed sequens melius Apostolum dicentem: Bonus odor sumus Christi Iesu . Colorem etiam in his album, uel nimis rufum, per quem sepe species corporis ad perniciem suam uidentibus commendatur, uitet ac habere non ambiat: ne et iactantie sue secum testimonium ferat, et  dum corpus uestimentis cito consumendis adornare temporaliter elaborat, de anime sue, que eterna esse poterant, ornamentis non curet. Etenim ista facientes taliter Scriptura castigat: In amictu uestimentorum  ne glorieris, et in die glorie noli extolli . De calceamentis uero reliquorum uos tenere statuimus consuetudinem monachorum. Sed et hoc curandum est, ne pes ita sit ligamentis [f 1Kb] temperatius uinculatus, [g 2Kb] ut non iactantie signum multos astrictus habeat, sed sanctius uinculo laxiori follescat, ut in omnibus simplicitas commendet Deo, quem eius amore possessum, probatum seculi uiderit contemptorem.



§ XuII.---EX REGULA SANCTI FRUCTUOSI .

[h 1Kb] uestimenta non multa nec superflua sint. Duabus tantum cucullis, [i 1Kb] uillata, et [i 1Kb] simplici, et uno palliolo, [k 1Kb] ternisque tunicis, et [l 33Kb] staminiis duabus  cuiusque necessitatis querimonia sufficienda est. In ipsis quoque calciariis hoc uidendum est, ut hieme pedules calcient, qui uoluerint a die Kalendarum Nouembrium ad Kalendas Maias. Reliquis estiuis mensibus caligarum tantum solatiis muniendi sunt. Femoralium usus cuiquam permittendus est, [a 1Kb] maxime his qui ministerio implicantur altaris. [b 1Kb] Sed hoc qui studere noluerit, reprehendendus non erit, [c 1Kb] cum nunc usque constet pleraque hunc usum monasteria etiam [d 1Kb] in his regionibus non habere. In stramentis competens adhibenda est disciplina, nec amplius quidquam ab aliquo requirendum est, quam unum stragulum [e 1Kb] calbanemque, uillatam [f 1Kb] mattulam, et duas lanatas pelles arietum. Quidquid in ueste uel cultu est monachorum, non peculiariter  apud unumquemque habendum est, sed [g 1Kb] sub manu unius fratris spiritalis in una cella recondendum est: quique, cum necessitas poposcerit, petenti cuique congrua stature mutatoria tribuet. Unde et studere idem custos debet, ut summam in his uestibus deligendis habeat solertiam, et cuique, ut dictum est, apta distribuat. Nec quisquam hoc murmurare presumat, cum sibi distributa aliorum conspicit indumenta uestiri. Subule sane, acus et fila diuersa pro consuendis, [h 1Kb] emendandis, sarciendis uestibus ipsi tribuenda sunt ab abbate; et cum necessitas poposcerit, lauandi atque emendandi habeat potestatem. Quidquid in uestimentis, calciamentis uel [i 1Kb] lectariis monachorum uetustum fuit, dum noua percipiunt, totum ab abbate detur pauperibus.



§ XuIII.---Item eiusdem .

Lectula singulorum abbas et prepositus bis in hebdomada reuoluant et perscrutentur, ut uideant ne quis superfluum aliquid illic uel occultum habeat.



§ XIX.---EX REGULA SANCTI AURELIANI EPISCOPI .

[i 1Kb] Si quid uero superfuerit expensis aut usibus fratrum in auro aut uestibus, uel cellario, sanctus abbas per manus [k 1Kb] prouisoris, aut per quamlibet fidelem personam pauperibus, peregrinis aut captiuis faciat dispensari.



§ XX.---Item .

[l 1Kb] uestimenta etiam, cum noua accipiunt, uetera  abbati refundant, [m 13Kb] incipientibus aut pauperibus eroganda.



§ XXI.---EX REGULA CASSIANI .

[n 1Kb] Primum de habitu monachorum donante Deo sumimus exordium. Oportet ergo primum ut talis sit uestis monachi, que corpus contegens tantum uerecundiam nuditatis repellat, et frigoris retundat iniuriam, non que occasionem uanitatis nutriat; que ita uilis sit, ut nulla coloris uel compositionis nouitate inter ceteros fratres spiritales habeatur insignis: et ita ab studiosis superfluisque accurationibus aliena, ut nullus iterum per incuriam collectis aut affectatis sordibus sit deformis. Postremo sic ista uestis ab huius mundi separetur ornatu, ut in omnium seruorum Dei cultum communis sit. Nam  quidquid inter famulos Dei non ab omnibus tenetur, sed ab uno uel paucis presumitur, aut superfluum aut elatum est, et propter hoc noxium iudicandum est, quod magis uero non uirtutis speciem, sed uanitatis ostendit. Quamobrem [o 1Kb] cilicinam quoque uestem uel circumspectam omnibus atque notabilem Patres nostri omnimodis refutauerunt, quia non solum nulla spiritui emolumenta confert, sed etiam elationis concipit uanitatem, et que ad necessarii operis exercitium quasi inhabilis pigrum semper impeditumque monachum reddat. Quod si aliquos hac ueste aut quibusdam damnosis cultibus usos fuisse aut audiuimus aut uidimus, non ideo antiqua Patrum decreta sunt relinquenda, quia generali omnium constitutioni paucorum non debet preponi nec  preiudicare sententia. Illas enim regulas indubitanter et indiscusse per omnia seruare debemus, quas non paucorum uoluntas intulit, sed quas antiquitas, tantorum temporum et numerus sanctorum concordi institutione definiuit. Oportet quoque monachum, quasi militem Christi in apparatione pugne semper positum cingulum habentem accinctis lumbis die noctuque iugiter permanere, sicut Eliam, Eliseum, Ioannem quoque et Paulum legimus zonis semper fuisse accinctos: [p 9Kb] quia lumborum accinctio castitatis indicat continentiam, que nichil resolutum in se habere permittitur.



§ XXII.---EX REGULA TARNATENSI .

Obseruandum est etiam ne interioris anime sordes contrahat uestis munde nimius appetitus. Quapropter secundum prepositi sunt ordinationem lauande. Que tam simplici erunt et natiuo colore procurande, ne disparilitas uestium nutriat arrogantie uitium; et ita sunt indigentibus tribuende, ne [a 1Kb] per uitium auaritie reseruate, prouidendi singulis detur audacia. Si quis uero his negligenter [b 1Kb] expetenda putauerit, prepositi sit cura, ut [c 1Kb] interuersor rerum monasterialium corrigatur. Ante omnia procurantes, [d 1Kb] ut lites nullas habeatis. Si autem diabolo instigante facte fuerint, celeri satisfactione sanentur: et inde proferantur remedia, unde facta sunt uulnera: nec occidat sol super iracundiam uestram. Consuetudinem  iurandi abiicite. Sit sermo uester, est, est; non, non; quia sicut Dominus ait: Quod his abundantius est, a malo est .



§ XXIII.---EX REGULA SANCTI PACHOMII .

[e 1Kb] Leuitonarium, et quidquid in ueste est, monachorum nemo lauet, [f 1Kb] [nisi] die Dominica, [g 1Kb] preter nautas et [h 1Kb] pristinarios



§ XXIu.---Item eiusdem .

[i 1Kb] Non uadant ad lauandum, nisi omnibus signum unum insonuerit: sequenturque prepositum suum, et lauabunt taciti cum disciplina.



§ XXu.---Item .

[i 1Kb] Nemo lauet retractis in altum plusquam statutum est uestibus, cumque lauerint, omnes pariter reuertentur. Si quis remanserit eo tempore quo ibunt ad lauandum, uel in presenti non fuerit, [k 1Kb] commonebit prepositum suum, et ille mittet cum eo alterum: et sic loto uestimento [l 1Kb] reuertentur domum.



§ XXuI.---Item .

Nemo lauare alterum poterit aut ungere, nisi ei fuerit imperatum.



§ XXuII.---EX REGULA STEPHANI .

[m 1Kb] uestimenta uel lectuaria nullus lauare audeat [n 1Kb] absque oratione premissa [o 1Kb] prioris.



§ XXuIII.---EX REGULA MAGISTRI .


[p 1Kb] Habere debent fratres in hieme [q 1Kb] paraturam grossam quotidianam stamineam et tunicam aliam nocturnam, quam post nocturnos [r 1Kb] puduclent, quia in die diuersis occupantur laboribus. [s 1Kb] Habeant enim in hieme et pallium stamineum, braccas lineas, et [t 1Kb] fasciolas aut pedules. In estate uero habeant [u 1Kb] paraturam linostimam non satis grossam propter laborem: et habeant pallios linostimos [u 3Kb] subtiles non satis propter estus sudoris, et braccas lineas, et [x 3Kb] fasciolas lineas uero uti Dei homines prohibemur, ut aliquid distet a clerico monachus. Et habeant singulas paraturas linostimas subtiliores, quas  in diebus festis solum [a 2Kb] in processionibus utantur. Et in estate habeant singula [b 9Kb] mannariora linea propter sudores, et singula facitergia per decadam. Quas omnes res per singulas decadas singule arce contineant, tenentibus ex eis clauem prepositis suis, [c 1Kb] que posite sunt: de cuius celle custode iam [d 1Kb] supra diximus. Ideo enim diximus in una arca unius decade sub claue prepositorum omnes [e 1Kb] mutandas consistere, [f 1Kb] ut cum unusquisque frater in potestate peculiare aliquid abscondat, quem ordinem omnes decade obseruant. Si quis uero frater [g 1Kb] in specie sua sibi uisus fuerit [h 1Kb] scemari, uel satis gauisci, mox a prepositis suis ei tollatur et alio detur, et alterius illi. Hoc ideo ut non extollatur propria in fratre uoluntas, quia quidquid eius anima petit ei magis dari  non debet, quia contra desideria carnis spiritus sentit. Ideo spiritalis homo Dei est, non carnalis. Hebdomadariis coquinam intrantibus [i 7Kb] sacci sunt tonice et [i 52Kb] cuculle segestre. Que tales res, maxime intra monasterium, sine uerecundia [k 1Kb] omne sordicium iniuriamque simul [l 1Kb] caccauorum, [m 10Kb] cucume et [n 1Kb] hiemarum, nec non et foci calorem uel coquine sordes diuersas sustineant. Que ergo res expleta hebdomada ultimo die sero lote hebdomadariis aliis intrantibus consignantur. De calceariis uero oportet fratres caligas habere [o 1Kb] ferratas [p 1Kb] uiclinas non ad lusum, sed ad usum, quas debent tempore hiemis uti, estatis uero tempore unctas reponi. Et [q 1Kb] caligas omnes oportet habere [r 42Kb] clauatas tam in monasterio quam in uia, ut diu reposite calige conseruentur  et pes fratris [a 1Kb] in caliga refrigeretur. Ad nocturnos uero in estate [b 16Kb] ligneos cuspus putantur [c 1Kb] pelliciis, ne inquinatis pedibus ad suum reuertentes stratum lectorum sagos coinquinent. In hieme uero ad nocturnos [d 1Kb] pedulibus utantur pelliciis propter frigus pedum. In lectis habeant in hieme singulas mattas,  et [e 38Kb] sagos tumentatitios singulos, et lenas; in estate uero pro lenis [f 2Kb] rachinis propter estus utantur? et ante ipsos lectos singulas pelles, ubi tergant a sordibus pedes, et sic in suos lectos ascendant.



CAPUT LXIII. DE MENSA ABBATIS.



§ I.---EX REGULA SANCTI BENEDICTI.


[a 2Kb] Mensa abbatis cum hospitibus et peregrinis sit semper. [b 1Kb] Quoties tamen minus sunt hospites, [c 2Kb] quos uult de fratribus uocare in ipsius sit potestate. [d 9Kb] Seniores  tamen unum aut duos semper cum fratribus dimittendum propter disciplinam.



§ II.---EX REGULA MAGISTRI .

[a 1Kb] Ad mensam abbatis sedeant seniores, extranei superuenientes, [b 1Kb] uel uicibus [c 3Kb] fratres psalterati,  quos uoluerit abbas preter Prepositos, qui in decadis suis ideo ad suas mensas iubentur esse presentes, ut causam Dei, id est, taciturnitatis et grauitatis  in susceptis suis custodiant. Ideo enim ambos diximus in mensa decade sue preesse, ut decem fratres sibi commissos [a 1Kb] uicaria sollicitudine ab uniuersis uitiis certatim custodiant.



§ III.---EX REGULA PATRUM .

uenientibus uero fratribus ad horam refectionis, non licebit peregrino fratri cum fratribus manducare:  nisi cum eo qui preest Patre, ut possit edificare. Nulli licebit cum eo loqui.



§ Iu.---EX REGULA SANCTI FRUCTUOSI EPISCOPI .

[c 1Kb] Cum fratribus aduenientibus hospitibus et peregrinis in una mensa [d 1Kb] communiter [e 1Kb] uiuant: quia de ipsis Dominus ait: Hospes fui, et collegistis me .



CAPUT LXIu. DE ARTIFICIBUS MONASTERII.



§ I.---EX REGULA SANCTI BENEDICTI.

Artifices si sunt in monasterio, [a 1Kb] cum omni humilitate faciant ipsas artes, [b 1Kb] si permiserit abbas. [c 1Kb] Quod si aliquis ex eis extollitur pro scientia artis sue, eo quod uideatur aliquid conferre monasterio, [d 1Kb] hic talis euellatur ab ipsa arte, et denuo per eam non transeat, nisi forte humiliato ei iterum abbas iubeat. Si quid uero ex operibus artificum uenundandum est, uideant ipsi per quorum manus transigenda sunt, ne aliquam fraudem presumant inferre. Memorentur semper Ananie et Saphire: [e 1Kb] ne forte mortem, quam illi in corpore pertulerunt, hanc isti, uel omnes qui aliquam fraudem de rebus monasterii fecerint, in anima patiantur. In ipsis autem pretiis non subripiat auaritie malum, sed semper  aliquantulum uilius detur quam [f 3Kb] ab aliis secularibus [g 1Kb] dari potest, ut in omnibus glorificetur Deus.



§ II.---EX REGULA MACARII [h 1Kb] .

Illud etiam tenendum fuit ut extra monasterium artificium non faciat ullus, nisi ille cuius fides probata fuerit, qui ad utilitatem et necessitatem monasterii poterit quid facere.



§ III.---EX REGULA CASSIANI .

[i 1Kb] Si quis autem de opere et sudore proprio plus ab aliis reditus confert monasterio, in nullo infletur nec sibi de tanto operis sui acquisito blandiatur nec amplius sibi aut delicatius aliquid solita quotidiani uictus parcitate presumat; sed tanquam peregrinum se huiusce mundi reputans arrepte [i 41Kb] nuditatis uirtutem ad finem usque perducat.



§ Iu.---EX REGULA MAGISTRI .

[k 1Kb] Cum unaqueque ars aliquid perfectum superuacaneum  usibus monasterii [a 1Kb] habuerit, uel mittendarum [b 1Kb] Eulogiarum abundauerit, interrogata qualitate pretii quantum a secularibus [c 1Kb] distrahi potest, tantum infra nummorum minori semper distrahatur pretio: ut agnoscantur in hac parte spiritales a secularibus [d 1Kb] actorum distantia separari: cum non [e 1Kb] negotii causa, que est inimica anime, lucrum supra iustitiam querant [f 1Kb] sed etiam ab ipsa iustitia minus accipiendi pretii humanitate consentiant: ut non propter cupiditatem et auaritiam artes operari credantur, sed ne otio possit pascenda dignis sumptibus manus uacare, et horas operosi diei gratis transire. Pretium uero acceptum abbati debet ab ipsis artificibus fideliter consignari. Que diminutio pretii estimatione abbatis artificibus debet constitui ut  sciant item quanta ementibus summa respondeat, et accepti pretii fraudem non possint facere de ipsa quantitate iam scienti abbati.



§ u.---EX REGULA SANCTI HIERONYMI .

[g 1Kb] Fratres eiusdem artis in unam domum sub uno Preposito congregentur, uerbi gratia, ut qui lina texunt, sint pariter; qui mattas, in unam reputentur familiam; [h 1Kb] sarcinatores, carpentarii, [i 1Kb] fullones, [i 1Kb] galligarii seorsum a suis Prepositis gubernentur. Et per singulas hebdomadas ratiocinia operum suorum ad Patrem monasterii referant.



§ uI.---EX REGULA SANCTI BASILII .

Interrog. [k 1Kb] Si oportet eos qui nouerunt artificia suscipere aliquod opus absque conscientia, uel iussione eius qui preest et operum sollicitudinem gerit?---Resp. Furti reus erit [l 28Kb] eiusmodi, uel similis eis qui furibus concurrunt.



§ uII.---Item . [m 1Kb]

Quod si per negligentiam pereat aliquid ex his, aut per contemptum dissipetur? etc.



CAPUT LXu. DE DISCIPLINA SUSCIPIENDORUM FRATRUM.



§ I.---EX REGULA SANCTI BENEDICTI.

[a 1Kb] Nouiter ueniens quis ad conuersionem, non ei facilis  tribuatur ingressus, sed, sicut ait Apostolus, Probate spiritus, si ex Deo sunt . Ergo si ueniens perseuerauerit pulsans, et illatas sibi iniurias et difficultatem ingressus [b 1Kb] post quatuor aut  quinque dies uisus fuerit patienter portare et persistere petitioni sue, annuatur ei ingressus; [c 2Kb] et sit  in cella hospitum paucis diebus. [a 2Kb] Postea autem sit in cella [b 186Kb] nouitiorum, [c 1Kb] ubi meditetur et manducet, et dormiat. [d 1Kb] Et senior ei talis deputetur, qui aptus sit ad lucrandas animas, qui super eum curiose omnino intendat; et sollicitus, [e 1Kb] si reuera Deum querit, [f 1Kb] si sollicitus est ad opus Dei, ad  obedientiam, ad opprobria. [g 1Kb] Predicentur ei omnia dura et aspera, per que itur ad Deum. Et, si promiserit de stabilitatis sue perseuerantia, post duorum mensium circulum [h 1Kb] legatur ei hec Regula per ordinem. Et dicatur ei: Ecce lex sub qua militare uis, [i 2Kb] si potes obseruare, ingredere; si uero  non potes, liber discede. Si adhuc steterit, tunc ducatur in supra dictam cellam nouitiorum, et iterum probetur in omni patientia. Et post sex mensium circulum relegatur ei Regula, ut sciat ad quid ingreditur. Et si adhuc stat, post quatuor menses iterum ei legatur [a 3Kb] eadem Regula; et si habita secum deliberatione promiserit se omnia custodire, et cuncta  sibi imperata seruare; [b 275Kb] tunc recipiatur in congregatione, [c 3Kb] sciens se lege Regule constitutum, quod ex illa die non liceat egredi de monasterio, nec collum excutere de sub iugo Regule, quam sub tam morosa deliberatione licuit ei [d 11Kb] excusare, aut suscipere. [e 1Kb] Suscipiendus autem in oratorio coram omnibus [f 2Kb] promittat de stabilitate sua [g 4Kb] et conuersione  morum, et obedientia [a 1Kb] coram Domino et sanctis eius; [b 1Kb] ut si aliquando aliter fecerit, [c 1Kb] a Deo se damnandum sciat quem irridet. De qua promissione sua faciat [d 1Kb] petitionem [e 1Kb] ad nomen sanctorum quorum reliquie ibi sunt, et abbatis presentis. Quam petitionem manu sua scribat, aut certe, si  nescit litteras, alter ab eo rogatus scribat; [f 1Kb] et ille nouitius signum faciat, et manu sua [g 1Kb] eam super altare ponat. Quam dum posuerit, [h 1Kb] incipiat ipse nouitius mox hunc uersum: Suscipe me, Domine, secundum eloquium tuum, et uiuam: et non confundas me ab exspectatione mea. [i 6Kb] Quem uersum omnis  congregatio respondeat, adiungentes, Gloria Patri. Tunc ipse frater nouitius prosternatur singulorum pedibus, ut orent pro eo. Et iam ex illa die in congregatione reputetur. Res si quas habet, aut eroget prius pauperibus, aut facta solemni donatione conferat monasterio, nichil sibi reseruans ex omnibus: quippe qui ex illo die nec proprii corporis potestatem se habiturum sciat. [a 79Kb] Mox ergo in oratorio exuatur rebus propriis, et induatur rebus monasterii. Illa autem uestimenta quibus exutus est reponantur in uestiario conseruanda, ut si aliquando suadente diabolo [b 1Kb] consenserit, ut egrediatur de monasterio  tunc [c 1Kb] exutus rebus monasterii proiiciatur. Illam tamen [d 1Kb] petitionem, quam desuper altari abbas tulit, non recipiat, sed in monasterio  seruetur.



§ II.---EX REGULA PATRUM .

[e 1Kb] Quod si quis de seculo in monasterio conuerti uoluerit, Regula ei intreunti legatur, et omnes actus monasterii illi patefaciant. Quod si omnia apte sussceperit, sic digne a fratribus [f 1Kb] in cellula suscipiatur. [g 1Kb] Nam si aliquam [h 1Kb] in cella uoluerit inferre subtantiam, [i 1Kb] in mensa ponatur coram omnibus fratribus, uelut Regula continet. Quod si susceptum fuerit, non solum de substantia quam intulit, sed nec de se ipso ab illa iudicabit hora.



§ III.---ITEM EX ALIORUM PATRUM REGULA .

[i 1Kb] Qualiter uero examinatio erga eos qui de seculo conuertuntur teneri debeat, ostendamus. Amputande  sunt primo ab huiusmodi diuitie seculi,  [a 3Kb] [quod] si habet ipse diuitias, quas amputare debeat, quas Spiritus sanctus ostendit [b 1Kb] per Salomonem dicens: Odit anima mea pauperem superbum, et diuitem mendacem ; et alio loco dicit: Sicut uulneratum, superbum . Debet ergo is qui preest Pater magno studio hanc regulam tenere, ut si pauper conuertitur, primo [c 1Kb] exponat sarcinam superbie: [d 1Kb] [et] quia ille debet ante omnia humiliter imbui quod magnum et Deo sacrificium acceptum est. Nam suam uoluntatem non faciat unusquisque uestrum, fratres, sed ad omne opus bonum parati estote, uel quidquid acciderit, aut iustum fuerit, memores esse debetis, in tribulatione patientes , in operibus honesti. Nolite uos inuicem ad iracundiam prouocare;  sed semper bona sectamini. Hi qui tales sunt, cum de seculi latebris liberari uoluerint, appropiantes monasterio, hebdomada pro foribus iungantur, [e 1Kb] et durus sermo et laboriosus eis proponatur: si uero perseuerauerint pulsantes, eis non negetur ingressus; sed is qui preest Pater huiuscemodi homines introire permittat, et qualiter uitam fratrum uel Regulam tenere possint, ostendat. Quod si diues est, habens multas diuitias, et conuerti uoluerit, debet primo Dei uoluntatem implere, et consequi preceptum illius, precipue quod adolescenti diuiti dicitur: [f 1Kb] uende omnia tua, et da pauperibus; et tolle crucem tuam, et sequere me . Deinde instruendus est ab eo, qui preest, Patre, ut nichil sibi relinquat nisi crucem Christi, quam teneat, et sequatur  Dominum. Crucis uero fastigia [g 1Kb] que tenenda sunt, [h 1Kb] primo omni obedientia non suam uoluntatem  facere, sed alterius. Quod si uoluerit in monasterio [i 1Kb] partem conferre, [i 1Kb] nouerit quo ordine siue ipse, siue eius oblatio suscipiatur. Et, si uoluerit de suis seruis secum in monasterio conducere, nouerit iam non eum seruum habere, sed fratrem, ut in omnibus perfectus inueniatur homo ille.



§ Iu. EX REGULA SANCTI MACARII

[k 1Kb] Ergo si quis uoluerit ad monasterium conuerti, Regula ei intreunti legatur, et omnes actus monasterii illi patefiant. Quod si omnia apte sustinuerit, sic digne a fratribus suscipiatur in monasterio. Nam si aliquam in cellulam uoluerit inferre substantiam, in mensa ponatur coram omnibus fratribus, uelut Regula continet. Quod si [l 1Kb] susceptus fuerit, non solum  de substantia quam intulit, sed etiam nec de seipso ab illa iudicabit hora. Nam si aliquid prius intulit fratribus, ipsi tamen non est licentia ut aliquid habeat in sua potestate. [m 1Kb] Et, si ex qualibet causa scandali post tertium diem exire uoluerit, nichil penitus accipiat nisi in ueste qua uenit. Quod si casu [n 1Kb] transierit, nullus heredum eius [o 1Kb] adire debeat. Quod [p 9Kb] si impulsare uoluerit, [q 1Kb] Regula ei legatur, et confundatur turpiter, et discedat confusus, quia et illi, a quo repetit, fuerit recitata.



§ u.---EX REGULA SANCTI PACHOMII .

[r 1Kb] Si quis accesserit ad ostium monasterii uolens seculo renuntiare, et fratrum [s 1Kb] aggregari numero, non habebit intrandi libertatem, sed prius nuntiabitur  Patri monasterii, et paucis diebus manebit foris ante ianuam, ac docebitur orationem Dominicam  ac psalmos, [a 1Kb] quantos poterit ediscere, et diligenter sui experimentum dabit, [b 3Kb] ne forte mali quippiam fecerit [c 1Kb] et turbatus ad horam timore discesserit, aut [d 1Kb] sub aliqua potestate sit. Et utrum possit renuntiare parentibus suis, et propriam contemnere facultatem. Si enim uiderint aptum ad omnia, docebitur et reliquas monasterii disciplinas, quas facere debeat, quibusque seruire siue in collecta omnium fratrum, siue [e 1Kb] in domo cui tradendus est, siue [f 1Kb] in uescendi ordine, ut instructus atque perfectus in omni opere bono fratribus copuletur. Tunc nudabunt eum uestimentis secularibus, et induent habitu monachorum, tradentque ostiario, ut orationis tempore adducat eum in conspectu omnium; sedebitque in loco ubi ei preceptum fuerit. uestimenta autem  que secum detulerat accipient qui huic ei rei prepositi sunt, et referent in [g 1Kb] repositorium, eruntque in potestate principis [h 1Kb] monasteriorum.



§ uI.---Item .

[i 1Kb] Qui [i 1Kb] rudis [k 1Kb] in collectam sanctorum ingreditur, et quem per ordinem ianitor ab ostio monasterii introduxerit et sedere fecerit [l 1Kb] in conuentu fratrum, non licebit ei sedendi locum uel ordinem mutare, [m 1Kb] donec eum transferat.



§ uII.---EX REGULA SANCTI BASILII. .

Interrog. [n 1Kb] Si oportet eum qui seruis Dei sociari uult, relinquere indifferenter propinquis suis portionem facultatum suarum, [o 1Kb] Domino dicente: uende omnia tua, et da pauperibus, et habebis thesaurum in celis, et ueni, et sequere me . Et iterum:  uendite omnia que habetis, et date eleemosynam ? Resp. Arbitror quidem quod is qui accedit ad Dei seruitium non debeat contemnere et ut libet relinquere ea que sibi competunt, [p 13Kb] sed temnet omnia, si fieri potest, cum summa diligentia assumpta, tanquam ea que iam a Domino consecrata sunt, quantum fieri potest, rationabiliter dispensare, sciens quia non est absque periculo in opere Dei agere negligenter. Si uero propinqui eius uel parentes contra fidem ueniant, debet rursus meminisse Domini dicentis: Quia non est qui reliquerit domum aut fratres, aut patrem, aut matrem, aut uxorem, aut filios, aut agros propter me, et propter Euangelium, qui non  accipiet centuplum in presenti tempore, et in futuro seculo uitam eternam . [q 1Kb] uerumtamen non oportet eum his qui sibi que sua sunt denegant, resistere, sed fidem facere, protestari, et denuntiare, quia sacrilegii crimen incurrunt, secundum mandatum Domini dicentis: Quia si peccat in te frater tuus, uade et argue eum . Et reliqua. Iudicio uero experiri de his apud iudices seculi abnuit religionis auctoritas per id quod dixit Apostolus: Audet aliquis uestrum negotium habens aduersus alium iudicari apud iniustos, et non apud sanctos . Et rursum: [r 1Kb] Quia iam quidem omnino delictum est in uobis, quia iudicia habetis inter uos .



§ uIII.---Ex eadem Regula .


Interrog. Si oportet omnes qui ueniunt ad nos suscipere, aut cum probatione, aut qualis ista debet esse probatio, cum Dei clementia omnes uocet, et per illam predicationem qua dicitur: uenite ad me, omnes, qui laboratis et onerati estis, et ego reficiam uos ?---Resp. Non est absque discrimine abiicere quempiam uenientem ad nos. uerumtamen neque immundis  pedibus indulgendum est introire quempiam in sanctam doctrinam; sed sicut Dominus noster iehsu Christus iuuenem illum qui ad se uenerat, interrogauit de priore uita sua: et cum audisset quia recta ei transacta esset, quod deerat ei precepit adimplere: et ita domum iussit eum sequi se. Ita etiam nos oportet inquirere de preterita uita et conuersatione, ne  forte simulata quis mente et fallaci animo accedat ad nos. Quod ita demum dignoscitur, si facile omnem laborem corporis, qui iniungitur, ferat, et ad castitatem uite pronus inclinatur: uel si etiam delictum aliquod suum, cum interrogatus fuerit, nequaquam pronuntiare confunditur, et medelam delicti, que adhibita fuerit, grauiter assumit: et, si ad omnem humilitatem absque ulla iracundia inclinatur, ac uilioribus et abiectioribus artificiis  tradi se non aspernatur. Cum ergo ex his singulis documentis fuerit comprobatus, quia firma mente, et stabili consilio, ac prompto animo sit, tunc suscipi eum decet. Et priusquam corpori  fraternitatis inseratur, oportet ei iniungi quedam laboriosa opera, et que uideantur opprobria haberi a secularibus; et obseruari oportet si libenter hec et libere et fiducialiter expleat, nec confusionem eorum grauiter ferat; uel etiam, si in labore impiger inueniatur ac promptus.



§ IX.---Item interrogatio [a 1Kb] .

Quoniam scriptum est: Redemptio anime uiri proprie diuitie eius , nobis, quibus non accidit dispergere pro anime redemptione diuitias, quid faciemus? Si quidem uoluimus, et non potuimus, memores simus responsionis Domini ad Petrum: cum de hac re sollicitus esset ac diceret: Ecce nos dimisimus omnia et secuti sumus te, quid ergo erit nobis? . Respondit ei dicens:  Omnis qui reliquerit domum, aut fratres, aut sorores, aut patrem, aut matrem, aut uxorem, centuplum accipiet, et uitam eternam consequetur . Quod si per negligentiam accidit cuiquam amisisse diuitias, uel nunc adhibeat propensius studium, ut ex opere manuum largiens neglectum resarciat censum. Quod si non nunc quidem uel tempus nobis superest uel uirtus ad huiuscemodi ministerium, consolatur nos Apostolus dicens: Non quero que uestra, sed uos .



§ X.---EX REGULA SANCTI ISIDORI .

[b 1Kb] Qui uero renuntians seculo ad monasterium uenerit, non statim in cetum delegandus est monachorum. uitam enim uniuscuiusque in hospitalis seruitio tribus mensibus considerari oportet, quibus  peractis ad cetum sancte congregationis accedere. Neque enim suscipi intus quemquam conuenit, nisi  prius foris positus eius humilitas siue patientia comprobetur. Qui relicto seculo ad militiam Christi pia et salubri humilitate conuertuntur, omnia sua primum aut indigentibus diuidant, aut monasterio conferant. Tunc enim serui Christi liberum animum diuine militie offerunt, quando a se spei secularis uincula cuncta prescidunt. Qui non rigida intentione conuertitur, cito aut superbie morbo, aut uitio luxurie subditur. Nequaquam ergo debet a tempore inchoare, qui mundo renuntiat, ne per ipsum teporem rursus in amorem seculi cadat. Omnis conuersus non est recipiendus in monasterio, nisi se prius [c 1Kb] ibi scriptis sue professionis spoponderit permansurum. [d 2Kb] Sicut enim hi qui secularem promouentur ad militiam, in legionem non transeunt nisi antea in tabulas  conferantur, ita hi qui in spiritalibus castris [e 1Kb] celesti militia sunt signandi, nisi prius professione uerbi aut scripti teneantur, in numerum societatemque seruorum Christi transire non possint.



§ XI.---EX REGULA FERREOLI .

Si quis ueniat religionem expetens monasterium intraturus, [f 1Kb] nisi enim sobrius anni circulo [g 126Kb] aut certe si abbati uisum fuerit aliquantulum temperare, antequam sex menses dierum numero compleantur, monachorum contubernio non iungatur: ut in tanto spatio ignorantibus, qualis sit futurus, ostendat, et diurna obseruatione carere possit, si quid secum crudelitatis attulerit. At uero quando prius ad monasterium uenit, et recipi se in numero postulat monachorum, interrogetur ab eo utrum liber sit.  Hec abbati primum cum satisfecerit responsio, adiiciat si nulla preter deuotionis causam compulsus  monasterium duxerit expetendum. Post hoc monasterii Regula abbatis ei iussu legatur, ut in posterum nichil nouum uel inusitatum, aut si discessurus, pretereat; aut si permansurus, agnoscat. uicinam tamen monasterio cellulam, dum prenotatum tempus obseruat, accipiat. uictumque quotidianum a monasterio, si [a 1Kb] inter reliquos operetur, exspectet, lectioni ante omnia et orationi dans operam, ut dignetur eum ille Omnipotens scrutator animi, cognitorque secreti, familie sue meritis sancte conuersationis adnumerare: et fiat, sicut scriptum est, unus grex, unus pastor.



§ XII. EX REGULA SANCTI FRUCTUOSI .

[b 1Kb] Conuersum de seculo Patrum decreta docent non suscipiendum in monasterio, nisi experimentum  sui in opere [c 1Kb] et penuriam opprobriis dederit et conuiciis: [d 1Kb] quique decem diebus persistens ad ianuam cenobii orationibus et ieiuniis, patientie et humilitati operam dederit. Sicque anno illo uni spiritali traditus seniori non statim commiscendus erit congregationi, neque [e 1Kb] interna fratrum diuersoria accedet, sed delegata in exteriore corte cellula perfruetur, ubi omnem sinceriter exerceat obedientiam: hospitibus siue peregrinis stramina comportabit, aquam calefaciens pedibus, et omnia humiliter  ministeria exercebit, fascemque lignorum suo quotidie dorso ferens hebdomadariis tribuet. Atque ita in omni penuria et uilitate subactus, expleto anno, probatus moribus et laboribus elimatus, [f 1Kb] percepta in ecclesia benedictione, fratrum societate donetur: unique decano delegetur cunctis bonorum operum exercitiis edocendus. Quod si quilibet conuersus, bonis ac puris moribus enitens, abbatis uel aliorum fratrum spiritalium fuerit iudicio comprobatus, pro merito et puritate sue conscientie celerius poterit fratrum consortiis misceri secundum quod abbatis uel fratrum [g 1Kb] ob timorem consuerit deliberatio faciendum.



§ XIII.---Item ipse .

[h 1Kb] Omnis conuersus ut ad cenobium uenerit, seque  suscipi postulauerit, confestim in conspectu totius congregationis adductus sciscitabitur ab abbate utrum liber [i 58Kb] an seruus sit; utrum bona et spontanea uoluntate, an fortasse qualibet compulsus necessitate conuerti uoluerit. Cumque eius spontaneam ad conuersionem preuiderit existere uoluntatem, neque quolibet eum [i 1Kb] conditionis nexu [k 1Kb] afflictum esse perspexerit, accipiet pactum eius omnem sue professionis continens originem, [l 1Kb] in quo item ita se isdem conuertens alligabit, ut omnia se instituta  cenobii mente deuota profiteatur implere: nec ea ullo unquam tempore uiolare, neque a districtione cenobii, quam expetiit, polliceatur ullatenus euagari. Cumque hac se professione astrinxerit, subiiciatur regulis supra scriptis, per bonorum operum industriam quandoque Domino, placiturus.



§ XIu.---Item Fructuosi .

[a 1Kb] Monachi qui ob religionis obtentum monasterium ingredi petunt, primum ante fores tribus diebus et noctibus excubent, et ex industria iugiter ab hebdomadariis exprobrentur. Quibus diebus peractis, primum interrogentur utrum liberi sint an serui. Quod si serui sunt, non recipiantur, nisi libertatem [b 1Kb] a proprio domino pre manibus attulerint presentandam. Ceteri uero, siue liberi, siue serui,  siue diuites an pauperes, coniugati an uirgines, stulti an sapientes, inscii an artifices, infantes an senes, si quispiam horum fuerit, acrius percontentur utrum recte abrenuntiauerint an non; si omnia fecerint que in Euangelio per uocem ueritatis audierunt: Qui non renuntiauerit omnibus que possidet, non potest meus esse discipulus ; [c 1Kb] et illud quod diues quondam adolescens, qui omnia que in lege precepta sunt se implesse iactabat, ad quem Dominus ait: Si uis perfectus esse, uade, uende que habes, et da pauperibus: et ueni, sequere me, habebis thesaurum in celo . [d 3Kb] Iterum [ad eum] Dominus loquitur: Qui uult esse perfectus [e 3Kb] [qui] cum apostolis patrem et matrem, reteque et nauiculam dimittit. Et qui omnia dixit, nichil de propria  facultate reseruari mandauit: et non cuilibet, sed cuncta Christus pauperibus eroganda precepit. Non enim dixit patri, non matri, non fratri, non propinquo, non consanguineo, non filio adoptiuo, non uxori, [f 1Kb] non liberis, non [g 1Kb] Ecclesie, non principi terre, non seruis, exceptis libertatibus confirmandis. Cum hec, que diximus, fuerit sciscitatus,  postmodum [h 1Kb] in ultimo gradu recipiatur. [i 1Kb] Quod si horum quos supra diximus more pietatis uel unum nummum alicui male abrenuntians reliquit, statim eum foras pelli mandamus, quia non eum in apostolorum numero, sed Ananie et Saphire [i 1Kb] sequacem esse uidemus. Sciatis enim eum non posse in monasterio ad mensuram uenire monachi, neque ad paupertatem descendere Christi, neque humilitatem acquirere, neque obediens esse, neque ibidem perpetuo perdurare, sed cum aliqua occasio pro aliquo a sui abbate monasterii distringendi aut emendandi accesserit, continuo in superbiam surget, et acedie Spiritu inflatus monasterium fugiens derelinquet.



§ Xu.---Item ipse .

[k 1Kb] Comperimus per minus cauta monasteria, qui  cum facultatibus suis prius ingressi sunt, postea tepefactos, cum grandi exprobratione [l 1Kb] repetere et seculum, quod reliquerant, ut canes ad uomitum reuocare; et cum suis propinquis, quod monasterio contulerant, hoc extorquere, et iudices seculares requirere, et [m 1Kb] cum saionibus monasteria dissipare, et per unum negligentem multos simplices deturbatos uidemus esse. Proinde solerter prouidendum est, et omni intentione discernendum, ut tales non recipiantur, quia non pro amore Christi isti ueniunt, [n 1Kb] sed uicina morte perterriti, et infirmitatis angustia compulsi, non ob amorem celestem incitati, sed solummodo penam formidantes inferni, de quibus apostolus ait: [o 1Kb] Qui timet non est perfectus in caritate, quoniam timor penam habet, sed perfecta caritas  foras mittit timorem . Non sunt isti discipuli Christi, et non in Ecclesia sunt requirendi, sed in membris Antichristi inueniendi sunt: non sunt accole terre repromissionis, nec ueri Isrelite, sed de longinquo aduene et proselyti: sed neque fratribus fideles neque in pugna inuenti sunt fortes. Tales enim [p 1Kb] in Leuitico Dominum cognoscimus detestasse,  et in bello ne pergerent, prohibuisse: Si quis, inquit, in corde pauidus est, non egrediatur ab bellum, uadat, et reuertatur in domum suam: ne pauere faciat corda fratrum suorum, sicut et ipse timore perterritus est. De talibus in Euangelio ueritas ait: Quam difficile est, qui pecunias habent, intrare in regnum celorum!  Nihil enim de pristinis facultatibus suis [a 1Kb] in eumdem locum ubi ingredi se petit monasterium uel unus nummus recipiatur, sed ipse manu sua cuncta pauperibus eroget; et postmodum [b 1Kb] quod probatus monasterio sub Regula introducatur: et anno integro a cunctis fratribus ex industria conuiciis comprobetur. Et postquam probatus in cunctis obediens fuerit, et non [c 1Kb] in plumbi lamina mollitus, sed acer perdurauerit ut ferrum,  postmodum exuatur secularibus uestibus, et induatur monasterii religiosis simplicibus, et adnotetur [d 9Kb] in pacto, cum fratribus, et uiuat inter monachos probatus et ipse monachus.



§ XuI.---Item ipse .

[e 3Kb] Qui grauioribus culpis se deliquisse cognoscunt, primum eos optamus Regule colla submittere sub probatissimo abbate, in monasterio desudare, et cuncta retroacta peccata tanquam egrotos medico spiritali seniori manifestare, et sicut publice peccauerunt, publice penitere, et penitenda ultro non committere: timorem de supplicio, amorem de regno, spem de misericordia habere, et nunquam desperare, [f 1Kb] quia in ultimo est extrema uite iustificare aut condemnare. Scriptum est enim: Ipse iudicabit  extrema terre. Unumquemque Dominus in fine aut  iustificat aut condemnat, et uniuersorum finem ipse considerat; ut nec peccator, si fortiter ingemiscit, desperet ueniam, nec iustus de propria sanctitate confidat. Nihil prodest, si aliquis de regno hodie subtractus, a regni potentia exclusus, ferro constrictus hodie carceri est mancipatus: ita nichil obstat, si hodie a carcere quis rapitur, et in regali honore constituitur: nullus ei sordes carceris imputat; sed hoc solum laudat quod in eo miratur. Sic nichil prodest iusto bene uiuere, et male uitam finire: ita magnum bonum est peccatori ad penitentiam redire; olim male uiuere, et postmodum bene finire, a nullo retroacta peccata imputata habere. Credimus iudicem, qualem in fine inuenerit, talem coronare, aut certe damnare. Et quamuis sint grauia delicta, non  est tamen illico de Dei misericordia desperandum. Liquido ergo cognoscimus publicanos et peccatores nullo precedente merito, qui futuri per iustitiam erant damnandi, gratuita miseratione per breuem penitentiam esse redemptos. Sed non est in eis tam consideranda mensura temporis quam doloris. Agat ergo unusquisque dignam penitentiam secundum qualitates culparum, ut quis [g 1Kb] in quo delicto se esse cognoscit reum, de eo delicto necesse est obseruare primum secundum instituta canonum, [h 1Kb] In lege habetur ut quis cui quantum intulerit damnum, aut fecerit cedem, aut commouerit ultionem, iudicis dirimatur iudicio, et de numerositate solidorum ad suum reducatur arbitrium: ne fortasse persona damnet oppressum, et qui legali censura centenarium  habebat incurrere damnum, tertiam reddat: [i 1Kb] quod  de liberis continetur. Certe nos cum essemus serui peccati, Deo miserante et nullo nostro merito precedente, liberi facti sumus iustitie, et de innumerositate peccaminum in misericordissimi iudicis pendet arbitrio nostri peccati debitum: et pro centesimo pondere peccatorum iniquitatis [a 3Kb] cognoscimus apponere uillicum, qui de centum cadis olei octingenta, de centum coris tritici quinquaginta decurtatum quesiuit debitum, statim se cognouit a proprio Domino esse laudatum . Ita plerique sunt in monasteria ingressi, qui ob immanitatem scelerum [b 1Kb] excesserunt numerum quo sancti canones [c 1Kb] foras ecclesie agere penitentiam censuerunt, [d 1Kb] et nisi in fine uite communionem percipere negauerunt. Nos tamen misericordia Domini cooperta pusillanimes sumus  consolati, ne graui tristitia coarctati pereant desperati, de multitudine annorum ad breuem recurrimus numerum, et cito reconciliamus, quam cito eum cognouerimus in patientia et humilitate fundatum. Quia et tunc medicus ab incisione suspendet egrotum, cum eum per medicamina cognouit esse sanandum. Cibos uero tales eis prescribere mandamus, qui nec lasciuiam nutriant, nec nimis corpus affligant. Carnes tamen, siceram uel uinum eis auferre mandamus. Quod si per infirmitatem, aut nimiam senectutem, aut certe aliquam necessitatem ex his imbecillitas patuerit, in arbitrio et potestate maiorum ponimus. uestimentum uero cilicinum prebere iubemus qualiter per id compuncti [e 1Kb] per hedos a sinistris suorum semper reminiscantur peccaminum.  Lectum tamen sternere mandamus, [f 1Kb] corio aut [g 1Kb] psiatho, quod Latine [h 1Kb] historia nuncupatur, aut certe paleis tenuibus, si ibi horum nichil habetur: exceptis infirmis et nimia senectute depressis: et ipsi arbitrio foueantur abbatis. [i 1Kb] Per hanc quam supra notauimus, penitentiam dignam, et non fictam humilitatem  unumquemque uenire cognoscamus ad ueram sanitatem.



§ XuII. EX REGULA TARNATENSI .

Si quis fidei ardore succensus renuntians seculo monasterium [i 1Kb] magne dispositionis elegerit expetendum, non confestim licentia tribuatur intrandi, sed primum studiosius indagetur utrum uoluntarie, an necessitate aliqua coactus aduenerit, aut si nulla seruitutis conditione obnoxius teneatur. Quod cum ad abbatis notitiam preposito nuntiante peruenerit, uni de senioribus deputatus tandiu iubeatur aduenientibus deseruire, quousque deuotio eius fuerit patientia teste monstrata. Atque ut informetur regularibus disciplinis, et que facere debeat, quibusque eum conueniat seruire, cognoscat; deinceps omnis  regule constitutio relegatur, et ad comprobandam obedientiam eius dura ei et aspera precepta mandentur, nichil in potestate de his que secum attulit habiturus. Sed si eius uotum tale est ut que monasterii usibus conferre desideret, oblationem eius ad integrum deuotio sincera commendet: et [k 1Kb] super altare instituat, unde reposci aliquid sacrilegium iudicatur. Si pecora cuiuslibet generis ad monasterium quo migraturus adduxerit, ab abbate pretium consequatur, cui de eodem pretio faciendo quod uoluerit non negetur. Que si abbas noluerit comparare, cui uoluerit uendere permittatur, aut quod melius est, [l 1Kb] preposita uenundanda committat. Pretium uero ipsum, ut iam dictum est, [m 1Kb] ab eo cui res fuerant, dummodo in eius nichil potestate resideat. Nefas est  enim ut qui decipulam huius seculi intendit euadere, reseruet unde eum infestatio diabolica ualeat inretire. Clientem uero et famulum aut [n 1Kb] parentem secum exhibens, si postulet in consortium religionis admitti, simili examinatione probatum fratribus uenit aggregari. Et qui ei fuerat ante in [o 1Kb] seruitute subiectus,  frater est in Domini positus seruitio computandus, quia apud Deum, ut Apostolus docet, nulla est acceptio personarum. Ille tamen qui ex humili conditione est in germanitatis equalitate susceptus, non aliquo elationis tumore superbiat; sed per humilitatem in eo, que bona sunt, conualescant: et non solum ei cui equalis effectus est, sed omni fraternitati, ut uerus famulus Christi, cum pietate et humilitate deseruiat. Quia sicut is qui esse maior uidebatur in seculo, per humilitatis affectum frater uocatur ex domino, ita ille sui memor conditionem suam non altiora petendo, despiciat; sed testimonio humilitatis exaltet, ut apud Deum inueniat gratiam. Et nisi expleto anno nullus mutare habitum permittatur. Sed si penitentis fuerit tanta compunctio, ut hoc  sibi supplicatione assidua exigat, non negetur. Quod uni fideliter poscenti conceditur, non quasi licitum habeatur. uestimenta quoque secum delata, que primi anni usus non ualet expendere, redacta in pretium, cui abbas preceperit, tribuuntur: quia cum alia meruerit indumenta, priores [a 1Kb] exubie in sua non erunt potestate, ut exterioris hominis immutatio cum interioris perfecta plena ratione conueniat. Nihil de his que perceperit ei sit licitum commutare, nec pro abiectione uiliora, nec pro commodo meliora; sed qualiacunque fuerint attributa, cum gratiarum actione suo tantum usui uindicabit.



§ XuIII.---EX REGULA CASSIANI .

[b 1Kb] Si quis monachus disciplinam intrare desiderat, non ante monasterium permittatur ingredi quam  diebus decem seu amplius ante ianuas permanendo durauerit, ut indicium perseuerantie ac desiderii sui, humilitatis etiam uel patientie se habere demonstret. Qui transeuntium fratrum genibus prouolutus ab uniuersis de industria [c 1Kb] refutetur atque despiciatur, tanquam cui non propter religionem, sed propter aliquam necessitatem oportet monasterium introire. Insuper etiam iniuriis et exprobrationibus eum afficiant, ut experimentum constantie, uel qualem tolerantiam in tentationibus iniuriarum sit habiturus, ostendat.



§ XIX.---Item ipse .

Cumque fuerit in monasterio explorate mentis ardore susceptus, summa diligentia perquiritur, ne de pristinis facultatibus suis uel unum nummum reseruauerit  sibi. Nam si in conscientia eius quantulacunque  facultas pecunie latitauerit, nullo modo sub monasterii disciplina diuturnus poterit permanere; nec humilitatis aut obedientie institutum apprehendere ualebit, nec in monasterii paupertate aut districtione poterit esse contentus; sed mox ut orta fuerit quelibet commotionis occasio, stipis illius quam sibi reseruauit fiducia animatus, continuo de monasterio fugiturus egredietur.



§ XX.---Item ipse .

Si quid uero ab eodem pecunie uel quarumcunque rerum offeratur, nullo modo, qui presunt, suscipere ea in monasterii usibus acquiescant, ne confidentia huius oblationis dedignetur pauperibus se fratribus cequare. Aut certe si susceperint, cautius per multum tempus prudenti debent seruare consilio.  Nam multis experimentis frequenter perhibitum quosdam per monasteria minus cauta susceptos ea que secum detulerant, et que iam in Dei opere fuerant dispensata, tepefactos postea non sine iniuria monasterii sacrilego spiritu ingenti post blasphemia repetisse.



§ XXI.---Item ipse .

[d 1Kb] Si quis autem ex diuitibus huic mundo et facultatibus eius renuntiat, ita necesse est eum congregationis disciplinam expetere, ut in nullo sibi ex his que reliquit aut intulerit monasterio, blandiatur. Qui si forsitan fortiori fuerit etate prouectus, sic [e 3Kb] preparet se omnibus obedire, ut secundum sententiam Domini [f 1Kb] ad simplicitatem pristine infantie humilitatis gratia reuertatur; et nichil sibi de consideratione  etatis, uel annorum numerositate presumat, quam in seculo nouiter consumptam perdidisse se putet; sed nouitate conuersationis, quam in Christi militia gerere cupit, subdere se etiam iunioribus non moretur.



§ XXII.---Item ipse .

[g 1Kb] Cum uero receptus quis in monasterio fuerit, ita fideliter omni pristina facultate nudetur, ut ne ipsum uestimentum quo a seculo uenit indutus, habere amplius permittatur; sed in medio productus exuatur propriis, et per manus abbatis induatur monasterii uestimentis: ut per hoc non solum uniuersis rebus suis antiquis se nouerit exspoliatum, uerum etiam omni superbia mundiali deposita, ad Christi paupertatem et inopiam descendisse; et  nichil iam de crastino cogitans pauperibus se [h 1Kb] equare,  quibus [a 1Kb] cognominari Christus, et quorum se fratrem non erubuit nuncupare: sed potius domesticis eius glorietur factum se esse consortem.



§ XXIII.---Item ipse .

[b 1Kb] Illa uero que deposuit uestimenta [c 1Kb] Preposito tradantur: que tandiu ab eo seruentur, donec profectus conuersationis eius diuersis tentationibus euidentius cognoscatur. Et si [d 1Kb] transactis multis temporibus, in ipso feruore quo ingressus est perstiterit, ipsa uestimenta quibus ingressus est pauperibus erogentur.



§ XXIu.---Item ipse .

[e 1Kb] Si uero aliqua murmuratio, aut inobedientia in eo fuerit deprehensa, exuatur monasterii uestibus quibus indutus fuerat, et reuestitus suis antiquis,  que a Preposito conseruantur, [f 1Kb] [et] foris expellatur: quia non est fas cum uestimentis monasterii que accepit abscedere. Nulli autem qui de monasterio exire uult, in palam discedere conceditur nisi forte sicut seruus captans densissimas tenebras nocte defugiat, aut certe, sicut superius diximus, cum confusione exuatur coram omnibus fratribus, [g 1Kb] et deposita monasterii ueste pellatur.



§ XXu. - EX REGULA ORIENTALI.

[h 1Kb] Si quis accesserit ad ostium monasterii uolens seculo renuntiare, et fratrum aggregari numero, non habeat intrandi libertatem, sed prius nuntietur Patri monasterii; et manebit paucis diebus foris ante ianuam, ac docebitur orationem Dominicam,  et psalmos, quantos poterit discere. Et diligenter sui experimentum dabit: ne forte mali quidpiam fecerit, et turbatus ad horam timore discesserit, aut sub aliqua potestate sit; et utrum possit renuntiare parentibus, et propriam contemnere facultatem. Si eum uiderint aptum ad omnia, tunc docebitur et reliquas monasterii disciplinas, quas facere debeat, quibusue seruire, [i 1Kb] siue in uescendi ordine, ut instructus atque perfectus in omni opere bono fratribus copuletur. [i 1Kb] Hec obseruabit custos ianue,  referens omnia, sicut superius scriptum est, [k 1Kb] annuntians senioribus.



§ XXuI.---EX REGULA MAGISTRI .

[l 1Kb] Ingredienti in monasterium nouo fratri, [m 1Kb] siue iam conuerso, siue adhuc laico, et hoc petenti debere in monasterium suscipi, respondeat ei hoc primo abbas non forte eum posse constituta Regule conseruare. Cum uero ille dixerit posse se ad omnia obedire, tunc hec monasterii Regula ei legatur. Qua Regula in lectione expleta, [n 1Kb] et omnia abbatis uerbis predicta cum se responderit nouus frater ad omnia factis se esse paratum, tunc abbas subsequatur et dicat: [o 1Kb] Quid de tuis rebus, quas proprio arbitrio uteris? Non enim tibi expedit te hic pro causa Dei posito res tuas alibi remanere, sed sicut  dicit Scriptura, Ubi et thesaurus tuus, ibi erit et cor tuum . Nam ideo non expedit, ne forte titillatione diaboli a rebus tuis foris positis per desiderium earum de monasterio [p 1Kb] prouoceris, et relicto seruitio sancte schole proprio redeas militaturus arbitrio, et sicut canis delectatus redeas ad uomitum tuum et saliuas a te proiectas in terram denuo cum sordibus resorbeas. [q 1Kb] Sed qui perseuerantiam diligit, occasionem migrandi cupit nescire. Ideoque constituimus salubre consilium, ut audias uocem Domini tibi dicentis: [r 12Kb] uade, uende omnia, et da pauperibus; et ueni, sequere me . Quam ergo si sequi uis uocem, uende que habes, et omne pretium huc ante me defer, ut te presente a me pauperibus erogetur, ut nullum seculo pignus tuum remaneat ad  illud iterum reuertendi. Ideo enim cum nondum [s 1Kb] firmatam ingressionem tuam in monasterio habes, tibi de rebus tuis libera adhuc uoluntas conceditur. Quia post firmatam ingressionem discipulo siue in mona sterio, siue foris peculiare aliquid habere a regula denegatur, ut non sit ubi propria eius uoluntas extollatur. Quod [enim] si totum [t 1Kb] distrahere tibi graue uidetur, et sunt tales res que una tecum possunt monasterio deseruire, nec ee pro pignore reuertendi [u 1Kb] seculo [u 1Kb] dimittuntur, omnia fideliter tecum  in monasterium defer, nichil subcelando Deo, cuius te cum omnibus rebus tuis subdis seruitio; qui ubique omnia respicit, et nichil est ei occultum qui reuelat absconsa. Memor esto fraudis Ananie et Sapphire, qui de rebus suis Deo oblatis exinde subcelare uolentes mortem perpetuam irruerunt [a 1Kb] pro fide. Mox ut hec audierit nouus frater, si [b 1Kb] priori diuina sententia omnibus distractis, et per manus abbatis erogatis, [c 1Kb] [si] hoc pro certo habuerit uotum omnia distrahere, et monasterio non aliquid reseruare, non cogatur, nisi ex sua uoluntate uoluerit. Ergo cum omnibus per manus abbatis erogatis, [d 1Kb] se firmare monasterio uoluerit, [e 1Kb] charta ab eo perseuerantie non petatur, quia pignus fidei eius apud Deum omnium rerum suarum per erogatam eleemosynam fuit.  Nam per omnium rerum suarum erogationem expensam cognoscitur apud Deum posse fideliter permanere, qui rebus suis pro eo cupit non parcere. Solummodo hanc det fidem sibi penitus foris nichil remansisse celatum. Hanc ideo [f 1Kb] uoluntatem abbas ingredientibus tribuit, ut non ab intreuntibus [g 1Kb] iudicetur potius res hominum desiderare quam animas. Qui uero frater hoc elegerit cum rebus suis [h 1Kb] monasterio tradere, et distrahendi uoluntatem non habuerit, ne aliquando mutatus a diabolo uel armatus propter res suas exigendas aliquas molestias monasterio  generans exigere desideret, [i 21Kb] cauens manum suam Deo et oratorio monasterii per donationem offerat, totum subscribentibus religiosis testibus episcopo, presbytero et diacono, uel ipsius territorii clero; et [i 38Kb] in ipsa cautione taxans hoc [k 1Kb] quod si aliquando monasterio uel sine indulgentia peccatorum a Deo non discedat. Iam de ipsis rebus abbas in potestate sua [l 1Kb] mutatis [m 1Kb] quidquid necessarie utilitati monasterii abundare uiderit, pro anima fratris ipsius propter preceptum supra dictum sequendi Dominum per eleemosynam distracta illa re superuacua pretium eius pauperibus tribuat: ut quod ille imperitus frater non meruit facere, pro illo iste quasi doctus magister ualeat adimplere. [n 1Kb] Qui uero frater ex toto indicauerit se nichil habere, prius exquiratur a uicinis  illius regionis ubi mansit; et si inuentum fuerit quod certe sit ex toto eius paupertas, tunc dato perseuerantie fideiussore [o 1Kb] sub cautione pene interposita. Si tamen iam notus fuerit, [p 1Kb] sic debet in monasterio suscipi, ne forte aliquibus rebus suis ad tempus foris [q 1Kb] commendatis, mentita in monasterio paupertate, non solum nichil Deo per eleemosynam, uel monasterio per donationem conferat, sed etiam ab [r 1Kb] spectantibus eum foris rebus suis prouocatus; [s 1Kb] et cum quid uenerit, exeat cause. Nam cum dederit  [a 1Kb] cautos fideiussores cum pena, iam tunc demum ei [b 1Kb] pro actibus monasterii sine suspicione secure res monasterii aut pretia emendorum uel [c 1Kb] uecturarum alimonia contradantur. Si uero talis monasterio aduenerit frater quem [d 1Kb] ipsa patria ignorauerit, uel omnibus habuerit uultum ignotum, et se ad monasterii societatem [e 1Kb] firmare uoluerit, cum notitia abbatis uel omnium exeat; et cum iam exire uoluerit, prius iuret se de rebus monasterii nulla furti commissione, aut foris [f 16Kb] antecessus commendasse, aut absconsa secum portasse, nisi forte ei pro misericordia uoluerit aliquid donare abbas, ut si periurauerit, ferat in anima quod in corpore non potuit adimplere. Res tamen quibus indutus fuerat monasterii, uel calceamenta reconsignet abbati; et remanenti in perseuerantia  fratri proficiant que migrantibus auferuntur; et res monasterii ille habeat qui in monasterio habitat; et iuste illi retollatur, qui iniuste animos suos a perseuerantia monasterii separat; nec illi dare placeant, cui ipsarum rerum [g 1Kb] displicuit disciplina. Si uero ita iurauerit, et non se firmet, sed ad tempus remoretur, hoc solum testetur, ut sine notitia uel uale abbatis, uel cum furto non exeat. Etiam ex improuiso custodiatur et in potestate nichil habeat; et ad laborem cum fratribus communiter impellatur, ut laborando uiuat. Si tamen nudus fuerit, et induere eum abbas uoluerit, ad tempus utatur; ut sciat se quod habet omne reconsignaturum, cum exire uoluerit; et uelut ignotus nullam [h 1Kb] catenam fidei abbati de securitate intulerit: siue si nulla sacramenti fide  teneatur; cum forte incertus de firmitate frater missus fuerit cum uehiculis animalium, et emendarum pretio rerum, mox ducatu diaboli inuentis per occasionem sumptibus uel uehiculis in alienas terras de rebus monasterii incipiat magis ordinatus migrare, securus de se per deceptionem quotidie exspectandus et prolongando aut tarde, aut nunquam sequendus.



§ XXuII.---Item .

[i 1Kb] Cum de omnibus supra dictis [i 3Kb] conuentus nouus frater [k 1Kb] Regule per abbatem de stabilitate firmanda, aut per [l 1Kb] rerum eleemosynam, aut per donationem monasterio, aut per chartam fideiussoris penalem, aut si ignotus per iuramenti fidem, duorum tamen mensium spatium in inducias ad tractandum accipiat. Laborando tamen cum fratribus [m 1Kb] contentus annone communi mensura, [n 1Kb] uel regule disciplina et excommunicationum, ut et mores monasterii probet, et a monasterio ipse probetur; et secum tractet, si debeat se [o 1Kb] ad Deum firmare, aut ad diabolum expeditius remeare. In quibus duobus mensibus sub cura illorum fratrum, qui peregrinos custodiunt, et ipse similiter ex improuiso custodiatur,  et in cella peregrinorum dormiat, et ingressus illius uel exitus in monasterio custodum presentia uideatur. Et omni hora si alicubi a conuentu fratrum secesserit, sollicite a custodibus requiratur, ne forte anticipet ambulare sine uale cum furto. Quod si explicitis duobus mensibus non placabili disciplina, et idem monasterio placuerit ambulare, cum notitia abbatis, uel omnium post datam fidem nullius furti commissi, uel reconsignatis rebus monasterii, quas ad tempus forte acceperat, mox data uniuersis pace, et accepta uirga [p 1Kb] et annona uiatica, post factam orationem, uel dictum uersum, uel redditam ei pacem, si tamen uult, ut hospes abscedat; et resuscipiat [q 1Kb] uicem suam diabolus, quem nolens hospitem susceperat Christus.



§ XXuIII.---Item .

[r 1Kb] Cum explete duorum mensium ad tractandum inducie fuerint, et placabili disciplina ab eo magis stabilitas eligatur, et perseuerantiam repromissam lecte Regule firmitate ei placeat adimplere, interrogatus ab abbate nouus frater, quid secum in concesso induciarum spatio definisset: [s 1Kb] si cum responso eius implenda in omnibus promittatur  obedientia, respondeat abbas: Deo gratias. Alia die [a 1Kb] post Primam dictam missas explicitas exeunti limen oratorii cum congregatione abbati flectet ad genua eius nouus frater ceruicem, rogans eum uel omnem congregationem eum debere modicum in oratorio remorari, et orare pro se. A quibus mox diutissime pro eo oretur. Et completis omnibus abbas uolens egredi, humiliter apprehenso eius uestimento, noui retineatur manu discipuli, qui hec rogando insinuet: Est quod suggeram primo Deo, et oratorio isti sancto, uel tibi et congregationi. Cum responderit abbas dicens: Et hoc placet tibi? subsequatur futurus discipulus: Hoc primo Deo, sic et mihi. Tunc dicat abbas: uide, frater, nichil mihi promittis, sed Deo, et huic oratorio uel altari sancto.  Si ad omnia obaudieris diuinis preceptis, uel meis monitis, in die iudicii tu coronam accipies bonorum actuum, et ego de peccatis meis indulgentie aliquid promerebor; qui ut diabolum cum seculo uinceres, incitaui. Si autem nolueris mihi in aliquo obaudire, ecce ego Dominum contestor, [quia] et hec congregatio testimonium mihi est in die iudicii prebitura, quia, ut supra dixi, cum non mihi, uel congregationi in aliquo obaudieris, in iudicio Dei ego solutus, tu uero pro tua anima, uel tentatione rationem restitues. Post hec uerba, [b 1Kb] si cum rebus suis introierit, tunc ille breuis, uel donatio rerum suarum Deo uel monasterio facta, ipsius donatoris manu super altare ponatur, dicente ipso fratre: Ecce, Domine, cum anima mea et paupertate  mea quidquid mihi donasti, tibi reconsigno et offero; et ibi uolo, ut sint mee res, ubi fuerit cor meum et anima mea, sub potestate tamen monasterii et abbatis, quem mihi, Domine, in uice tua timendum proponis [c 1Kb] cum eis dicis: Qui uos audit, me audit, et qui uos spernit, me spernit. Unde quia per eum nobis tu omnia necessaria cogitas, ideo nichil oportet peculiare habere: quia tu nobis de omnibus es idoneus, et in omnibus sufficis solus, ut iam nobis uiuere et spes Christus sit, et mori lucrum. Post hec dicta dicat ipse nouus frater responsorium  hoc: [d 3Kb] Suscipe me, Domine, secundum uerbum tuum, et uiuam; et non confundas me ab exspectatione mea . Post hoc responsorium dicat abbas hunc uersum: Confirma hoc, Deus, quod operatus es in nobis. Post quem dictum, [e 17Kb] data ei ab omnibus pace, compleat abbas; et tollens breuem de super altare mox ab eo nouus discipulus sub [f 1Kb] prepositis ordinetur; et in manu eorum consignatus cum aliis fratribus [g 1Kb] exeat discipline. Eadem namque die pro humilitatis indicio aquam manibus fratrum ad communionem intrantibus, ipse minstret, et cum dat, osculetur omnium manus, et petat singulos pro se debere orare. Breues uero donationum factos a fratribus tempore mortis sue abbas [h 1Kb] in quod usibus monasterii expensis restituerit, [i 1Kb] testamento  suo inserat, etiam nomina eorum quorum noscuntur collata: ut nullus post mortem eius forte de monasterio exiens repetendi rerum suarum fiduciam habeat; et stabilitatem monasterio, et fidem frangat defuncti, uel dicat sine donatione aliquid suum in monasterio contineri.



§ XXIX.---Item .

[i 1Kb] Cum aliquis nouellus ad seruitium Dei in monasterium confugerit et indicauerit se uelle conuerti, non ei credatur tam facile. Nam ficte ab abbate solo uerbo, non facto, habitatio ei monasterii denegetur. Ad probationem grauia proponantur, ad obedientiam eius inueniendam predicentur contraria et uoluntati eius amara, quotidiana ieiunia ei promittantur. Nam et hoc ex lectione Regule, et dicto  abbatis agnoscat, quia in monasterio nulli licet dicere: Hoc uolo, et hoc nolo; hoc amo, et hoc odio: ut nec propria eligatur uoluntas; et sciat quia qui in monasterio conuersus fuerit, quidquid ex uoluntate sua uoluerit, hoc magis non permittetur. Quare? Quia sunt uie, que uidentur hominibus recte, quarum finis usque ad profundum inferni demergit. Et quod noluerit, hoc cogitur; ut uoluntas in eo propria amputetur, que inimica est Deo. Qui ergo cupit perfecte conuerti, [k 1Kb] quidquid amauerit et desiderio habuerit, ei denegetur; et quidquid oderit, ei apponatur,  dicente Domino: Qui uult meus esse discipulus, abneget semetipsum sibi, et sequatur me ; hoc est non suam, sed Dei faciat uoluntatem. Omnia enim debet pro Domino sustinere, qui in eius cupit militare schola. Aut quid enim digne possumus pro Domino sustinere? dicente Apostolo: Non sunt condigne passiones huius seculi [a 1Kb] ad superuenturam gloriam . Ut si ignem persecutor seruo Christi inferat, ut temporalis calor finito non sentiatur dolore, non tamen talis est, qualis est ignis inexstinguibilis; aut sic incendit, quomodo eterna pena gehenne peccatrici anime immortaliter reseruatur. Si ungule uel equulei, uel uerberum penas ingerat, in ipsa parui doloris tolerantia eterne letitie [b 1Kb] coronatus succedit; si carcer nos pro Deo tenebrosus  reclaudat, edificata ex margaritis et auro uel gemmis ornata nos Hierusalem exspectat. Si obscuritas clausure nos pro Deo obcecet, in momento nos poterit obscurare; sed pro hac illa nos lux in eterna uita suscipiet, que non solis candore uel lune, non stellarum celi, sed ipsius Dei perpetua maiestate lucebit. Si terra ista, quam in hac uita calcamus, moriendo pro Deo meruerimus abscedere, mox super illam terram ambulare perpetuo deputamur, que septies argento lucidior. Si uero que putantur huius seculi esse delicie, que inquinant potius [c 12Kb] interanea nostra quam reficiunt, pro Deo ea contempserimus, ad illa statim flumina in eternum currentia perpetuo deputamur, que sunt mellis, et lactis, uini et olei abundantia plena; simul et illarum fructus  arborum uarios et diuersos duodecies in annum nascentes non cultura hominis, sed abundantia Deitatis; qui non fame delectant ad uescendum, uel esurie appetuntur ad manducandum; sed postquam oculi sanctorum ipso uisu fuerint saginati, insuper hoc unicuique sapit in ore quod fuerit delectatus. Ergo digne ad paruum tempus ieiuniis et abstinentia pro Domino cruciamur, ut in eis que preparauit bonis in perpetuum satiemur: obscuramur pro Deo a persecutore in carcere, ut in illa perpetua luce fulgeamus, tanquam scintille in arundineto discurrentes: mortem momentaneam pro Deo libenter appetimus, ut in eternum a gehenne morte perpetua liberemur. Postremo et sine persecutione in ipsa  christianitatis pace in schola monasterii ideo probationibus  uel amaricationibus uoluntatum sub abbatis imperio militemus, ut post peregrinationem uite seculi huius, cum Dominus noster in iudicio nos accersierit suo, digna ei nostra opera consignemus, offerentes ei patientiam nostram, per quam dura omnia et diuersa nobis ab abbate imperata, que pro nomine eius gratanter portauimus, uel amaricationes uoluntatum nostrarum diuersas, quas pro nomine Dei uel salute anime libenter magis sustinuimus, dicentes Domino: Propter te mortificamur tota die, estimati sumus sicut oues occisionis. Et cum hec omnia uenerint super nos, obliti non sumus te, et per obseruationem obedientie inique non egimus in testamento tuo; et a perseuerantia bonorum actuum uel desiderio spei future non recessit retro cor nostrum:  quia non declinauerunt semite nostre a uiis tuis, in quibus uiis probasti nos, Deus, sicut examinatur argentum. Induxisti nos probationis in laqueum, posuisti amaricationum tribulationes in dorso humilitatis nostre: ut nostram non permitteremur, sed tuam cogeremur facere uoluntatem. Unde imposuisti homines super capita nostra: quia ostendisti nos sub abbate doctore uel preposito discipline debere esse probandos. Ergo hi tales [d 1Kb] subsequentes, Domino dicant: In illo iam seculo transiuimus per ignem et aquam, et induxisti nos in refrigerium; hoc est, transiuimus per amaricationes uoluntatum nostrarum et seruitium sancte obedientie: ecce peruenimus ad tue refrigerium pietatis. Et item dicimus ei: Delectati sumus pro diebus,  quibus non humiliasti, annis in quibus uidimus mala: ut nichil habeat in nobis gehenne ignis sibi quod uindicet, quando nichil suum in nobis incendendum ibi diabolus egit. Ergo omnia debet pro Domino sustinere qui eius cupit militare schole; et tanquam aurum lima, et malleis, et igne fornacis probetur ad diadema Dei, et coronam Dominicam profuturus. Quia cum propriam non fecerit uoluntatem aliquis, cogitur facere, cui quotidie dicimus in oratione: Fiat uoluntas tua, sicut in celo, et in terra. [e 1Kb] Terra enim est corpus nostrum, cui dicit Dominus: Terra es, et in terram ibis . Quia omnis propria uoluntas carnalis est, et a corpore descendit, ideo nos cogit [f 1Kb] illecebra et iniusta committere [g 1Kb] que ad  tempus paruum uite huius carni per desideria esse  dulcis amarior felle futura in posterum et in eternum. Ideoque enim cogitur lingua nostra iuste quotidie clamare ad Dominum: Fiat uoluntas tua in terra corporis nostri. Que uoluntas cum fuerit nobis in schola monasterii a maioribus tradita, et per obedientiam a nobis fuerit adimpleta quotidie, iuste nobis credamus in futuro Dominum parcere, et confidamus insuper gratia eius posse nos coronari, quia semper eius fecimus uoluntatem, non nostram, et nunquam nos desideria carnis pretulimus amori eius; et propter eum etiam parati sumus perdere animas nostras in presenti tempore, ut mereamur eas in futuro inuenire cum ipso. Ergo accedens ad timorem Dei aliquis in monasterio cupiens conuerti, uel uolens esse discipulus, hoc ei pro Domino futurus  magister proponat, ut supra diximus. Quia quidquid aliquando pro desiderio uoluntatis sue appetierat, sciat sibi posse negari; quidquid noluerit, audiat sibi posse imponi. [a 1Kb] Antecessus ei peculiaria denegentur; Regula ei tota legatur, et factis implenda promittatur. Domum parentum de cetero sciat sibi esse extraneam, inaccessibile limen eius ulterius habere iam credat. Quia, nisi quis reliquerit patrem, aut matrem, aut fratres, aut domum, non potest esse Christi discipulus. Citra iussionem maioris a monasterio fortasse non exire sciat. Cum hec omnia ab abbate predicta promiserit se ad omnia obaudire, et eius, uel Regule monitionibus ad omnia factis esse paratum, tunc suscipiatur in monasterium. Nec tamen tam facile [b 5Kb] sancti propositi habitus imponatur:  ne ad horam promittens fallat in posterum, et sub nomine ouis lupus ingrediatur. [c 2Kb] Quia cum secularis  erat, eum diabolus non tentabat, cuius aperte semper uoluntatem perfecit, cum eius operarius fuit; sed ex quo se a diaboli suasionibus uel militia seculari ad timorem Dei in seruitium Christi tradidit, certissime ab ea die diabolum sibi inimicum sciat effectum, quem cum seculo suo propter timorem Domini dereliquit. Ergo tam facile ingredienti non debet credi, nisi uideatur si quod promittit uerbis, factis adimplet, dicente Scriptura: Nolite omni spiritui credere, [d 1Kb] sed prius probate . Et iterum: Quia multi ad uos ueniunt in uestitu ouium, intus autem lupi rapaces . uide ergo quia causam Dei caute nos iubet agere Scriptura, ut non mittatur sanctum canibus, nec margarite pretiose ante porcos; sed monens eum quotidie abbas dicat:  Fili, interim [e 1Kb] iste res, quibus uteris in monasterio, nichil tibi preiudicant apud nos; sed prius in diuinis interanea cordis tui de secularibus factis cum mundaueris, iam tunc demum mutabis uestes, ut merito iam ab omnibus hoc uidearis in corpore, quod a Deo possideris in mente; et iuste post pectoris cesam malitiam tondebis et caput. Et cum hec omnia que in regula monasterii continentur, in tuis adhuc uestibus perfecte impleueris, et nostrum cum susceperis habitum, sanctior permanebis. Cum ergo ex illa die omnia cum ceteris fratribus inculpabiliter in monasterio per integrum annum impleuerit, tunc demum sine ulla dubitatione tondeatur, et ei [ [f 1Kb] sancti propositi] uestes mutentur. Tondeatur enim sic. Stet ipse frater in medio oratorio curuatis genibus:  [g 156Kb] tondente eum abbate, psallentibus in circuitu cunctis. In quo probationis anno psalmum, antiphonam,  aut responsorium, uel uersum non imponat, quandiu sancti propositi habitum habere mereatur, nec cum abbate ausus sit manducare. uestes uero seculares, quas, dum mutat, exutus fuerit, diligentia reposite conseruentur: ne forte  cum ad suos denuo uomitus redire uoluerit, et seculi elegerit iterato repedare itinera, et nullis scripturarum uel monitionis potuerit uinculis retineri, reddat Christo quod suum est: id est, exutus sanctis uestibus, uel habitu sacro, suis quibus uenerat uestitus uestibus [a 1Kb] resimilans seculo ad suasorem diabolum reuertatur, et non Christi predatus habitus polluatur in seculo a fugaci. Recipiat talem qualem miserat seculum: quia retulit quod suum est, indigno quod dederat Christus cum inuenire  in eo Dominus non potuit quod querebat. [b 1Kb] Quidquid enim in monasterio acquisiuit, uel laborauit, aut contulit, [c 1Kb] abscedenti ei penitus non reddatur: quia omni rei ingresse ad Dominum in monasterio perseuerantia opus est; ideo exitus licentia denegatur; solum ab inuito ea res que liberum habet arbitrium non detinetur, id est, anima ipsa et corpus, que in uoluntatibus et desideriis suis, ut a diabolo captiuetur, libero se dicit esse constitutam arbitrio, et putat sibi licere quod malum est. Res apostatarum uel collata ideo a Patribus non iubentur a monasterio reddi, quia licet erogate uel consumpte in usus sanctorum, remoueri et restitui non  possint; tamen plurima ideo certissime denegantur, ut uel occasione rerum suarum ad Dei disciplinam in monasterio permanentes retineantur discipuli. Ideo res Deo oblata [d 1Kb] reuocari seculo ab homine non debet. Nam et ista huius Regule tripartita sententia: »Labor in monasterio fratres pascit; perseuerantia calciat et uestit; discessus restituit debitas monasterio res: [e 1Kb] et si capit, abscedat.



§ XXX.---EX REGULA SANCTI AURELIANI EPISCOPI .

Hoc iubente Deo in primis statuimus tenendum, ut si quis [f 1Kb] ad conuersationem uenerit, [g 1Kb] Regula ei in salutatorio [h 1Kb] legatur, et si professus fuerit se omnia impleturum, [i 1Kb] tunc excipiatur. [i 1Kb] Exceptus uero usque ad mortem suam nec presumat, nec  permittatur de monasterio egredi propter illud propheticum: Unam petii a Domino, hanc requiram, ut inhabitem in domo Domini omnibus diebus uite mee . [k 1Kb] uestimenta uero religiosa non accipiat, nisi de omni facultate sua, siue grandi, siue parua chartas donationis, aut uenditionis, cui uoluerit, faciat, propter Domini mandatum, ubi dicit: Si uis perfectus esse, uende omnia que habes . Et: si quis non relinquit omnia que possidet, non potest meus esse discipulus .



§ XXXI.---Item .

Si quis laicus tonsurandus est, [l 1Kb] de capillis illius [m 2Kb] in confessione mittatur, ut ei in testimonium sit.  Quod si tonsuratus, [a 1Kb] aut in habitu religioso uenerit, non excipiatur, nisi, ut superius diximus, chartas de eo quod proprium in seculo habuerat, faciat,  ut nichil sibi reseruet quod non a se alienet. Et id quod secum exhibuerit, totum [b 1Kb] in potestatem abbatis timens exemplum Ananie et Saphire.



CAPUT LXuI. DE FILIIS NOBILIUM ET PAUPERUM QUI OFFERUNTUR.



§ I.---EX REGULA SANCTI BENEDICTI.

[a 1Kb] Si quis forte de nobilibus offert filium suum Deo in monasterio, si ipse puer minore etate est, [b 1Kb] parentes eius faciant petitionem, quam supra diximus, [c 10Kb] et cum oblatione ipsam petitionem et manum pueri inuoluant in [d 3Kb] palla altaris, et sic eum offerant. [e 1Kb] De rebus autem suis, aut in presenti petitione promittant sub iureiurando, quia nunquam per se, nunquam  [a 6Kb] per suffectam personam, nec quolibet modo, ei aliquando dent aut tribuant occasionem habendi: uel certe si hoc facere noluerint, et aliquid offerre uoluerint in eleemosyna monasterio pro mercede sua, faciant  ex rebus quas dare uoluerint, monasterio donationem, reseruato sibi  [b 1Kb] usufructuario. Atque ita omnia obseruantur, ut nulla [c 1Kb] suspicio remaneat puero, [d 11Kb] per quam deceptus perire possit  , quod experientia didicimus. Similiter autem et pauperiores faciant. Qui uero ex toto nichil habent, similiter petitionem faciant, et cum oblatione offerant filium suum [a 2Kb] coram testibus.



§ II.---EX REGULA SANCTI BASILII.

Interrog. [b 1Kb] Ex qua etate oportet nosmetipsos offerre Deo, uel [c 61Kb] uirginitatis professionem quando oportet firmam uel stabilem iudicari?---Resp. Dicente  Domino: Sinite infantes uenire ad me , et apostolo Paulo collaudante eum qui ab infantia sacras litteras didicisset ; et rursum precipiente educari filios in doctrina et correctione Domini . [a 54Kb] Firma tamen tunc erit professio uirginitatis, ex quo adulta iam etas esse ceperit, et ea que solet nuptiis apta deputari ac perfecta. Oportet tamen infantes uoluntate et consensu parentum, imo ab ipsis parentibus oblatos sub testimonio plurimorum suscipi, ut omnis occasio maledicti gratia excludatur hominum pessimorum. Adhiberi autem eis oportet summam diligentiam, quo possint ad omne uirtutis exercitium probabiliter institui, tam in uerbo quam intellectu et opere. Quidquid in tenero et paruo quis inseruerit, firmius  et tenacius in posterum conseruabit. Iniungenda est ergo infantium cura his qui ante omnia in uirtute patientie documenta sui probabiliter prebuerint, qui possint pro merito delicti et etatis singulis quibusque etiam correptionis adhibere mensuram, et qui seruent eos primo omnium a sermonibus otiosis, et ab iracundia, atque ab incitamentis gule, et a cunctis indecentibus et inordinatis motibus. Si uero cum etatis augmento nullus in eis deprehenditur profectus industrius, sed uaga mens et animus cassus, etiam post instituta probabilia, infructuosus permanserit, huiuscemodi abiici oportet, et maxime  cum iuuenilis feruor rudem lacessit etatem. Eorum uero qui etate robusta accedunt ad seruitium Dei, eportet inquirere, ut diximus, qualitatem uite preterite, et sufficere etiam hoc ipsum, si satis instanter hoc expetunt, et si uerum et ardens desiderium est eorum erga opus Dei. Huiusmodi uero fieri documenta ab his oportet qui ualde prudenter de his discutere potuerint et probare. Cum autem fuerint suscepti, si forte propositum transgressi fuerint, nec uideri eos oportet amplius, tanquam eos qui in Domino deliquerunt, [b 1Kb] quod est confessionis sue pactum, cum professi sunt. Et, si peccauerit, quis orabit pro eo ?



§ III.---EX REGULA SANCTI ISIDORI.


[c 1Kb] Quicunque a parentibus propriis in monasterio fuerit delegatus, nouerit se ibi perpetuo permansurum. Nam Anna Samuel puerum natum et ablactatum Deo [d 1Kb] pietate, qua uouerat, obtulit; quique in ministerio templi, quo a matre fuerat [e 1Kb] functus, permansit, et ubi constitutus est, deseruiuit .



§ Iu.---EX REGULA SANCTI AURELIANI EPISCOPI .

[f 1Kb] Qui uero minoris etatis sunt, aut uiuis parentibus in monasterio ingrediuntur, [g 1Kb] chartas tunc facere compellantur, [h 3Kb] quando etate probati fuerint,  [a 1Kb] aut res parentum in potestate habuerint.



§ u.---Item .

[b 1Kb] Minori etate non excipiantur in monasterio, nisi ab annis decem, aut duodecim; qui et nutriri non egeant, et cauere nouerint culpas.



§ uI.---EX REGULA MAGISTRI.

[c 1Kb] Cum alicuius nobilis filius propter Dei seruitium in monasterium uoluerit conuolare, non prius suscipiatur, nisi, ut diximus, omnem a se obedientiam promiserit implendam. Deinde [d 1Kb] conueniant eius parentes, ut et eorum quale sit uotum agnoscatur de eo. Quod si contrarii exstiterint interim usque ad uim pro eo Domino inferendam ad claustra monasterii, uindicetur, quem potest Dominus defendere  propter se: quia fortior est dextera eius ad protegendum quam diaboli iniquitas ad ledendum. Quod si magis fuerint consentientes eius uoto parentes, conuocatis eis ab abbate in monasterium, uotum filii conuertentis exquiratur ab eis, ut ab ipsis potius uideatur deuoueri uel offerri qui eum genuerunt. Cum ergo magis responderint parentes gratanter se uelle adimplere que cupit, tunc dicat eis abbas: Equidem omnibus nobis unus ad omnia sufficit Deus; [e 3Kb] sed quia accedentibus ad diuinum seruitium, uel intrantibus in monasterium seculi prius amputetur spes, [f 1Kb] excarricato de se suarum onere facultatum, nullis ulterius seculi laqueis irretitus, securus pergat, et solus ad Dominum: quia nemo seruiens Deo implicat se negotiis secularibus, ut ei placeat cui se probauit . Quia homo onustus auro  sequi Christum non potest, dum non potest duobus dominis seruire. Ipse uero bene seruit Deo, qui uoluerit illum in celis cum eo thesaurum possidere, quem non tinea comedit, neque fures effodiunt et furantur, dicente Domino in Euangelio: Nisi qui renuntiauerit omnibus que possidet, [g 1Kb] non potest sequi me, et meus esse discipulus . Quia, ut diximus, [h 1Kb] homo onustus auro sequi Christum non potest, [i 1Kb] in tantum ut admoneat Dominus in Euangelio quemdam sua sequentem uestigia dicens ei: Si uis perfectus esse uade et uende omnia que habes; et ueni, sequere me . Unde contristatus ille propter multas diuitias meruit hanc Dominice uocis audire sententiam: Facilius potest camelus per foramen acus transire, quam intrare posse  diuitem in regnum celorum . Quos et sua sententia damnat Apostolus dicens: Nam qui uolunt diuites fieri, incidunt in tentationem [i 9Kb] et laqueos et desideria multa, que mergunt homines in interitum et perditionem. Radix omnium malorum est auaritia, quam quidam appetentes a fide exciderunt, et inseruerunt se doloribus multis . uidetis ergo, quia nec sequi Deum potest qui in seculo que possidet bona sua non uult relinquere, nec amare poterit Deum qui diuitias suas uoluerit non odire. [k 1Kb] Quia non tanta, uel talia, qualia pro Deo contemnuntur, nouit Deus retribuere his qui pauperes se faciunt propter eum, insuper ad fruendum in eternum ipsam uitam eis tribuit sempiternam. Non ideo Deus querit rebus uestris uos exui, ut aliquid  quid exinde ipse iuuetur, aut uestra paupertate gaudeat,  uestraque indigentia gratuletur; [a 3Kb] sed ut euntibus uobis ad eum eius diuitias sempiternas desiderantes momentanea seculi [ [b 1Kb] per] impedimenta, cum sibi uestros occupant cogitatus de anima uestra nunquam uos faciant cogitare, uel de morte, [c 1Kb] ut possitis esse solliciti, [d 1Kb] et post dies uestros in extremo uite termino per negligentiam definitos, relictis omnibus seculi de quibus cogitabatis, ultima mortis ratio in iudicio uobis cum solis peccatis occurrat, nichil aliud nisi penas perpetuas habituri, et tunc uos in eternum incipiat penitere; cum ipsius penitentie non poteritis merito inuenire remedium. Unde nobis clamat merito Scriptura: [e 1Kb] Currite, dum licentie ad prouidendum uobis lumen habetis, ne ad discutiendam negligentiam tenebre uobis mortis occurrant . Quid ergo si aliquis ita accedat ad Dominum, ut a diuitiarum suarum auaritia non recedat, hoc tales superius dixit Apostolus non posse in hoc [f 1Kb] quod Deo cupiebant permanere, et tota facultate a fide posse discedere, quibus de seculo remanet quod amatur. Ita enim nos considerantes, o parentes, iuste uobis secundum Deum pro uestro filio suademus, [g 1Kb] ut si filium uestrum digne Deo cupitis offerre, a seculo eum prius exuite. Quod si aliquid apud uos ei a seculo remanserit conseruandum, habebit aliquando titillationem diabolici desiderii, sicut canis [h 1Kb] delectatur ad suum redire uomitum; [i 1Kb] et posita manu super aratrum respiciens retro non sit aptus regno celorum, [i 1Kb] relicto quandoque monasterio securus de portione sua ei seruata a uobis,  cupiens in secularem domum uestram reuerti, fratribus suis uolens esse coheres [ [k 1Kb] in] suarum redire incipiat sponsus et dominus facultatum, et pristinis restitutus deliciis et pompis non aliud desideraturus quam nuptias. Ergo, sicut superius diximus, si digne eum uultis Deo offerre, de auferendo prius  impedimento eius quam de anima cogitate. Itaque audite uocem illius Domini, quam filius uester dicit se sequi, ipso dicente: uende omnia que habes, et da pauperibus, et ueni, sequere me, et habebis thesaurum in celo . Sed quia portio eius adhuc in uestra est potestate, et consensu uestro, uel [l 1Kb] promissione magis uidetur Deo offerri, [m 1Kb] uos tangit de ea secundum Dominicam uocem, quam si uultis audire, pro filio uestro apud uos nichil remaneat in seculo, nisi Deus. Quod si forte propter [n 1Kb] immanitatem diuitiarum uel amorem nutrite domi familie grauis uobis et minus dulcis hec diuina pre ceptio conuenit, audite Regule nostre a Patribus salubre statutum consilium. De portione eius tres fiant equaliter partes: una distributa abbatis manibus  pauperibus uel indigentibus erogetur; aliam uobis uel fratribus suis pergens ille ad comitatum sanctorum [o 9Kb] exagiliario munus titulo derelinquat; tertiam uero partem uiatici sui utilitatem deferat secum monasterii sanctorum usibus profuturam. Quia quomodo filius uester omnibus in monasterio fratribus ad solatium uite portionem suam [p 1Kb] conferat, dicente Apostolo de erogatione: Maxime ad domesticos fidei . Ita et uniuersi monasterii fratres suis singulis uicibus, prout quis habet, [q 3Kb] ad hanc, ingredientes monasterium, deferunt formam filio uestro communiter cum omnibus profuturum. [r 1Kb] Quod si utreque uobis graues sunt, ut nec Deum audiatis pauperibus erogando, et filii animam redimendo nec nostrum consilium [s 1Kb] partibus diuidendo,  et auferendo ab eo secularem substantiam, uel nudum ac solum filium Deo [t 1Kb] largite, ita ut iureiurando per sacrosancta Euangelia promittatis ei ulterius eum de uestra patrimonii substantia [u 1Kb] nichil habere: ut firmiter iam perseuerans in Domino, sciens se de seculo nichil sperare cum se a uobis et ab eo uiderit  alienum, solummodo superna desideret. Quia hoc expedit anime illius, ut [a 1Kb] aut ordinatus a uobis uadat ad Dominum, aut pro eo exheredatus a uobis solutus magis pergat ad Deum, clamans Deo, quem sequitur nudus: Tu, Domine, restitues mihi hereditatem meam . [b 1Kb] Tantum est ut nichil habeat de seculo quod, uiuis uobis, mortuus de uestris facultatibus iam speret. Quia [c 1Kb] cum semel crucifixus est mundus, denuo ad eo redelectari non debet. Nam si ex toto nichil de eo ordinare uolueritis, causam eius puto uobis diuino reseruari iudicio: eum uero certissime sciatis plura a Domino [d 1Kb] recipere quam  contempsit, cum Dominum sibi fecit, quem nudus secutus est, debitorem. Recipiet enim in celis filius uester sine dubio, multa promittente ei Domino, dicens: [e 1Kb] Qui reliquerit aurum, argentum, aut possessiones, aut domos propter me, centuplum accipiet, et regnum Dei, insuper et uitam eternam . Hec audiens filius uester paratus est  relinquere uobis totum ut apud Deum centuplum inuenire ualeat, quia de omnibus Dominus noster est nobis [f 1Kb] idoneus. [g 1Kb] Nam illi sufficit, cui ipse Dominus non sufficit.



CAPUT LXuII. DE SACERDOTIBUS QUI FORTE uOLUERINT IN MONASTERIO HABITARE.



§ I.---EX REGULA SANCTI BENEDICTI.

[a 2Kb] Si quis de ordine sacerdotum in monasterio se suscipi rogauerit, non quidem citius ei assentiatur. [b 1Kb] Tamen si omnino perstiterit in hac supplicatione, sciat se omnem Regule disciplinam seruaturum. [c 1Kb] Nec aliquid ei relaxabitur, ut sit sicut scriptum est: Amice, ad quid uenisti ? Concedatur tamen ei [d 1Kb] post abbatem stare, et benedicere, et [e 4Kb] missas tenere, si tamen iusserit abbas: sin alias, nullatenus [f 1Kb] aliqua presumat, sciens se discipline regulari subditum, et magis humilitatis exempla omnibus det. [g 1Kb] Et, si forte ordinationis, aut alicuius  rei causa fuerit in monasterio, illum locum attendat, [a 1Kb] quando ingressus est monasterium; non illum qui pro reuerentia sacerdotii concessus est. [b 1Kb] Clericorum autem si quis eodem desiderio monasterio uoluerit sociari, loco mediocri collocetur; et ipse tamen si promittat de obseruatione Regule, uel propria stabilitate.



§ II.---EX REGULA MAGISTRI .

[c 1Kb] Peregrinorum loco habeantur sacerdotes, maxime quorum primatus et honor in Ecclesia continetur et militat. Qui si elegerint ut pro amore Dei uel propter disciplinam et mensuram sancte uite monasteriis habitent, in [d 3Kb] solo [enim] nomine patres monasterii nuncupentur; et nichil aliud in monasteriis liceat, nisi orationes colligere et [e 1Kb] signare. Aliud  uero nichil aut presumant, aut eis liceat; uel aliquid ordinationis, aut dominationis, aut dispensationis uindicent; sed omnem formam licentie, uel ordinande dominationis monasterii abbas, qui super gregem uniuersum est ordinatus, cum Regula uindicet, uel defendat. Nam solo honoris nomine ideo statuimus eos patres monasterii appellare propter sacrationem sacerdotii aut ordinationem. Et ne ipso  obtentu honoris de ratiociniis, uel dominatione, ut pote laici, abbates excludant. Nam si ipsi sacerdotes uictum aut uestitum monasterii uti magis eligant, et operari communiter secundum preceptum apostolicam fratribus debent, non imperatiue satis coacti ab abbate, sed cum reuerentia admoniti. Nam si spiritales sunt, ipsi sibi imperent, [ [f 1Kb] nam et propter cautelam] quod poterant ab aliis cogi; memores semper Apostoli Pauli formam ostendentis de se et dicentis: [g 1Kb] Non gratis panem uestrum manducauimus . Et item dicit: [h 1Kb] Laborauimus manibus nostris, ne quem uestrum grauaremus. Et item ipse dicit: Qui non laborat, non manducet. Ergo quod si diutissime otiosi labore manuum suarum querero uictum noluerint, cum reuerentia per multorum religiosorum  testimonia [i 1Kb] conuenti ab abbate [i 1Kb] ecclesiis reuertantur. Si uero, quod absit, non pacifice, sed magis per [k 5Kb] scandalum exire uoluerint, tenti et exuti rebus monasterii duntaxat sine graui iniuria, clausa [l 4Kb] regia excludantur. Quia magis ipsi amplius agere debent, quod aliis predicant generaliter a Deo esse preceptum otiosis debere laborantium panes negari.



CAPUT LXuIII. DE MONACHIS PEREGRINIS, QUALITER SUSCIPIANTUR.



§ I.---EX REGULA SANCTI BENEDICTI.

Si quis monachus peregrinus de longinquis prouinciis superuenerit, si pro hospite uoluerit habitare in monasterio, et contentus fuerit [a 1Kb] consuetudine  loci quam inuenerit, et non superfluitate sua perturbat monasterium; sed simpliciter [a 10Kb] contentus est quod inuenerit, suscipiatur, quanto tempere cupit.  Si que sane rationabiliter et cum humilitate reprehendit, aut ostendit, tractet abbas prudenter, [b 1Kb] ne forte pro hoc ipsum Dominus direxerit. [c 24Kb] Si uero  postea uoluerit stabilitatem suam firmare, non renuatur ei talis uoluntas; et maxime, quia tempore hospitalitatis potuit eius uita dignosci. Quod si superfluus inuentus fuerit tempore hospitalitatis, non solum non debet sociari corpori monasterii, uerum etiam dicatur ei honeste ut discedat, ne eius [a 1Kb] miseria etiam alii uitientur. Quod si non fuerit talis qui mereatur proiici, non solum, si petierit, suscipiatur congregationi sociandus, uerum etiam suadeatur, ut [b 1Kb] stet: ut eius exemplo alii erudiantur, [c 1Kb] et quia in omni loco uni Domino seruitur, uni regi militatur. [d 1Kb] Quem si etiam talem esse perspexerit abbas, liceat eum in superiore aliquantulum constituere loco: non solum autem monachum, sed etiam de  supra dictis gradibus sacerdotum [e 1Kb] uel clericorum, stabilire potest abbas in maiore quam [f 3Kb] ingreditur loco, si eius talem perspexerit uitam esse. [g 49Kb] Caueat autem abbas, ne aliquando de alio noto monasterio monachum ad habitandum suscipiat sine consensu abbatis eius, [h 27Kb] aut litteris commendatitiis: quia scriptum est: [i 4Kb] Quod tibi non uis, alteri ne feceris.



§ II.---EX REGULA PATRUM .

[i 1Kb] Non licebit de alio monasterio sine uoluntate Patris fratres recipere: non solum recipere, sed nec uidere oportet, dicente Apostolo: Quia qui [k 1Kb] primam fidem irritam fecit, etc. . Quod si precatus fuerit ab eo qui preest Patre, ut in alio monasterio ingrediatur, commendetur ab eo ei qui preest, ubi esse desiderat;  et sic suscipiatur. Nam sine [a 3Kb] uoluntate eius qui preesse uidetur in monasterio, nullatenus recipiatur frater. Quod si [b 1Kb] presumpserit talia facere, nouerit se in synodo episcoporum, aut in conuentu fratrum suorum in audientiam uenire. [c 1Kb] Et tunc recedat tanquam iunior suus, donec ab eo cui iniuriam fecit ueniam petat, ut non per ipsius uitium alii despiciantur [d 1Kb] Patres. [e 1Kb] Ille uero monachus [f 1Kb] quantos fratres in alio inuenerit, [g 9Kb] tantos [h 1Kb] se nouerit habere priores. Sed nec attendendum est quod fuit antea; sed probandus est qualis esse ceperit. Susceptus uero si habere uidetur aliquid siue in rebus, siue in codicibus, ultra ei possidere non licebit: ut possit esse perfectus, [i 1Kb] quia alibi non potuit esse senex. Residentibus uero fratribus, si fuerit aliqua  de Scripturis collatio, et fuerit [i 3Kb] ex his talis scitus, non licebit ei aliquid dicere, nisi preceptum fueri a Patre.



§ III.---EX REGULA PATRUM .

[k 1Kb] Monachum nisi abbatis sui [l 1Kb] aut permissu, aut uoluntate, [m 1Kb] ad alterum monasterium commigrantem nullus abbas [n 1Kb] aut suscipere, aut retinere presumat. Quod si ad districtiorem Regulam non pro actus sui leuitate tendentem abbas suus ipsum ad alterum monasterium transire permiserit, ut inde postea sub aliqua occasione egredi presumat, nulla ratione permittimus.



§ Iu.---EX REGULA SANCTI BASILII .

Interrog. [o 1Kb] Si dicat quis: uolo apud uos parum aliquid temporis facere, ut proficiam ex uobis: si  oportet eum suscipi?---Resp. Domino pronuntiante: Quia uenientem ad me non eiiciam foras ; et Apostolo nichilominus dicente: Propter subintroductos, aut falsos fratres, qui subintroierunt explorare libertatem  nostram, quam habuimus in Christo Iesu: quibus nec ad horam cessimus subiectioni, ut ueritas Euangelii permaneat apud uos . Concedere quidem ei conuenit ingressum propter incertos exitus rerum. Interea enim potest fieri, ut per tempus proficiat, et delectetur sanctitate uite, et permaneat ceptis sicut et frequenter factum scimus. Sed ut manifestetur ueritas [p 17Kb] institutionum nostrarum, [q 33Kb] de quibus fortassis homines aliter opinantur: oportet tamen circa eum cautius agi, et diligentius, [r 51Kb] ut siue in ueritate permaneat, uel proficiat, siue institutionum nostrarum ueritas explorabitur, probabilis inueniatur et pura. Ita namque et nos Deo placebimus, et ille aut proficiet, aut, si simulator est, [s 11Kb] erubescet.



§ u.---EX REGULA FERREOLI .

[t 1Kb] Monachum omnino, siue [u 1Kb] clericum alterius [ [u 1Kb] loci] monasterii recipi sub qualibet causa nolumus, interdicimus, prohibemus, prospicientes talia studio caritatis, ne nouum aliquod forte [x 1Kb] scandalum [y 1Kb] surgentes inducant. Dicit enim Scriptura: Quidquid tibi non uis, alio ne feceris . Hinc enim plerumque non tantum inter abbates, sed etiam inter monasteria lites insanabiles oriuntur: dum unus nititur defendere quem recipit, alter reuocare quem perdidit. Et ad extremum nisi reddatur isti petitori petitus, et istius restauratio recepti placauerit iniuriam acceptam; fit ut non secundum Apostolum uincant in bono malum , sed utrique mali uincantur uno malo. Attamen nec illud  pretereundum censuimus, ut si forte alterius loci, ut supra dixi, monachus, siue clericus scripta abbatis [z 1Kb] uel episcopi deferat, in quibus manifeste probetur non propter uitia curanda, sed propter caritatem  missus, ipse tantum socius fieri congregationis obtineat. Si tamen credi ullo modo potest bono  suo quemquam uelle exspoliari, et alium sua nuditate uestiri.



CAPUT LXIX. DE SACERDOTIBUS MONASTERII.



§ I.---EX REGULA SANCTI BENEDICTI.

[a 3Kb] Si quis abbas sibi presbyterum, [b 2Kb] uel diaconum ordinari petierit, de suis eligat qui dignus sit sacerdotio fungi. Ordinatus autem [c 1Kb] caueat elationem, [d 1Kb] aut superbiam: [e 1Kb] nec quidquam presumat, nisi  quod ei ab abbate suo [f 1Kb] precipiatur; sciens se multo magis discipline regulari subditum. Nec occasione sacerdotii obliuiscatur Regule obedientiam et disciplinam; sed magis ac magis in Deum proficiat. Locum uero illum semper attendat, [g 1Kb] quando ingressus est in monasterium, preter officium altaris: et, si forte electio congregationis, et uoluntas abbatis pro uite merito cum promouere uoluerint. Qui tamen  [h 1Kb] Regulam a decanis uel prepositis constitutam sibi seruare sciat. Quod si aliter presumpserit, [i 66Kb] non sacerdos, sed rebellio iudicetur. Et sepe admonitus  si non correxerit, etiam [a 2Kb] episcopus adhibeatur in testimonium. Quod si nec sic emendauerit, clarescentibus culpis, proiiciatur de monasterio; si tamen talis fuerit eius contumacia, ut subdi aut obedire Regule nolit.



§ II.---EX REGULA SANCTI [b 1Kb] AURELII .

[c 1Kb] Nullus honorem presbyterii aut diaconatus accipiat [d 1Kb] preter abbatem: si uoluerit ordinari presbyterum, et unum diaconum, uel [e 14Kb] subdiaconem; quos ipse uoluerit, [f 1Kb] ordinandi habeat potestatem. Si uero Deo propitio ita profeceritis, ut aliquis ex uobis ad episcopatum petatur, [g 1Kb] ipse solus egrediatur.



§ III.---EX DICTIS SANCTI HIERONYMI.

[h 1Kb] Si in monasterio uiuens clericus esse desideras, ita te exhibe, ut uite meritum consequaris. Id est, adolescentiam tuam nulla libidinis sorde commacules; ut ad altare Domini quasi de thalamo uirgo procedas, et habeas deforis bonum testimonium. [i 1Kb] Femine, que nomen tuum nouerint, uultum nesciant. Multo tempore disce quod doceas. Ne credas laudatoribus tuis: imo irrisoribus aurem ne libenter accommodes.



CAPUT LXX. DE ORDINE CONGREGATIONIS.



I.---EX REGULA SANCTI BENEDICTI.

[a 1Kb] Ordines suos in monasterio ita conseruent, ut conuersionis tempus et uite meritum discernit atque abbas constituerit. Qui abbas [b 1Kb] non conturbet gregem sibi commissum, [c 1Kb] nec quasi libera utens  potestate iniuste disponat aliquid; sed semper cogitet quia de omnibus iudiciis et operibus suis redditurus est Deo rationem. Ergo secundum ordines quos constituerit, uel quos habuerint ipsi fratres, [d 83Kb] sic accedant ad pacem, ad psalmum imponendum in  choro standum. Et in omnibus omnino locis etas [a 1Kb] non discernat ordines nec preiudicet, quia [b 1Kb] Samuel et Daniel pueri presbyteros iudicauerunt. Ergo exceptis his quos, ut diximus, altiori consilio abbas pretulerit, uel degradauerit certis ex causis, reliqui omnes, ut conuertuntur, ita sint: ut uerbi gratia, qui secunda hora diei uenerit in monasterio, iuniorem se nouerit illius esse qui prima hora uenit diei, cuiuslibet etatis aut dignitatis sit. Pueris uero  per omnia ab omnibus disciplina teneatur. Iuniores igitur priores suos honorent, priores iuniores suos diligant. In ipsa autem appellatione nominum [c 1Kb] nulli liceat alium puro nomine appellare: sed priores iuniores suos [d 1Kb] fratrum nomine; iuniores priores suos [e 106Kb] nonnos uocent, quod intelligitur paterna reuerentia. Abbas uero, quia uices Christi agere uidetur, [f 324Kb] dominus et abbas uocetur, non sua assumptione,  sed honore et amore Christi. [a 1Kb] Ipse autem cogitet, et sic se exhibeat ut dignus sit tali honore. Ubicunque autem sibi obuiant fratres, iunior a priore [b 2Kb] benedictionem petat: transeunte maiore minor surgat, [c 1Kb] et det ei locum sedendi; nec presumat iunior consedere, nisi ei precipiat senior suus, ut fiat quod scriptum est: honore inuicem preuenientes. [d 1Kb] Pueri parui [e 1Kb] uel adolescentes in oratorio uel ad mensas cum disciplina [f 1Kb] ordines suos consequantur. Foris autem, uel [g 1Kb] ubi et ubi custodiam habeant et disciplinam, usque dum ad intelligibilem etatem perueniant.



§ II.---EX REGULA SANCTI BASILII .

Interrog. [h 1Kb] Quomodo oporteat obseruare nos circa cathedras et accubitus, cum tempus poposcerit,  quoniam Domini habemus preceptum quod nos in omnibus informat ad humilitatem; in quo etiam de hoc pronuntiat, ut cum ad conuiuium imus discumbendi  locum nouissimum requiramus , et non occupemus locum priorem?---Resp. Illud nos scire oportet quia ubi omnes eodem prospectu et proposito conuenimus, maxime si in multis et in maioribus humilitatis documenta dedimus, cupere quidem [i 16Kb] preuenire unumquemque inferiorem locum secundum mandatum Domini condecens est. Sed rursum, [i 1Kb] si res ad contentionem uenit de hoc et unus alium detrudere uelut de loco inferiori conatur, ualde est improbabile. Causa enim ex hoc perturbationis et inquietudinis nascitur, si incipiet nemo alteri cedere; et si pro hoc certamina moueantur, similiter erit tanquam si de primatibus contendatur. Propter quod oportet etiam in hoc considerantius prouidere, uel quid unicuique nostrum  competat, uel certe indulgere ei cui cura commissa est, et in ceteris et in recumbendo custodire ordinem, et obtemperare ei, ut impleatur in  nobis illud quod dictum est: Omnia uestra honeste et secundum ordinem fiant .



§ III.---SANCTI HIERONYMI .

[a 1Kb] Quicunque autem monasterium primus ingreditur, [b 1Kb] primus sedet, primus ambulat, [c 1Kb] primus psalmum dicit, primus in mensa extendit manum, prior in ecclesia communicat: nec etas inter eos requiritur, [d 1Kb] sed professio.



§ Iu.---EX REGULA SANCTI ISIDORI .

[e 1Kb] Qui in monasterium prior ingreditur, primus erit in cunctis gradu uel ordine. [f 1Kb] Non querendum est si diues sit aut pauper, seruus an liber, iuuenis an senex, rusticus an eruditus. In monachis enim nec etas, nec conditio queritur, [g 1Kb] quia inter serui et liberi animam nulla apud Deum est differentia.



§ u.---EX REGULA SANCTI FRUCTUOSI .

[h 1Kb] Cautela, et moderatio, et pudicitia, fides et sinceritas, ornant habitum monachi. [i 1Kb] Duplex enim nullo modo esse debet famulus Christi, sed ueridicus et [i 1Kb] simplex, [k 1Kb] superciliosi fastus carens effigie. Coram senioribus suis prior nullus ambulet, neque non iussus sedeat uel loquatur, sed honorem fratri  seniori et reuerentiam, ut condecet, competenter exhibeat.



§ uI.---Item .

[l 1Kb] Qui prius in monasterio conuersus fuerit, primus ambulet, primus sedeat, primus eulogiam accipiat, primus communicet in ecclesia, prior loquatur cum interrogantur fratres pro aliqua questione, prior psalmum dicat, in choro prior constet, [m 1Kb] hebdomadam prior faciat, manum in mensam primus extendat: nec etas sola inter fratres requirenda, sed conuersio est et laboris studiique propositum. Unde et hec discretio senioris est prestolanda, ut quem quomodo erga Dei amorem cultumque feruentem uiderit, sic honoret. Non enim generis dignitas, aut rerum opulentia, quam quisque habuit in seculo,  uel etatis grandeuitas exquirenda, sed uite rectitudo, et ardentissime fidei merita debent esse pensanda. Ille enim potior, qui Deo proximior, iudicandus est. Monachi in monasterio sancte, et pudice atque honeste uiuentes persistant; [n 39Kb] laici foris abbatis, uel prepositi mandata peragant



§ uII.---EX REGULA CUIUSDAM .

Quanto se affectu uel caritatis ministerio in monasterio anime posite debeant diligere, sanctorum Patrum instituta sanxerunt. Sed in quibus sit actibus uel officiis demonstrandum, a nobis [a 1Kb] pro parte indicandum est. Habet denique latissimum uirtutum copia ambitum, quo circumsepta facile hostem sibi superet aduersantem. Sunt etenim nonnulla que in actu uidentur exigua, et tamen uel custodita, uel neglecta, [b 1Kb] aut tepescente, aut feruente animi motu demonstrantur: ut est humiliatio capitis, et sermonum affabilis salutatio, que aut rigide mentis uel in corde, [c 1Kb] aut [si] certe pie purissimum patefacient affectum. Seruandum est ergo famulis uel famulabus Christi, ut semper intra mentis statum ea nutriant  que a uera humilitate ac caritate non discedant, quibus summa constat uirtutum. Nam sicut nunquam sine uera humilitate uera manet caritas, ita nunquam absque uera caritate uera manet humilitas. Arripiamus ergo instruere fundamentum, ut ad culmen perueniamus uirtutum. Sic prius humilitas monstranda tam in actu quam in affectu, ut post caritatis copia edificetur. Et quando sibi [d 1Kb] mutuatim in uia, uel in quocunque loco occurrerint, omni humilitate ab inuicem [e 3Kb] flectentes benedictionem rogent. Et si unus ex eis senior fuerit, prius iunior benedictionem postulet. Tunc demum senior prosequatur. [f 1Kb] In cursu uero positi, prout ab abbate fuerint ordinati, uel [g 1Kb] ad psalmum canendum, uel ad lectiones recitandas, uel etiam ad communicandum euntes, suum  ordinem custodiant: nec constitutum sibi locum transilientes, in ambitionis uel arrogantie uitio demergantur. Abbati uero studendum est ut per ordinem, sicut conuersi in monasterio fuerint, ita in suo ordine  constituantur, preter si uberis conuersatio religionis meruerit ut [h 1Kb] inantea promoueatur: uel si grauis culpa exegerit ut retro [i 1Kb] regradetur: siue aliquis e fratribus agnoscatur seniorem affectare locum, cum uerecunda castigatione refellatur: quia non debiti honoris locum presumpsit; nec religionis commeritum, sed ambitionis honorem indebitum conatus est arripere. In consessu fratrum, si alius superuenerit, qui iuniores sunt ordine assurgant, et seniori locum prebeant. Iuniores uero senioribus nullatenus superbiendo contradicant, sed cum omni humilitate uel interrogati uel correpti respondeant. Si labentem in quodlibet delictum iunior seniorem aspexerit, [i 1Kb] non exprobrando ad confitendum abbati uel preposito dirigat. Similiter senior iuniori faciat. Ad confessionem  ueniens prius prostratus supra humum suam culpam esse dicat: sic priusquam surgere iubeatur, suam confessionem manifestet. Quando ad aliquod opus fieri [k 1Kb] commeatus rogatur, [l 1Kb] uenia prius petatur, et sic de opere quod faciendum est, commeatus rogetur. Quando ad abbatem uenitur, cum omni humilitate ueniam petendo accedatur. Similiter quando egreditur, cum uenie petitione benedictio queratur. Nullus monachorum per semetipsum de propria necessitate abbati suggerat; sed omnes per prepositum, quidquid necessitatum fuerit, abbati studeant intimare. Si sacerdos [m 1Kb] uel quilibet religiosus uenerit, ut eis per abbatis commeatum sit occurrendum, a longe adstantes cum omni humilitate flectentes genu sub silenti uoce [n 1Kb] benedictionem rogent. Et si  ordinatum fuerit ab abbate ut cum his aliquis fratrum loquatur, cum omni humilitate, et modestia, ac sobrietate loquendum est, ut in omnibus his uirtus humilitatis et sobrietatis inueniatur.



CAPUT LXXI. [a 1Kb] DE OSTIARIIS MONASTERII.



§ I.---EX REGULA SANCTI BENEDICTI.

[b 1Kb] Ad portam monasterii ponatur [c 1Kb] senex sapiens, qui sciat [d 1Kb] accipere [e 1Kb] uel reddere responsum; cuius maturitas eum non sinat uagari. Qui portarius cellam debet habere iuxta portam, ut uenientes semper presentem inueniant, a quo responsum accipiant. Et mox ut aliquis pulsauerit, aut pauper clamauerit, [f 1Kb] Deo gratias respondeat, [g 6Kb] aut Benedic: et [h 1Kb] cum  omni mansuetudine timoris Dei reddat responsum [i 1Kb] festinanter cum feruore caritatis. Qui portarius, si indiget solatio, iuniorem fratrem accipiat. [i 1Kb] Monasterium autem  ita debet constitui, ut omnia necessaria, id est, aqua, molendinum, hortus, pistrinum, uel artes diuerse infra monasterium exerceantur, [k 121Kb] ut non sit necessitas monachis uagandi foras, quia omnino non expedit animabus  eorum. Hanc autem Regulam sepius uolumus incongregatione legi, ne quis fratrum se de ignorantia excuset.



§ II.---EX REGULA ORIENTALI.

[a 1Kb] Quando ad ostium monasterii aliqui uenerint, si clerici fuerint aut monachi, maiori honore suscipiantur: lauabuntque pedes eorum, iuxta Euangelii preceptum, et prebebunt eis omnia que apta sunt usui monachorum. [b 1Kb] Si quis ad ostium monasterii uenerit dicens uelle se uidere fratrem suum uel propinquum, ianitor nuntiabit abbati: et permittente, [c 1Kb] eum accipiet comitem, cuius fides probata est; et sic mittetur ad fratrem uidendum uel proximum. [d 1Kb] Si propinquus alicuius mortuus fuerit, prosequendi funus non habebit licentiam, nisi Pater monasterii  preceperit. [e 1Kb] Nullus de horto tollat olera, nisi ab hortulano acceperit.



§ III.---EX REGULA MAGISTRI .

[f 1Kb] Duobus fratribus [g 1Kb] etate decrepitis cella intra [h 1Kb] regias monasterii prope constituatur: qui deputati ibi et claudant monasterium omni hora post exeuntes, aperiant ingredientibus, et aduenientes  nuntient abbati. Nam et hoc obseruare debent ipsi duo fratres quotidie, ut horis quibus oportet in monasterio legere seratis regiis se iungant, [i 1Kb] et legentes audiant: et cum ad opus diuinum oratorii [i 1Kb] index sonauerit, seratis item regiis oratorio presententur. Ad opus laboris hoc queratur quod possunt pro etatis possibilitate implere, id est, aut si artes sciunt, aut certe, si nesciunt, in quo possunt quotidie adiuuent septimanarios. Tamen labori alio non querantur, si propter opus aperiendi et claudendi omni hora occupentur. Annonam canum a cellarario ipsi accipiant, et eis cum aqua uel culine remanente iuscello ministrent. Animalium intra monasterium curas adiuncto in septimana illorum hebdomadariorum solatio ipsi impleant, et regie munditias ipsi  exerceant: uel intra eam [k 1Kb] cicendelum suspensum et factum incendant quotidie, ut noctu foris cuiusque cognoscatur ingressus. Qui senes, ut superius diximus, pro honore etatis cum abbate manducent secundum formam prefate humilitatis, [l 1Kb] ut sancta euangelica demonstrat, que dixit nec ipsis se superiorem uelle ostendere. Nam talibus dicit Scriptura perfectis: [m 31Kb] Quanto magnus es, tanto humilia te: et  apud Deum [a 1Kb] et homines inuenies gratiam .

Omnia uero necessaria intus intra regias esse oportet, id est, furnum, [b 3Kb] macine, [c 1Kb] refrigerium, hortus, uel omnia necessaria, ut non sit frequens occasio propter quam fratres multoties foras egressi, secularibus mixti, forte a religiosorum oculis uisi ad damnationem potius nostram ab eis pro angelis adoremur, et [d 2Kb] Benedicite nobis non meritis indigne dicatur: cum forte sancti putemur esse, quod non sumus: aut magis per irrisionem quorumdam infidelium uilescat in publico uel plateis sanctus habitus in ambulando. Cum ergo hec omnia intus fuerint constituta, clausa sit semper monasterii regia, ut intus clausi cum Domino fratres ueluti a seculo sint iam [e 1Kb] clausa Dei in celestibus separati. Que regia  monasterii [f 53Kb] circellum habeat ferreum in [g 16Kb] fimella, quo ab adueniente concusso, cuiuslibet superuenientis intus indicetur aduentus.



§ Iu.---EX REGULA CUIUSDAM .

[h 1Kb] Portarii seu ostiarii tales esse debent [i 1Kb] qui omnium mercedem simul edificent: etate senili, [i 1Kb] quibus mundus sequi iam ex presentibus pompis nichil desiderent, sed toto cordis affectu Creatori inherentes singuli dicant: Mihi autem adherere Deo bonum est, ponere in Domino Deo spem meam . Quid enim ex presentibus phaleramentis desiderent, quia perfunctoriis contemptis Christum amare ceperunt, in quo summum bonum contemplatione mentis manere conspexerunt? Sint  mentis sue statu firmissimi, ut Domino cum Propheta orando dicant: Auerte oculos meos, ne uideant uanitatem: in uia tua [k 1Kb] uiuifica nos . Tale semper superuenientibus ostendant exemplum, ut et foris ab extraneis nomen Domini glorificetur, iuxta quod Dominus ait: Sic luceat lux uestra [l 1Kb] coram omnibus hominibus, ut uideant opera uestra bona, et glorificent Patrem uestrum, qui in celis est . [m 1Kb] Et intus a consodalibus suis mercedis preparent lucra, dum omnium uice foris gerunt curam. Sic cautis moribus cum uirtutum magistra humilitate existant, ut omnis patientie blandimenta ex colloquio affabili ostendant. [n 1Kb] Nunquam singuli uel bini attollentes laicos uel clericos intente aspiciant; sed demisso cum humilitate uultu inclinatis oculis  necessaria colloquantur. Pauperum, peregrinorum et hospitum curam inter omnia habentes, quia in his Christus suscipitur, quia ipse ait: Quecunque [o 1Kb] his minimis fecistis, mihi fecistis . Foris aliquid dare, uel cuilibet ministrare, uel a foris aliquid accipere nullatenus sine commeatu abbatis presumant. Et quodcunque a foris accipiunt ex donis et eleemosynis aliorum nullatenus antea ad cellarium portent, [p 1Kb] quam ante oratorium deferentes congregatio pro eo orent qui hoc exhibuit. [q 1Kb] Fabulis quas ad portam uel a secularibus, uel a quibuslibet audierint, nullatenus aurem accommodent; et si nolentes audierint, uel intellexerint, nullatenus consodalibus suis referant. Si horum aliquid, que  diximus, transgressi fuerint, regulari penitentia castigentur. Si humili satisfactione patefaciant, prout humilitas confitentis cernitur, ita delinquentis culpa iudicetur. Si uero contumacie crimen incurrit, et modum penitentie augebit. Claues ostiorum uel porte nullo modo penes se retineant; sed ad abbatem nocte deferentes presentent, et mane [a 1Kb] post secundam recipiant. [b 1Kb] Idipsum et cellararii, et pistores, et coqui implere studeant: et ab occasu solis, uel cum fuerit opus necessitate perfectum, [c 1Kb] usque ad secundam abbas claues retineat; nisi necessitas euenerit, ut per commeatum abbatis nocte retineantur, et post secundam denuo tribuantur. A signo uespertino usque ad secundam impletam nullatenus portarum fores aperiantur, neque ullus a foris introitus  patefiat; sed si necessitas talis aduenerit, ut post uesperam sit [d 1Kb] deliberandum, per fenestram, que in eadem porta fuerit, totum deliberetur. [e 1Kb] Si talis necessitas hospitum uel peregrinorum aduenerit, ut hora refectionis cum fratribus esse non possint, post cum coquis uel ministris, uel cum reficiendi spatium habuerint, reficiant. uasa uel reliqua utensilia, que ad hospitium baiulant, ac si sacra Deo, gubernent atque custodiant: ne per ipsorum neglectum ab ipso mercedem non recipiant, cuius res diripiendo non seruant. Intra septa monasterii uel ostia nullum uirorum omnino uel feminarum edere, uel bibere permittant; sed [f 1Kb] de omnibus aduenientibus foris in hospitale, prout honor exigit, per abbatis ordinationem ministrent; intus uero tantummodo,  qui sacram Deo uouerint religionem, et immunitate obedientie sub una Regula sunt ligati, edere uel bibere censemus. Sic semper ostiarii agant, ut in omnibus zelum Dei habentes Regule tenorem conseruent, ut pro studii sui uel culture labore incorruptam recipiant mercedem.



§ u.---Item ex eadem Regula .

Pistores uero alternatim per uices opus commune faciant. Nec tamen [ut] minus tribus non sint propter  loquendi necessitatem. Et si necesse fuerit ut ibidem maneatur, minus quatuor non sint, et unus ex eis senior sit prepositus, cuius religioni credatur: qui et loquendi licentiam habeat, et panem, quem faciunt per uices, senior qui ex eis est, cellarario representet, [g 1Kb] ut omni custodia tuti in nullo reprehensibiles reperiantur. Similiter et qui in [h 1Kb] brachisitorium ad ceruisiam faciendam inhabitauerint, unus ex eis senior [ [i 3Kb] sit] prepositus secundum regulam pistoris omnia custodiat.



§ uI.---EX REGULA ORIENTALI.

Ostiario cura sit ut omnes aduenientes intra ianuas recipiat, dans eis responsum honestum cum humilitate et reuerentia; ac statim nuntiet uel abbati uel senioribus quis uenerit et quid petierit: nec  ullus extraneorum patiatur iniuriam, neque habeat cum aliquo de fratribus necessitatem ac facultatem loquendi absque conscientia abbatis uel seniorum: mandatumque quod fuerit, nichil ad ipsum perueniat, priusquam abbati uel senioribus indicetur. Ante omnia ostiarius monasterii hec obseruabit, ne quem de fratribus foris ianuam exire permittat.



§ uII.---EX REGULA SANCTI ISIDORI .

[i 1Kb] Ad ianitorem pertinebit cura hospitum, denuntiatio aduenientium, custodia [k 1Kb] exterorum claustrorum. [l 1Kb] Item cura peregrinorum uel pauperum eleemosyna pertinebit ad eum cui dispensationis potestas commissa est. Iste quod habet distribuat, communicet [m 1Kb] in quod potest, non ex tristitia aut necessitate: Hilarem enim datorem diligit Deus . Item.  Ars autem pistoria [n 1Kb] ad laicos pertinebit. Ipsi enim triticum purgent. Ipsi ex more molant. Massam tantumdem monachi conficiant, et panem sibi manibus propriis ipsi faciant. Porro pro hospitibus et infirmis laici faciant panes.



§ uIII.---Item eiusdem .

Hortulus sane intra monasterium sit inclusus, quatenus, dum intus monachi operantur, nulla occasione exterius euagentur.



§ IX.---Item .

Ad hortulanum pertinebit munitio custodiaque hortorum, aluearia apum, cura seminum diuersorum, ac denuntiatio quid, quando oporteat in hortis seri aut plantari.



§ X.---EX REGULA SANCTI AUGUSTINI .

[b 1Kb] Ut autem uos in hoc libello tanquam in speculo possitis inspicere, ne per obliuionem aliquid negligatis, semel in septimana uobis legatur: et ubi uos inueneritis, que scripta sunt, facientes, agite gratias Domino bonorum largitori. Ubi autem sibi quicunque uestrum uidet aliquid deesse, doleat de preterito, caueat de futuro, [c 1Kb] orans ut sibi et debitum dimittatur, et in tentationem non inducatur.



§ XI.---EX REGULA AURELII EPISCOPI .


Et uos, sancta congregatio, ut omnia que in hac Regula pro remedio anime nostre, et pro animarum uestrarum salute statuimus, integra et illibata custodiatis, et ne per obliuionem aliquid negligatis, semel ea in triginta diebus relegite, id est in Kalendis.



§ XII.---EX REGULA SANCTI PACHOMII .

Leuitonarium et quidquid in ueste est monachorum, nemo lauet [nisi] die Dominica, preter nautas et pistrinarios.



§ XIII.---Item .

[d 1Kb] Quando farinam conspergunt aqua, et massam subigunt, nemo loquatur alteri. Mane quando tabulas ad furnum uel ad clibanos deportant panes, simile  habebunt silentium, et tantum de psalmis et de Scripturis aliquid [e 1Kb] decantabunt, donec opus impleant. Si quid necessarium habuerint, non loquentur, [f 1Kb] sed signum dabunt his qui possunt afferre quibus indigent.



§ XIu.---Item .

[g 1Kb] Quando ad miscendum farinam uocati fuerint, nullus resideat in loco panes coquentium; exceptis his qui coctioni sufficient et quibus iussum fuerit, [h 1Kb] nemo residebit.



§ Xu.---EX REGULA PAULI ET STEPHANI .

Magnopere autem ab omnibus est cauendum ne aut in pistrino, aut in quacunque manuum operatione aliquis fratrum pigre et non inter primos occurrat.



§ XuI.---EX REGULA TARNATENSI .

Quando panes faciunt, [i 1Kb] uel in omni monasterio [k 1Kb] corporalem laborem suum mutuo releuabunt: et quamlibet cuicunque operi esse uideantur intenti, orandi et psallendi tempora non omittant: ut dum escas eligunt preparare carnales, spiritaliter uerbo Dei et bone conscientie meditatione pascantur. De quo tamen opere nullum deesse conuenit, nisi quem retentat infirmitas, aut quem prepositus in alia [l 1Kb] causa preceperit occupari.



§ XuII.---EX REGULA PACHOMII.

[m 1Kb] Nullus de horto tollat olera, nisi ab hortulano acceperit.



CAPUT LXXII. DE FRATRIBUS IN uIA DIRECTIS.



§ I.---EX REGULA SANCTI BENEDICTI.

Dirigendi fratres [a 1Kb] in uia [b 2Kb] omnium fratrum uel  abbatis se orationi commendent, et semper ad orationem ultimam operis Dei [c 2Kb] commemoratio omnium  absentium fiat. Reuertentes autem de uia fratres, ipso die quo redeunt, per omnes canonicas horas, dum expletur opus Dei, prostrati solo oratorii ab omnibus petant orationem propter excessus, [a 1Kb] ne qui forte subripuerint in uia uisus aut auditus male rei, [b 2Kb] aut otiosi sermonis. [c 1Kb] Nec quisquam presumat referre alio quecunque foris monasterii uiderit, aut audierit, quia plurima destructio est. Quod si quis presumpserit, uindicte regulari subiaceat. Similiter et qui presumpserit claustra monasterii egredi; [d 1Kb] uel quocunque ire, [e 1Kb] uel quippiam, quamuis paruum, sine iussione abbatis facere.



§ II.---EX REGULA PATRUM .

[f 1Kb] Ad necessaria querenda [g 1Kb] in cellula bini egredientur uel terni fratres; [h 1Kb] et ita illi quibus creditur,  non qui uerbositatem aut gulam sectantur.



§ III.---EX REGULA SANCTI PACHOMII .

Nullus solus foras mittatur ad aliquod negotium, nisi iuncto ei altero.



§ Iu.---Item .

Quando autem reuersi fuerint in monasterium, si ante ostium uiderint querentem aliquem suorum affinium de his qui in monasterio commorantur, non audebunt ire ad eum, et nuntiare, uel uocare: et omnino quidquid foris gesserint et audierint, in monasterio narrare non poterunt.



§ u.---Item .

[k 1Kb] Si quis eorum qui peregre mittuntur, in itinere uel in naui egrotauerit, et habuerit necessitatem siue desiderium comedendi [l 55Kb] liquamen de piscibus, uel aliarum rerum que in monasterio comedere consueuerunt,  non manducabit cum ceteris fratribus,  sed separatim ei dabitur a ministris ad omnem abundantiam, ne in nullo frater languidus contristetur.



§ uI.---Item .

[a 1Kb] Nullus neque exeundi in agrum, neque [b 1Kb] ambulandi in monasterio, neque extra murum monasterii procedendi foras habeat facultatem, nisi interrogauerit prepositum domus, et ille concesserit.



[c 1Kb] § uII.---Item .

Cauendum ne quis de domo in alteram domum uerba transferat, nec de monasterio in monasterium, nec de monasterio in agrum, nec de agro in monasterium.



§ uIII.---Item .

[d 1Kb] Si quis ambulauerit [e 1Kb] uia, uel [f 1Kb] nauigauerit, aut operatus fuerit foris, non loquatur in monasterio  que ibi geri uiderit.



§ IX.---Item .

[g 1Kb] Galliculas, et si quid aliud [h 1Kb] iungendum est, uel componendum, [i 1Kb] absque eo cui hoc ministerium delegatur et preposito domus facere nullus audebit.



§ X.---Item .

[i 1Kb] Cellulam alterius, nisi prius ad ostium percusserit, intrare illicitum est. [k 1Kb] Ad cibum non pergent, nisi generali sonitu conuocentur.



§ XI.---Item .

[l 38Kb] Nemo iuncos infusos aqua sibi tollet ad operandum, nisi minister hebdomadis ei dederit.



§ XII.---Item ex eadem Regula .

Nullus in domo quidquam faciet, nisi quod prepositus iusserit.



§ XIII.---EX REGULA SANCTI BASILII .

Interrog. Si quis industrius sit et promptus ad implenda mandata, agat autem non quod ei iniungitur, sed quod ipse uult, quam mercedem habet?---Resp. Merces eius illa ipsa est, quod sibi placet. Cum Apostolus dicat: Unusquisque ut in proximo suo placeat in bono ad edificationem . Et, ut amplius inclinaret et constringeret audientes addidit dicens: Quia ipse non sibi placuit . Scire debet unusquisque periculum esse in eo quod uult sibi placere; simul enim et inobediens inuenitur.



§ XIu.---Item .


Interrog. [o 1Kb] Si oportet ire quocunque, non commonito qui preest?---Resp. Cum Dominus dicat: [p 42Kb] Non ueni, ut a me faciam quidquam, [q 44Kb] sed ab illo qui me misit , quanto magis unusquisque uestrum sibi permittere nichil debet. Qui enim sua auctoritate aliquid agit, manifestissime superbie morbo detinetur, et subiectus est illi sententie que dicit: [r 18Kb] Quod in omnibus superbum est, abominatio est in conspectu Dei ; sed in omnibus sua sponte uel auctoritate aliqua agere culpabile est.



§ Xu.---Item .

Interrog. [s 1Kb] Si debent peregrini intrare ad illa loca  ubi fratres operantur, uel etiam si alii de eodem monasterio debent, relictis suis locis, intrare ad alia, preter illum cui creditum est requirere operantes, id est, ad quem opus pertinet et dispensatio?---Resp. Si quis inuentus fuerit hoc faciens, tanquam interturbans disciplinam et ordinem fratrum, [a 1Kb] a communi conuentu excludatur, et omnino [b 1Kb] a licitis progressibus inhibeatur; et sedens in uno loco, in quo iudicauerit is qui preest, apto ad correctionem et uindictam, nusquam prorsus permittatur abscedere, sed urgeatur in opere multo plus quam est consuetudo, et quotidie exigatur, usquequo discat implere hoc quod Apostolus dixit: Unusquisque in qua uocatione uocatus est, in ea permaneat .



§ XuI.---Item .

Interrog. [c 1Kb] Si oportet eos qui nouerunt artificia, suscipere ab aliquo opus absque conscientia uel iussione eius qui preest, et operum sollicitudinem gerit?---Resp. [d 76Kb] Furti reus erit eiusmodi, uel similis eis qui furibus concurrunt.



§ XuII.---EX REGULA SANCTI STEPHANI .

[e 98Kb] Nulli liceat tam in cellario quam in singulis officinis artificum improba atque importuna absque senioris iussu audacia introire. Quia et communi utilitati ualde impedit hec presumptio, et ipsis artificibus rancorem animorum ex superflua hac importunitate impingit.



§ XuIII.---EX REGULA FERREOLI .

uagari per loca monachum, sicut non decet, ita  non conuenit, etc.



§ XIX.---EX REGULA CASSIANI .

[g 1Kb] Tanta autem obedientia Regule debet iunior imbui ut absque senioris sui scientia uel permissu non solum de cella exire, sed ne communi ac naturali necessitati satisfacere sua auctoritate presumat: [h 1Kb] nec illa etiam que utilia sunt, id est, aut cellam mundare, aut aquam deferre, aut si quid aliud opportunum est, sine conscientia et ordinatione sui senioris usurpet.



§ XX.---EX REGULA TARNATENSI .

[i 1Kb] Meditantibus etiam fratribus nulli liceat rebus se aliis implicare, nec liberum iudicet ab [i 1Kb] schola uel ubi meditantur fratres discedere. Qui uero in hac presumptione proruperit, excommunicationi, ut dignus est, subiacebit. [k 1Kb] Cellulam alterius preter  abbatem et prepositum, nisi dato signo, est licitum introire, quia ipsis tantum conceditur fratrum secreta cognoscere, et [l 1Kb] qualiter [se] unusquisque agat, occulta inspectione perquirere: [m 1Kb] et ubi artifices operantur [n 1Kb] absque suprascriptis personis nullus presumat accedere. [o 1Kb] Aduenientibus quoque nichil preter humilitatis affectum et debitum famulatum iunior exhibebit: et curam habere de causa qua uenerit, quandoque reuersurus sit, non presumat: quia hec seniorum sollicitudo, non iuniorum presumptio, debet inquirere.



§ XXI.---EX REGULA ORIENTALI.

[p 1Kb] Nullus mittatur foras ob aliquod negotium. Missi uero non singuli, sed bini uel terni ambulent, ut dum se inuicem custodiunt et consolantur, et seniores  eorum de honesta eorum conuersatione securi  sint, et illi non periclitentur. Obseruantes tamen hoc [a 181Kb] ut non se inuicem fabulis inanibus destruant, neque negligenti cedant locum destructionis, sed unusquisque in actu suo attentus sit, prout tempus fuerit. [b 1Kb] Quando autem reuersi fuerint in monasterium, si ante ostium uiderint aliquem querentem suorum affinium de his qui in monasterio commorantur, non ualebunt ire ad eum et nuntiare uel euocare. Et omnino quidquid foris gesserint, in monasterio narrare non presumant.



§ XXII.---EX REGULA SANCTI ISIDORI .

[c 1Kb] Nullus monachorum inconsulto abbate audeat uspiam progredi, nec aliquid [d 1Kb] presumere sine imperio eius seu prepositi. Si quando abbas [e 1Kb] uel prepositus alicubi proficiscuntur, ille ferat fratrum sollicitudinem,  qui est post prepositum secundus in ordine. Quando fratres foris proficiscuntur uel redeunt congregatis omnibus in unum in ecclesia, benedictionem accipiant. Eodemque modo hebdomadarii [f 1Kb] uel quarumlibet rerum dispensatores, siue dum promouentur, siue dum recedunt. Propter necessitatem aliquam monasterii duo fratres spirituales comprobatissimi eligantur, qui ad urbem [g 1Kb] uel ad possessionem mittantur. [h 1Kb] Adolescentuli autem, uel nuper conuersi a tali ministerio remouendi: ne aut infirma etas carnis desiderio polluatur, aut rudis conuersio ad seculi desideria reuertatur. Monachus dum ad  aliud monasterium mittitur uisitandum, quandiu cum eis fuerit ad quos destinatus est, ita eum ibi oportet uiuere sicut reliquum cetum sanctorum uidet, [i 1Kb] propter scandalum scilicet et perturbationem infirmorum.



§ XXIII.---EX REGULA MAGISTRI .

[i 1Kb] Nam et fratres in uia dirigendi hoc preceptum abbatis uel prepositorum suorum accipiant. Quarta, sexta et sabbato in diebus maioribus, id est, a Pascha usque uIII Kalend. Octobr., quod est equinoctium hiemale, ut non in uia ieiunent propter estum et sitim; deinde ab equinoctio hiemali usque ad Pascha, quia breuiores sunt dies, ambulantium fratrum in quarta, sexta et sabbato, ieiunia protrahantur  in uesperam, [k 1Kb] ne occupati fratres nona hora per refectionem in uia accelerata breuitas diei fratribus [l 1Kb] mansionem protendat, aut, ut est lucrum seculi totum [m 1Kb] uernale, cum iam ad seram finiti cum ieiunio diei inclinata iam secunda refectio, [n 1Kb] [cum] nichil sibi emendum mansionem promiserit, propter nullum [o 1Kb] distractionis adquestum, [p 1Kb] deieiunatum iam fratrem non uellet taberna suscipere, et propter susceptionem [q 1Kb] a nullis lucris fratribus denegatam, cogantur fratres propter hospitalitatem iterato de sumptibus suis expendere, et per secundam refectionem, que non licet, ieiunium uiolare.  [a 1Kb] Aliis uero diebus extra quarta, sexta et sabbato, in diebus minoribus, sexta hora ad refectionem, in uia [b 1Kb] repausent et sera cenent propter uie laborem. A Pascha uero usque Pentecosten, exceptis missis in longinqua uia, in monasterio uel ubiuis sexta semper hora reficiant, et cenas suas mutent in prandiis, dicente sancta Scriptura: [c 1Kb] Non licet uobis ieiunare cum sponsus uobiscum est, et non cenent, nisi quinta feria et Dominica. Nam ideo omni tempore [d 1Kb] quinta feria non licet ieiunare, quia [e 5Kb] ascensa Domini ipso die omni tempore occurrit. Dominica uero die non licet ieiunare, quia resurrectio Domini imputatur, quod in libris suis fieri prohibet S. Syluester. Nam ideo a Pascha usque Pentecosten non licet ieiunare, quia sabbatum Pasche claudit  tristitie ieiunia et aperit letitie alleluia, et sabbatum Pentecostes claudit alleluia et aperit ieiunia. Sed [f 1Kb] ecclesiis clauditur alleluia. Nam monasterio, quasi in peculiari seruitio Dei alleluia usque ad Epiphaniam per [g 1Kb] modum psalmorum constitutum [h 1Kb] aperta a seruis Dei psallitur Domino.



§ XXIu.---Item .

[i 1Kb] Frater qui [i 1Kb] pro actibus monasterii mane missus fuerit, et qui propter occupationem uie [k 1Kb] a prima usque ad tertiam in hieme, siue a nona usque ad uesperam in estate, legerit; si sub eodem die monasterium reuersus fuerit, quauis hora redierit,  prandeat; aliquantulum tamen legat [l 1Kb] aut meditetur, ut Regulam ipso die uideatur implere. Si uero in uiam longiorem dirigatur codiculum modicum cum aliquibus lectionibus de monasterio secum portet, ut quauis hora in uia [m 1Kb] repausauerit, aliquantulum tamen legat: ita tamen si fuerit [n 1Kb] psalteratus. Si uero non fuerit, [o 1Kb] tabulas a maiore superpositas psalmis secum portet, ut ad refectionem prandii, aut [p 1Kb] ad mansionem cum applicauerit, aliquantulum, [q 1Kb] quantum occurrerit, tamen meditetur, ut quotidie Regule reddat quod suum est. Ita et frater qui adhuc litteras discit, tabulas superpositas a maiore de monasterio secum portet; ut si cum litterato uadit, ipse cum se ad refectionem aut mansionem applicauerit, cum eo tamen, aut solus  aliquantulum, quantum occurrerit, meditetur, ut supra diximus, aut ad prandium aut mansionem aliquantulum tamen meditetur, ut uideatur quotidie consuetam regulam adimplere. Item frater qui pro actibus monasterii aut noluerit ire, aut certe ambulans murmurauerit, uel cum aliqua tarditate exire uoluerit, si placuerit abbati, iam non mittatur, et statim excommunicationis penam suscipiat, et sciat se adeptum superbiam preceptioni repugnare diuine; ideo diuine, quia dicit Dominus doctoribus nostris: [r 1Kb] Qui uos spernit, me spernit . Applicantes uero in uia ad mansionem fratres tali loco  lectum sibi eligant facere, qui sit semotus et mundus; ubi digne super stratum leniter in nocte Deum memorentur. Nam et hoc preceptum abbatis uel prepositorum exeuntes in uiam fratres accipiant, ut quotiescunque fratres spiritales positos uisitent; et cum eorum introierint cellas aut oratoria, orantes dicant hunc uersum: [a 1Kb] Introiuimus in tabernaculum eius, adorabimus in loco ubi steterunt pedes eius . Exeuntes exinde orantes similiter dicant hunc uersum semper: uias tuas, Domine, [b 1Kb] notas fac mihi, et semitas tuas edoce me; dirige me in ueritate tua . Aut forte alium uersum pro isto, si uoluerint dicere: Perfice gressus meos in semitis tuis, ut non moueantur uestigia mea . Ergo cum ceperint a monasteriis et cellulis  spiritalium fratres nostri exire, prius oratorio ualefaciant, [c 1Kb] et item peculiariter pro egressu, quos in monasteriis suis uel cellulis derelinquant, se debere in sequenti Dei opere memorari, et sic ambulent. [d 1Kb] Cum uero ecclesias nostri fratres intrauerint, post orationem humilitatis Deo incuruati, erecti dicant hunc uersum: Exsultabunt sancti in gloria, letabuntur in cubilibus suis . Et modice incuruati [in] orationem complentes sibi, sic exeant foras.



§ XXu.---Item .

[e 1Kb] Ambulantes longo itinere fratres quarta, sexta, sabbato in hieme, hoc est, ab equinoctio autumnali, quod est octauo Kal. Octob. usque in Pascha, in uia ambulantes fratres ad uesperam reficiant. Nulla ratione hec frangant ieiunia. Ideo enim ad  uesperam diximus, quia si nona uolunt in die reficere, occupati in refectione breuibus horis prolongata, mansio eis clauso paruo die subducitur. [f 1Kb] Sed qui tamen hec in hieme non frangant ieiunia, si [g 1Kb] carricati in dorsis suis grauibus oneribus non uadunt. Nam tunc abbas fratres faciat reficere, considerata propensatione aut temporis, aut necessitatis, siue in hieme, siue in estate, si grauia [h 1Kb] gelicidia camporum, aut feruentes estus uiarum, aut montes excelsos [i 1Kb] subire, aut graue sarcinarum pondus existimauerit, uel imbecillitates quorumdam impossibilitatis  fratrum considerauerit: tunc refectos aliquid faciat de monasterio properare. In hiemis graui algore calefactos, in feruenti estate [i 1Kb] temperatos in uiam debet fratres dirigere.



§ XXuI.---Item .

[k 1Kb] Considerans abbas fratrum debitum [l 1Kb] quotidiane mensure, necnon et longinquitatem itineris, uel moras agendi [m 1Kb] actus, et perpensans substantie monasterii quantitatem in nummis et in his que cruda possunt portari, sufficientibus consuete mensure sumptibus aliquantulum [n 1Kb] probare itineris magis, propter adiuncti forte in uia college uel socii caritatem quantum abbas uoluerit, panis aut uini seu et aliarum rerum uel nummorum iungat mensure.



§ XXuII.---Item .

[o 1Kb] Fratres spiritales [p 1Kb] in uia quando a se abscedunt, si uale sibi non faciant, [q 1Kb] uel orationem communem offerant Domino, uel pacem sibi tradant, sciant se a caritate [r 1Kb] excommunicatos discedere, usque dum se reuideant, et caritatis inter se uinculum nectant; sicut [s 1Kb] in uitas legitur Patrum: abscedens unus frater de partibus Orientis, ueniens in partes Occidentis, rememoratus quod uni fratri uale non fecerat, [t 1Kb] pretermisse caritatis repedauit itinera, ut quod minus compleuit in fratre perficeret. Unde debent ad hanc caritatem fratrum fratres esse solliciti.



§ XXuIII.---Item .


[u 1Kb] Exeuntes in uia fratres petant pro se orari, dicentes uersum: uias tuas, Domine, notas fac mihi, et semitas tuas edoce me . Aut si uoluerint, alium: Perfice gressus meos in semitis tuis, ut non moueantur uestigia mea . Semper enim uersum quando exeunt, siue quando ingrediuntur, cum gloria explicent. Similiter et reuertentes petant pro se orari dicentes hunc uersum: Introiuimus in tabernaculum eius, adorauimus in loco ubi steterunt pedes eius . Cum gloria. uel quotiescunque [u 1Kb] limen forum ultimarum monasterii  [a 3Kb] egressus ingressusque frater fuerit, sine uersu tamen petat pro se orari semper.



§ XXIX.---Item .

[b 1Kb] Fratres quouis hore tempore de uia reuersi ad monasterium fuerint, et fratres psallentes in oratorio inuenerint, orantes mox psallant cum ipsis; et [c 1Kb] post psalmum expletum a psallentibus pariter uoce uniuersos petant pro se orari debere, ut uideantur  de ingresso limine forensi exterioris regie monasterii in petenda oratione Regulam adimplere. Et post [d 1Kb] missas operis sancti in oratorio primo abbatem, deinde prepositos suos [e 1Kb] uel omnes post regressum uie ad pacem [f 1Kb] accipiant.



§ XXX.---EX REGULA SANCTI CAESARII .

[g 1Kb] Nemo sibi aliquid operis uel artificii pro suo libito eligat faciendum, sed in arbitrio senioris erit quod utile prospexerit, imperandum.



CAPUT LXXIII. SI FRATRI IMPOSSIBILIA INIUNGANTUR.



§ I.---EX REGULA SANCTI BENEDICTI.

Si cui fratri aliqua forte grauia aut [a 1Kb] impossibilia iniunguntur, suscipiat quidem iubentis imperium cum omni mansuetudine et obedientia. Quod si omnino uirium suarum mensuram uiderit [b 3Kb] pondus oneris excedere, impossibilitatis sue causas ei qui sibi preest, patienter et opportune suggerat, non superbiendo aut resistendo uel contradicendo. Quod si post suggestionem suam, in sua sententia [c 1Kb] prioris  imperium perdurauerit, sciat iunior ita sibi expedire, [d 1Kb] et ex caritate confidens de adiutorio Dei obediat.



§ II.---EX REGULA SANCTI BASILII .

Interrog. [e 1Kb] Si licet alicui excusare opus, quod ei iniungitur et aliud querere.---Resp. Cum definitum sit mensuram obedientie usque ad mortem esse, qui deuitat hoc quod ei iniungitur, et aliud querit, primum omnium obedientie reus est, et manifeste ostenditur quia nondum negauit semetipsum. Deinde malorum multorum causa efficitur tam sibi quam etiam ceteris, quia auditum contradictionis pluribus aperit, et seipsum ad contradictionem insuescit; et cum non possint singuli discernere quod melius est et eligere, potest fieri, si talis est licentia ut aliquid deterius eligat. Tunc deinde etiam suspicionem dabit fratribus, quod passione aliqua, [f 1Kb] uel ad opus illud eligit, adstringatur, uel certe erga eos cum  quibus id necesse est operari. Itaque omnimodo non obedire multorum malorum causa est et radix. Si autem ratio est aliqua, qua sibi recte excusare uideatur opus illud quod excusat, exponat hanc ipsam causam huic qui preest; et relinquat eius iudicio, ut ipse probet, si [g 1Kb] excusatione dignum est quod allegat.



§ III.---Item ipse .

Interrog. [h 1Kb] Si licet unicuique uitare opus, quod  grauius uidetur?---Resp. Qui fideliter et puriter Deum diligit, et certus est [a 27Kb] de tribulatione Domini, nec sufficere sibi putat ea que sibi iniunguntur, sed semper augmenta operis querit, et maiora quam iniunguntur desiderat et exoptat etiamsi supra uires uideatur esse quod facit; nec aliquando securus est, tanquam opere non expleto, sed e contrario sollicitus est et anxius, tanquam qui nichil dignum preceptis euangelicis egerit, memor illius Dominici sermonis dicentis: Cum autem feceritis omnia que precepta sunt quecunque precipio uobis, tunc dicetis: Serui inutiles sumus; quod debuimus facere, fecimus . Sed et imitabimur Apostolum, cui cum mundus esset crucifixus, et ipse mundo, non erubescit dicere: Quia ego meipsum nondum estimo [b 12Kb] apprehendere.  Unum autem ea quidem que retro sunt obliuiscens, ad ea autem [c 1Kb] que inante sunt me extendens secundum propositum sequor ad palmam superne uocationis Dei in Christo Iesu . Et qui cum haberet potestatem, ut Euangelium annuntians, de Euangelio uiueret. Magis in labore et fatigatione,  inquit, nocte ac die [d 11Kb] operans uixi . Non quia non habemus potestatem, sed ut nos formam daremus uobis ad imitandum nos . Que cum ita sint, quis ita stultus est, uel infidelis, ut putet se maioribus quam debet, oneribus pergrauari [e 1Kb] cum in hoc, quod mensura poscit, nondum possit implere?



§ Iu.---EX REGULA CASSIANI .

[f 1Kb] Illa enim uera obedientia est, que quamuis aliquid difficile ei imperetur, [g 27Kb] nichil tamen discutiens sine aliqua cordis hesitatione perficere nititur et consummare quod iussum est, et pro reuerentia senioris nichil de impossibilitate aut stultitia precepti diiudicat, sed plena fide ac deuotione quidquid dictum  fuerit, non tanquam ab homine, sed tanquam a Deo sibi suscipit imperatum. Ita enim omnibus uirtutibus preferre debet obedientiam, ut huic omnia postponantur, et uniuersa dispendia monachus subire contentus sit, dummodo hoc bonum in nullo uiolare uideatur.



CAPUT LXXIu. UT IN MONASTERIO NON PRAESUMAT ALTER ALTERUM DEFENDERE.



§ I.---EX REGULA SANCTI BENEDICTI.

[a 1Kb] Precauendum est, [b 1Kb] ne quauis occasione presumat alter alterum defendere monachum in monasterio, [c 1Kb] aut quasi tueri: [d 1Kb] etiamsi quauis consanguinitatis  propinquitate iungantur. Nec quolibet modo id a monachis presumatur: quia exinde grauissima occasio [e 1Kb] scandalorum oriri potest. Quod si quis hec transgressus fuerit, acrius cerceatur.



§ II.---EX PRAECEPTIS SANCTI PACHOMII.

[f 1Kb] Qui consentit peccantibus, et defendit alium  delinquentem, maledictus erit apud Deum et homines, et corripietur increpatione seuerissima. [a 1Kb] Quod si per ignorantiam deceptus est, et non ita putauit, ut uerum est, ignoscatur ei. Et omnis qui peccat per ignorantiam, facile accipiet ueniam. Qui autem sciens peccauerit, sustinebit increpationem iuxta mensuram operis sui.



§ III.---EX DOCTRINA SANCTI ORSIESII.

[b 1Kb] Si prepositus domus aliquem corripuerit ex fratribus, qui sibi subiecti sunt, erudiens cum in timore Dei, et cupiens ab errore corrigere, et alius uoluerit pro eo loqui, et eum defendere subuertens cor illius; qui hoc facit peccat in suam animam: [c 1Kb] qui subuertit eum qui corrigi poterat, consurgentem deiicit  in terram, atque ad meliora tendentem mala persuasione decepit, errans ipse et alios errare faciens. Huic illud aptabitur congruenter: [d 49Kb] ue qui potum dat proximo suo subuersionem turbidam, et inebrians eum . ue qui errare facit cecum in uia ; [e 1Kb] qui scandalizat quempiam de his qui credunt Deo: expedit ei, ut appendatur ei mola asinaria super collum eius, et precipitetur in mare : quia subuertit, ut diximus, subleuantem se, et obedientem transtulit ad superbiam, et eum [f 1Kb] qui in dulcedinem caritatis poterat ire, conuertit in amaritudinem, et subiectum legibus monasterii malis consiliis deprauauit, fecitque odisse illum, et constristari contra illum; qui eum  docebat Domini disciplinam, lites serens inter fratres atque discordias, et non timens illud quod scriptum est: Tu qui es, qui iudicas alienum seruum? suo Domino stat, aut cadit; stabit autem. [g 1Kb] Potens est autem Dominus rursum statuere eum . [h 1Kb] Non ille potens est, qui uerba Domini preteriit. Unde, fratres, magno opere deuitemus alicuius mentem subuertere contra doctorem et monitorem suum; et meminerimus Scripture dicentis: [i 1Kb] Libera cor tuum a malitia ut salueris . Nec pro obedientia superbiam et contumaciam in cordibus nostris inuicem seminemus. Qui enim timet Dominum, [i 1Kb] si uiderit fratrem suum errare et labi, magis debet monstrare que sancta sunt et rectum iter ostendere: ut cum omni castitate et timore Dei incedens  illam Salomonis exsequatur sententiam: [k 1Kb] Libera eos qui ducuntur ad mortem, et redimere de interfectione non cesses . [l 55Kb] Ne dicas: Nescio hunc. Scito, quoniam Dominus corda omnium nouit. Et Iudas in Epistola sua loquitur: [m 75Kb] Et hos quidem de igne rapientes, et odio habentes carnem commaculatam tunicam, caueamus huiuscemodi uestimentum, [n 1Kb] induamus potius [ut] armaturam Dei, ut possimus resistere contra insidias diaboli. [o 1Kb] Non est enim nobis pugna contra carnem et sanguinem, sed aduersus [p 6Kb] principatus, et potestates, et aduersus rectores [q 1Kb] tenebrarum, aduersus spiritalia nequitie in celestibus .



§ Iu. EX REGULA SANCTI BASILII .

Interrog. [a 1Kb] Quale iudicium esse debet de his qui peccantes defendunt?---Resp. Ut mihi uidetur, grauius ab illo, quod dixit Dominus: Quia expedit illi, ut suspendatur mola asinaria ad collum eius, et, [b 20Kb] precipitetur in mare, quam scandalizet unum de minimis istis . Non enim iam correptionem ad emendationem, sed defensionem ad confirmandum peccatum suum suscipit qui delinquit. Sed et alios ad simile prouocat malum: [c 1Kb] ita ut conueniat ei, qui peccantes defendit, illud quod dictum est: Quia si non ostenderitis fructus dignos penitentie, excidemini, et in ignem mittemini . uel rursum, quod a Domino dictum est:  Quia si oculus tuus dexter scandalizat te, eiice eum, et proiice abs te: expedit enim, ut pereat unum menbrorum tuorum, et non omne corpus tuum mittatur [d 1Kb] in gehennam .



§ u.---Item ipse .

Interrog. [e 1Kb] Si is qui facit uoluntatem alicuius, [f 1Kb] etiam particeps est, uel socius?---Resp. [g 26Kb] Scire debemus Domino dicente: Quia qui facit peccatum, seruus est peccati, et iterum: uos ex patre diabolo estis, et desideria patris uestri facere uultis . Scimus quia non solum socium et participem, sed dominum sibi ac patrem ascribit eum, cuius opus facit. Testatur autem de his Apostolus dicens: Aut nescitis, quia cui exhibuistis uos seruos ad obediendum,  serui estis eius, cui obedistis, siue peccati in mortem, siue obedientie ad iustitiam .



§ uI.---Item .

Interrog. Si is qui consensit alterius peccato, si etiam ipse peccati reus est?---Resp. Hec sententia manifesta est ex uerbis in quibus ait ad Pilatum dicens: Qui tradidit me tibi, maius peccatum habet . Manifestum namque est ex hoc, quia et Pilatus acquiescens his qui tradiderunt Dominum peccatum habebat, licet minus quam illi. Ostenditur etiam hoc in eo, quod Adam acquiescit Eue uel consentit, que acquieuerat serpenti. Nullus enim ex ipsis aut innocens iudicatus est, aut impunitus abscessit. Sed et ipsa Dei indignatio, que aduersus eos habita est, hoc ipsum indicat. Cum enim Adam pro excusatione sua obiecisset: Quia mulier quam dedisti mihi, ipsa mihi dedit, et manducaui. Quia audisti,  inquit Deus, uocem mulieris tue, et manducasti de ligno, de quo preceperam tibi, ne manducares, maledicta terra erit in operibus tuis .



§ uII.---EX REGULA ORIENTALIUM.

[i 1Kb] Si quis errori [i 1Kb] eius consenserit, et [k 1Kb] secundum duritiam illius magis consilium dederit, ut se tardius humiliet, sciat se, [l 1Kb] cum in hoc errore fuerit deprehensus, simili modo culpabilem iudicandum.



§ uIII.---Item, ex eadem Regula.

[m 1Kb] Qui consentit [n 1Kb] peccatis et defendit alium delinquentem, maledictus erit apud Deum et homines, et corripietur increpatione seuerissima.



§ IX.---EX REGULA PATRUM .

[o 1Kb] Si quis uero de fratribus, [p 42Kb] uel qui in oratorio sunt, uel qui in cellis consistunt, [q 1Kb] errori fratris  consenserit, culpabilis erit atque excommunicatione dignissimus.



§ X.---EX REGULA SANCTI COLUMBANI .

[a 2Kb] Defendere proximum uel consanguineum in monasterio nullo modo [b 1Kb] permitti censemus. [c 1Kb] Quid enim alium defendat, qui iam sibi non uiuit, sed Christo, quem imitatus, manet crucifixus; qui propriam animam, ut uberius saluti iungeret, perdidit? Qui uero proprias perdidit uoluntates, ut Christi in se uoluntatem impleret, cur aliorum dicta defendat, qui propria crucifixit? Et si in ueritate crucifixit, et non modo etiam, sed Christo uiuit, cur in mundi  facinoribus labentes pro qualibet familiaritate defendat? Sit ergo ei equus amor tam in consanguineo quam in [d 1Kb] cetero fratre, qui ei sanguinis affinitate non iungitur. Maneat ergo in omnibus amor corde clausus: nec quemquam sub discipline moderamine positum tueri studeat, [e 1Kb] ne uitium defendendi in aliis dimittat. Sit ergo in arbitrio corrigentis, ut quos corrigit [f 1Kb] sub amoris studio, [g 1Kb] non propria implenda uoluntate, sed uitia corrigendo inferat disciplinam.



CAPUT LXXu. UT NON PRAESUMAT PASSIM QUISQUAM ALIUM CAEDERE.



§ I.---EX REGULA SANCTI BENEDICTI.

[a 1Kb] uetetur in monasterio omnis presumptionis occasio. Ordinamus atque constituimus, ut nulli liceat quemquam fratrum suorum excommunicare aut cedere, nisi cui potestas ab abbate data fuerit. [b 1Kb] Peccantes autem coram omnibus arguantur, ut ceteri metum habeant. [c 1Kb] Infantum uero usque quindecim annorum etates discipline [d 1Kb] diligentia adhibeatur ab omnibus, et custodia sit. Sed et hoc cum omni mensura et ratione. [e 1Kb] Nam in fortiori etate, qui  presumpserit aliquatenus sine precepto abbatis, uel in ipsis infantibus sine discretione exarserit, discipline regulari subiaceat, quia scriptum est: Quod tibi non uis fieri, [f 1Kb] alio ne feceris.



§ II.---EX REGULA FERREOLI .

Ut monachus in monachum ira inflammatus, quod est turpissimum, manus iniicere non presumat; preter illos ad quos pertinet correctionis uel nosse modum uel tenere iudicium: ne uno peccante ceteris presumendi crescat audacia, et ita discipline  ordine confuso irruptaque lege uiuendi ipsius sacre religionis per singulos iura perdantur. Quapropter quisquis taliter incontinens manibus inuenitur, ita ut nesciat ab illicitis temperare, manus ille, quas erexit in proximum, per longum tempus non solum ieiunio, sed etiam operis assiduitate lassentur: ut deinceps ad Deum leuentur in oratione, non cum furore extendantur in fratrem. Dandam tamen ueniam decernimus, iuxta ut abbas moderari uoluerit, postulanti, si penitentia premissa, etiam dum deprecatur, reatus sui, faciem lacrymarum effusione rigauerit.



§ III.---EX REGULA SANCTI AURELIANI .

[a 1Kb] Frater in fratrem si ausus fuerit manum mittere, legitimam disciplinam accipiat



§ Iu.---EX REGULA ORIENTALI.

[b 1Kb] Qui minister est, habeat studium ne quid operis pereat in monasterio. In qualicunque omnino arte que exercetur a fratribus, si quid perierit, et per  negligentiam fuerit dissipatum, increpetur a Patre minister operum, et ipse iterum increpet alium, qui opus perdiderit, duntaxat iuxta uoluntatem et prescientiam [c 1Kb] principis: absque quo nullus increpandi habebit potestatem.



§ u.---EX REGULA MAGISTRI  [d 1Kb]

Infantulos uero usque quindecim annorum non excommunicari, sed precipimus uapulare pro culpis, etc.



§ uII.---EX REGULA SANCTI CAESARII  [e 1Kb] .

Si potest fieri, aut difficile, aut nullus unquam in monasterio infantulus paruulus, etc.



§ uI.---EX REGULA SANCTI ISIDORI .

[f 1Kb] Cura nutriendorum paruulorum pertinebit ad  uirum quem elegerit Pater, sanctum sapientemque, atque etate grauem, informantem paruulos non solum [g 1Kb] studiis litterarum, sed etiam documentis magisterioque uirtutum.



CAPUT LXXuI. UT OBEDIENTES SIBI SINT INuICEM FRATRES.



§ I.---EX REGULA SANCTI BENEDICTI.

[a 1Kb] Obedientie bonum non solum abbati exhibendum est ab omnibus, [b 1Kb] sed etiam sibi inuicem ita obediant fratres, scientes per hanc obedientie uiam se ituros ad Deum. Premisso ergo abbatis, [c 1Kb] ut prepositorum, qui ab eo constituuntur, imperio, [d 1Kb] cui non permittimus [e 8Kb] priuata imperia preponi, de cetero omnes iuniores [f 1Kb] prioribus  suis [a 1Kb] omni caritate et sollicitudine obediant. Quod si quis contentiosus [b 1Kb] reperitur, corripiatur. [c 2Kb] Si quis autem frater pro quauis minima [d 1Kb] causa ab abbate uel a quocunque priore suo corripitur quolibet modo, uel si leuiter senserit [e 1Kb] animos prioris cuiuscunque contra se iratos uel commotos, quamuis modice, mox sine mora tandiu prostratus in terra ante pedes eius iaceat satisfaciens, usquedum [f 1Kb] benedictione sanetur [g 3Kb] illa commotio. Quod qui contempserit facere, aut corporali uindicte subiaceat, aut, si contumax fuerit, de monasterio [h 1Kb] expellatur.



§ II.---EX REGULA SANCTI BASILII .

Interrog. [i 1Kb] Quomodo inuicem obaudire debemus?---Resp. Sicut serui dominis, secundum quod precipit  Dominus: Quia qui uult in uobis esse [i 6Kb] magnus, fiat omnium nouissimus, et omnium seruus . Quibus addit, ut magis nos inclinet ad humilitatem: Sicut filius hominis non uenit ministrari, sed ministrare . Sed et illud quod ab Apostolo dictum est: Per caritatem spiritus seruite inuicem .



§ III.---Item 

Interrog. [k 1Kb] Si oportet omnibus uel quibuscunque obedire?---Resp. Eorum quidem qui imperant differentia uel diuersitas non debet [l 18Kb] impedire obedientium proposito; [m 9Kb] quia neque Moyses intemperans  exstitit cognato suo Iethro , cum utilia moneret et iusta. [n 1Kb] Commotionum sane non parua est diuersitas. Alie namque contrarie uidentur esse mandatis Dei, alie uero interrumpere mandatum uel contaminare illud uidentur, alie uero ad expleudum id atque edificandum ueniunt. Necessarium ergo est meminisse apostolici precepti dicentis: Prophetias nolite spernere; omnia probate, quod bonum est retinete: ab omni specie mala abstinete uos . Et iterum: Cogitationes purgantes uel destruentes et omnem altitudinem extollentem se aduersus scientiam Dei, et captiuantes omnem intellectum ad obediendum Christo . Si quid ergo est quod conueniat cum mandato Dei et anime expediat, et hoc nobis  ab aliquo fuerit imperatum, uelut uoluntatem Dei prompte ac libenter debemus accipere et explere, quod dictum est: [o 23Kb] Obtemperantes inuicem in caritate Christi . Sin autem contrarium aliquid mandatis Dei, uel quod ea corrumpere uideatur aut contaminare, facere iubemur [p 1Kb] aliquo, tempus est nos dicere: Obtemperare oportet Deo magis quam hominibus . Et rursum meminisse Domini dicentis: [q 1Kb] Alieni autem uocem non sequuntur, sed fugiunt ab eo, quoniam nesciunt alienorum uocem . Sed et sancti apostoli memores esse debemus, qui ad nostram cautelam ausus  est ne angelis quidem parcere dicens: Etiamsi angelus de celo euangelizauerit uobis, preterquam quod euangelizamus uobis, anathema sit . Ex quo edocemur ut etiamsi ualde uobis charus sit aliquis, etiamsi magnificus habeatur, et in admiratione sit positus, qui prohibet nos facere quod a Domino preceptum est: uel rursum imperat fieri quod Dominus prohibuit, exsecrabilis debet esse qui eiusmodi est omnibus qui diligunt Dominum.



§ Iu.---Item  [a 1Kb] .

Quali affectu uel quali sensu oportet increpare eum qui increpat, etc.



§ u.---Item  [b 1Kb] .

Quali affectu quis debet suscipere correptionem, etc.



§ uI.---Item .

Interrog. [c 1Kb] Qui tristatur aduersus eum qui se increpat, qualis est?---Resp. Neque periculum peccati agnouit iste, maxime ad Deum, neque lucrum penitentie; nec credidit illi qui dixit: Quia, [d 1Kb] qui diligit, diligenter corripit ; sed se ipsum alienum facit ab illa utilitate, dicens: Corripiet me iustus in misericordia, et increpabit me ; sed et ad lesionem ceterorum iste talis permanet inter fratres, resoluit enim et impedit animos eorum qui possunt proficere.



§ uII.---Item .

Interrog. [e 10Kb] Penitentem ex corde quomodo oportet suscipi?---Resp. Sicut Dominus ostendit, cum dicit: Quia conuocat amicos et uicinos dicens: Congratulamini  mihi, quia inueni ouem meam, quam perdideram .



§ uIII.---Item .

Interrog. [f 1Kb] Si frater fratrem contristauerit, quomodo debet emendari?---Resp. Si quidem contristauerit, sicut Apostolus dicit, [g 9Kb] Contristati enim estis, ut in nullo detrimentum [h 1Kb] pateremini ex nobis . Non ille qui contristauit emendari debet, sed ille qui contristatus est, [i 1Kb] [et] indicia eius tristitie que secundum Dominum est, debet ostendere. Si  uero indifferenter contristauit, id est, non secundum Deum, memor sit is qui contristauit Apostoli dicentis: Si autem propter escam frater tuus contristatur, iam non secundum caritatem ambulas . Et cum cognouerit tale delictum esse suum, impleat illud quod a Domino dictum est: Si offers munus tuum ad altare, et recordatus fueris ibi quia frater tuus habet aliquid aduersus te, relinque ibi munus tuum ante altare, [i 17Kb] et uade prius reconciliari fratri tuo, et tunc ueniens [k 9Kb] offeres munus tuum .



§ IX.---Item .

Interrog. Quod si non acquiescit, ut satisfaciat?---Resp. Implere debemus in eo quod a Domino dictum est de eo qui peccauit et non egit penitentiam, cum dixit: Si autem Ecclesiam non audierit, sit tibi sicut  gentilis et publicanus .



§ X.---Item 

Interrog. Quod si, satisfaciente eo qui contristauit, noluerit reconciliari is qui contristatus est?---Resp. Manifesta est de hoc Domini sententia, que refertur in illa parabola de seruo qui rogatus est a conseruo suo, et noluit patienter agere: Et uidentes, inquit, conserui renuntiauerunt domino suo . Iratus autem dominus reuocauit omnem gratiam quam concesserat debiti, et tradidit eum tortoribus usquequo redderet omne debitum.



§ XI.---Item 

Interrog. [l 1Kb] Cum quali affectu obedire oportet ei qui nos ad opus mandati cohortatur?---Resp. Eo  affectu quo esuriens paruulus nutrici obtemperat ad ubera inuitanti; uel quo affectu [m 19Kb] omnis homo suscipit ab aliquo ea que ad uitam pertinent: imo [n 21Kb] et si quid amplius, pro eo quod multo est pretiosior futura uita quam presens, sicut Dominus dicit: [o 67Kb] Quia mandata mea uita eterna sunt . Sicut ergo presens constat in cibo panis, ita eterna uita constat in opere mandati, sicut ipse Dominus iterum dicit: Meus cibus est ut faciam uoluntatem eius, qui me misit, Patris .



§ XII.---EX REGULA PATRUM .

[a 1Kb] Hoc etiam addendum fuit, ut frater qui pro qualibet culpa arguitur uel increpatur [b 1Kb] patientiam habeat [c 82Kb] et non respondeat arguenti, sed humiliet se in omnibus secundum preceptum [d 5Kb] Domini dicentis: Quia Deus humilibus dat gratiam, superbis autem resistit ; et, Qui se humiliat exaltabitur .



§ XIII.---EX REGULA CUIUSDAM.

Ad primum uerbum [e 1Kb] discussionis senioris siue [f 81Kb] economi, siue alicuius fratris, [g 1Kb] uenia petenda est, et tandiu in terra prostratus, donec senior discussionem consummauerit. Si autem senior discussionem iterauerit, et ipse [h 1Kb] ueniam iterare debet. Si quis [i 1Kb] tardior ad ueniam inuentus fuerit, siue aliqua  uerba religioni contraria siue pro excusatione dilecti sui protulerit, mittendus est in carcerem; et peniteat secundum quod iudicauerit senior, usquequo corrigatur. Si autem obstinatus inuenitur, separandus est a fratribus.



§ XIu.---Item ex eadem.

uirtus obedientie expetenda est, et secundum uniuscuiusque uires exercenda est: et ad primum uerbum senioris omnes qui audierint ex fratribus, assurgere oportet; et qui non surrexerit, ueniam petat et peniteat quantum iudicauerit senior, et impleat quod iussum est, licet durum uideatur. Obedientia usque ad mortem facienda, secundum exemplum Domini, qui factus est obediens Patri usque ad mortem. Et unumquemque oportet fratri suo seruire sicut abbati proprio uel patri. Sicut Apostolus dicit: [i 20Kb] Seruite inuicem in timore Christi . Et iterum: Omnia uestra [k 1Kb] cum caritate fiant .



§ Xu.---EX REGULA FRUCTUOSI .

[l 1Kb] Quisquis frater pro qualibet negligentia uel reatu arguitur, uel excommunicatur, et tamen [m 1Kb] humiliter ueniam petit, uel confitetur lacrymabiliter, congrua ei remissionis et indulgentie medela tribuetur. Procaci autem et persistenti, atque per superbiam uel  controuersiam deneganti, amplior et districtior animaduersio [a 1Kb] flagellorumque penuria irrogabitur.



§ XuI.--- [b 1Kb] EX REGULA FERREOLI .

Ad illos uero qui post correctionem impugnantes iudicia seniorum nituntur excusare peccatum, et non ad penitentiam recordatione delicti, sed ad duritiam indignationis nimium migrauerint, respicit ista [c 1Kb] sententia: [d 1Kb] ut quandiu a proposita intentione reuocentur et [e 1Kb] cum ore mentis manifesta emendatione deponant, secundum arbitrium abbatis ardue omnino subiaceant [f 1Kb] discipline, quia non dixerunt, Peccatum meum ego cognosco; sed dixerunt quod [g 1Kb] in Isaia propheta de rebellibus dicitur: Nullus est qui agat penitentiam [h 1Kb] super peccatum suum dicens: Quid feci ?



§ XuII.---EX REGULA AURELIANI .

[i 1Kb] Si quis pro qualibet culpa aut transgressione Regule increpatur, aut [i 1Kb] disciplinam accipit, arguenti respondere non presumat, quia peccatum quod hic [k 1Kb] distringitur [l 1Kb] in eterna examinatione non punitur. Et sic debetis anime [m 1Kb] curam excipere, quomodo eger curam medici, tenentes illud sacre Scripture: Qui abiicit disciplinam, infelix est ; et illud: Ego in flagella paratus sum .



§ XuIII.---EX REGULA TARNATENSI .

[n 1Kb] Pro qualibet etiam culpa qualibet aspera fuerit increpatione correptus, respondere nefas iudicet arguenti. Sed humiliando se emendationem delicti doceat secuturam; quia Deus humilibus daturum se gratiam repromisit .



§ XIX.---Item .

[o 1Kb] Increpare iunior non audeat seniorem: sed si extra Regulam [p 1Kb] aliquid fieri aut factum esse cognoscit, abbati est aut preposito reseruandum, ut correptione regulari quod reprehenditur, corrigatur. Quecunque ab aliquo [q 1Kb] absque testibus [r 1Kb] ammittuntur, si ad abbatis notitiam [s 1Kb] peruenerit, secretius emendetur. Si omnibus innotuerit, coram omnibus est reus [t 1Kb] amissi criminis arguendus.



§ XX.---EX REGULA SANCTI COLUMBANI.

[u 1Kb] Si cui iniunxerit abbas aut prepositus de fratribus iter agere, ita obseruandum est, ut seniori iunior obediat; si tamen rectum fuerit quod ei indicauerit, obseruare studeat. [u 1Kb] Si quid preceperit abbas uel [x 1Kb] economus maior, et alius humilior iterauerit economus, ipse obedire debet, indicans tamen in silentio quod preceperit alius maior. Infra monasterium uero [y 1Kb] nullus tamen alio imperio precellente imperet, nisi qui preest.



CAPUT LXXuII. DE ZELO BONO QUEM DEBENT MONACHI HABERE.



§ I.---EX REGULA SANCTI BENEDICTI.

[a 107Kb] Sicut est zelus amaritudinis malus, qui separat a Deo et ducit ad infernum, ita est zelus bonus, qui separat a uitio et ducit ad Deum et ad uitam eternam. Hunc ergo zelum feruentissimo amore exerceant monachi. [b 1Kb] Id est, ut honore se inuicem preueniant, [c 3Kb] infirmitates suas, siue corporum, siue morum, patientissime tolerent: [d 1Kb] obedientiam sibi  certatim impendant. [e 1Kb] Nullus quod sib utile iudicauerit, sequatur, sed quod [f 1Kb] magis alio; caritatem fraternitatis casto impendant amore: Deum timeant: [g 1Kb] abbatem suum sincera et humili caritate diligant: [h 1Kb] Christo omnino nichil preponant, qui ad uitam eternam perducat. [i 1Kb] Amen.



§ II.---EX REGULA SANCTI BASILII  [i 1Kb] .

Interrog. Qualem debemus habere caritatem ad  inuicem?---Resp. Qualem Dominus ostendit et docuit dicens: Diligite inuicem, sicut et ego dilexi uos, maiorem autem caritatem nemo habet quam ut quis animam suam ponat pro amicis suis . Si autem et animam poni oportet, quanto magis in aliis uotum et studium debet ostendi, sine dubio non secundum humanas uoluntates, sed secundum illum prospectum, in quo est commune omnium propositum placendi Deo.



§ III.---Item .

Interrog. [a 1Kb] Quomodo poterit quis implere caritatem erga proximum?---Resp. Primum quidem metuens iudicium preuaricantis mandatum Domini, quia ipse dixit: Qui non crediderit Filio, [b 16Kb] non habebit uitam, sed ira Dei manet super eum .  Tunc deinde uelut cupiens ad eternam uitam peruenire, Quia mandatum eius uita eterna est. Primum autem et magnum mandatum est: Diliges Dominum tuum ex toto corde tuo et ex tota mente tua, [c 20Kb] et ex tota anima tua ; secundum uero simile illi: Diliges proximum tuum sicut teipsum . Et si quis desiderat similis effici Domino dicenti: Mandatum nouum do uobis, ut diligatis inuicem, sicut et dilexi uos . Sed ex communi consensu sentire hoc debemus, quasi beneficium consequamur a fratre; in eo quod diligimus fratrem,  debitores ei efficimur, ut eo merito diligamus quod etiam inter gentiles obseruari solet, sicut Dominus in Euangelio dicit: Si diligitis eos qui uos diligunt, que uobis est gratia? quia et peccatores et gentiles diligentes se diligunt . Si autem in aliquo uel ledit nos uel aduersetur quis, hunc non solum propter mandatum, sed et propter hoc ipsum quod plus nobis prestat in quo ledit, diligere debemus. Si quidem credimus Domino dicenti: Beati estis, cum exprobrabunt uos, et persequentur, et dicent omne malum aduersum uos mentientes propter me: gaudete et exsultate, quia merces uestra magna est in celis .



§ Iu.---Item .


Interrog. [d 1Kb] Quomodo intelligitur quis si zelo Dei moueatur aduersus fratrem, aut a propria iracundia?---Resp. Si ad omne peccatum fratris, patitur illud quod scriptum est: [e 17Kb] Consumpsit me zelus domus tue, quoniam obliti sunt uerborum tuorum inimici. Manifestus est enim in hoc Dei zelus. uerumtamen etiam in his oportet [f 19Kb] prudenter omnia dispensari. Si ergo hunc affectum etiam antea non habuit in animo suo, motus suos sciat magis ex passione quam ex Deo descendere, et in nullo posse officium pietatis implere.





S. BENEDICTI ANIANENSIS EPISTOLAE.



EPISTOLA PRIMA. AD MONACHOS ANIANENSES. Scripta in extremis.
[Mabill., Act. ord. S. Bened., sec. Iu, pag. 216.]

Summe in Domino beatitudinis ac felicitatis Georgio monasterii Aniani abbati, et cunctis filiis ac fratribus nostris bene et uigilanter sub norma Patris degentibus Benedicti, ultimus omnium abbatum Benedictus optat iam in extremis positus salutem.

Super omnibus igitur que meum ardent animum, et pre cunctis curam inquirunt rebus, hoc est quod de uestro maxime sollicitor uite regularis ordine. Nempe nequaquam ullo modo ignoro uos nobiliter desudare, et nostri fidelissime fore memores, neque ullo indigere adhortationis uerbo. uerumtamen in ultimis constitutus, ignorans utrum iam uos uidere queam, urgenti erga uos caritate animum, nonnulla tam per fideles uerba amicos quamque per epistolas curaui dirigere. Denique ipsi nostis qualiter totis quantum ualui nisibus, quandiu potui, et  uite et exhortationis exempla monstraui sollicitus uobis. Nunc, fili mi [Al., Filium Dei], precor, et per ipsum testor Deum, ut unanimes in caritatis nexu idem sitis sapientes, neque ullos, quos uel mecum adduxi, uel alicubi propter aliquod exemplum aut pro aliqua re misi, quasi habeatis extraneos: sed quicunque ad uos iterum ex illis reuerti uoluerit, et regulariter uobiscum uersari, pie benigniterque uelut fratres recipite, ut decet. Deo enim gratias, non deerit uobis corporale subsidium. Omnibus autem generaliter, maxime uero illis quos nobis in amicitia iunctos nostis, diligentissimum semper attendite affectum, et ut potestis, aliis pauperioribus que supersunt uobis necessaria monasteriis ministrate. Abbati quoque Modario de monasterio  sancti Tiberii auxilium, in quibus indiguerit, ferte; et de his et de aliis, ueluti in uita nostra, magis autem post mortem agite meam. Sicut ergo multa monasteria dudum uitiata iam aliquid emendationis a nobis accepisse uidentur largiente Deo, ita omnimodis nunc cauete, ne  sinistram uiam. . . . . scilicet queant ullo tempore tenere. Monasterio uero Inde uelut fratribus estote iuncti unicis. Helisacar quoque, qui pre omnibus super terram omni tempore uobis exstitit amicus fidelissimus canonicorum, et fratres ipsos in eo habetote semper loco, et ad eum semper sit refugium uestrum. Sed uobis ita nunc suggero, quia ignoro utrum in presenti uos uideam seculo. Iam septimo Idus Februarii acerbissimo, dante misericordia Christi. . . tactus  uerbere, nichil aliud quam ultimum celeri  exspecto diem uocationis.



EPISTOLA II. AD NIBRIDIUM ARCHIEPISCOPUM.
[Hug. Menard., Conc. Regul.]

uenerabili in Christo Patri [a 1Kb] Nibridio archiepiscopo Benedictus ultimus omnium abbatum abbas sempiterne felicitatis salutem opto.

[b 1Kb] Eia, uir Dei, parcat modo caritas, ac dilectio,  seu beneuolentia, qua semper modo, in quantum potes, siue per temetipsum, seu familiares et amicos, [ [c 1Kb] necnon] per omnia monasteria, quocunque potueris transmittere, ut orationes tam in psalmis quam in missis pro me ad Dominum fundere non cessent, quia modo ualde mihi necessarium est. Scito, Pater dilecte, quia iam in extremis pugno, ad finem curro, iam anima a corpore separatur, et in hac luce oculis corporeis te minime uidere spero. Ille qui potest facere de immundo mundum, de peccatore iustum, de impio iustum, faciat nos pariter regno perfrui sempiterno, ibique cum omnibus sanctis cantare canticum nouum. Supplico, carissime Pater, ut sicut [d 1Kb] mercedem habuisti semper de fratribus, qui degunt in monasterio Aniano, ita semper, dum anima a corpore egredietur, melius ac  melius habeatis in uestra sancta dilectione. Omnes illis in partibus amicos, familiares, et propinquos commendo. [e 1Kb] In monasterio quoque nostro totis nisibus, sic credo, facietis arguendo, obsecrando, increpando, ut libera uoce cum Psalmista aliquando dicere ualeatis: Iustitiam tuam non abscondi in corde meo: ueritatem tuam et salutare tuum dixi. Iam omnia in caritate et discretione agite; uosque Trinitas sancta custodiat, et premia largiatur eterna. Amen.





S. BENEDICTI ANIANENSIS OPUSCULA. *



I. Testimoniorum nubecula de incarnatione Domini, sancta et indiuidua Trinitate et iteratione baptismatis deuitanda pernicie. 


Benedictus filio Guarnario salutem.

Nubem hanc testimoniorum catholice fidei direxi tibi, quoadusque Domino fauente redeam, tue memorie commendandam ne otio torpeas, sed magis magisque prouectu orthodoxi dogmatis fulciaris, quo tibi et aliis mente ac spiritu sufficiens esse possis; quatenus de indicis sagaciter strenuus, iuxta testimonium Ioannis euangeliste testis existens idoneus, refellendo scilicet detestandam Felicianam heresem nuperrime rediuiuam, inquiens ita: Hec autem scripta sunt ut credatis quia iehsu est Christus, Filius Dei, et ut credentes uitam habeatis in nomine eius. Quid ad hec dicitis, insani, quia garritis Iesum Christum Filium non esse Dei, dum iste euangelista dilectus et a Deo electus dixerit hanc sibi esse occasionem scribendi hoc Euangelium ut crederent quia iehsu est Christus, Filius Dei; ille, inquam, qui ab angelo nuntiatus est, et nomen illi impositum est iehsu, dum uenit ad uirginem  dicens: Paries filium, et uocabis nomen eius Iesum. Hic utique iehsu, qui natus est ex uirgine Maria, Filius est Dei, sicut testatur iste euangelista, ut et omnes in hac fide uitam possint habere sempiternam in nomine eius. Quid de uobis estimandum est qui eum non creditis Filium esse Dei uerum, sed adoptiuum, nisi forte ut nunquam habeatis uitam eternam? Dicunt itaque assumptionem et adoptionem unum esse, et Iesum Christum, secundum quod homo est, propter assumptionem humanitatis necessario adoptiuum esse, non intelligentes quanta est hec absurditas que sequitur eos. Nam si adoptiuus est propter assumptionem, igitur Filii persona adoptiua est, quia Filius assumpsit hominem; et est tunc nepos Deo Patri: quod quam impium sit  nullus estimo fidelium ignorat; quod etiam abdicandi neuo in potiori nube testimoniorum, quam penes me habeo, plenius, cum uenero, imo abundantissime lectitabis. Interdum et semper doceto Iesum esse Christum Filium Dei uerum in utraque natura. Quia sicut Filius Dei uere est filius hominis, ita filius hominis uere est Filius Dei. Errare autem hereticos hec maxime causa facit, dum aut ignorant aut nolunt aduertere in Domino Iesu Christo, sicut unam personam, ita esse duas substantias, Deum ex Deo Patre, et hominem ex homine matre, et que de se ipse Dominus secundum dispensationem carnis assumpte loquitur deputant diuinitati; ut est illud: Pater maior me est; et illud: iehsu fatigatus ex itinere; uel illud: Fleuit Lazarum; uel  alia huiusmodi que leguntur. Quod si uellent, pulchre ostendit quod Deus ex duabus naturis est, aduertere illud Apostoli, Deus erat in Christo mundum reconcilians sibi; uel illud Euangelii, uerbum caro factum est et habitauit in nobis, non dubitarent, ut superius dictum est, confiteri in una persona duas esse substantias, et ubi audiunt, Pater maior me est, secundum humanitatem acciperent; ubi uero audiunt, Ego et Pater unum sumus, secundum diuinitatem dictum non dubitarent, sicut ex eius operationibus datur intelligi.

Secundum hominem enim esuriuit, ut ueram carnem ostenderet. Secundum autem Deum de quinque panibus quinque millia hominum saturauit, ut se Deum uirtutibus approbaret. Secundum hominem  sitiuit, sed secundum Deum Samaritanam uiua aqua refecit. Secundum hominem nauem ascendit, sed secundum Deum siccis pedibus super mare ambulauit. Secundum hominem in naui dormiuit, sed secundum Deum uentis et fluctibus imperauit. Secundum hominem in cruce pependit, sed secundum Deum paradisum latroni donauit. Secundum hominem passus mortem gustauit, secundum uero Deum semetipsum a mortuis suscitauit. Si hec et similia uellent sapienter discernere, et unicuique substantie quod suum est deputarent, facile poterant recte fidei cursum tenere, et non pro eius beneficiis, que pro nobis redimendis in forma serui suscepit uel passus est, diuinitati eius contumelias irrogarent, et ubicunque legunt in Scripturis secundum humanitatem  aliquid quod minus loquatur diuinitas, sed pro dispensatione carnis assumpte hoc protestetur humanitas, nature unicuique propria recognoscerent, et diuinitatis equitatem derogare desisterent. Nam nos, sicut eum Deum legimus, ita nec maiorem nec minorem Deum usquam legimus, nec credere religiosa mente debemus. Sed ad hec Arianus persistit et dicit: Fieri non potest ut non Filius minor Patre credatur. Apud homines ideo minorem filium generat pater quia et ipse minor est generatus a patre. Idcirco crescente filio pater senescit, et moriendo patre filius succedere comprobatur, et melior ac potentior patre nonnunquam efficitur. Apud Deum uero non ita est: quia ubi crescere uel senescere  diuinitas non habet, hoc est dignum ut filium dilectio habeat equalem, quia non potest  plenitudo minorem. Ideoque perfectus perfectum generat, omnipotens omnipotentem, plenus plenum. Et quia etatis incrementum non habuit, minorem generare non potuit. Sed omnino qualis est Pater, talem et Filium esse cognosce, sicut ipse dicit: Qui me uidet, uidet et Patrem; et alibi: Qui non honorificat Filium, non honorificat Patrem, qui misit illum. Sed forte, quia audis missum, ideo putas minorem? Rogo te, Deum credis esse Filium, an non? Sine dubio responsurus es, Deum. Quia etsi tu negare uolueris, sanctis Scripturis conuinceris, dicente Apostolo: Ex quibus Christus secundum carnem, qui est super omnia Deus benedictus in secula; et Ioannes in Epistola sua:  Ut simus, inquit, in uero Filio eius, qui est uerus Deus et uita eterna; et Thomas: Deus meus, inquit, et Dominus meus; et Melchisedech summus sacerdos: Benedictus, inquit, Abraham Deo excelso, qui creauit celum et terram. uides quia non solum Deus, sed Deus excelsus, Melchisedech uocibus comprobatur. Testis est et Osee propheta dicens: Firmans celum et creans terram, ego Dominus Deus tuus, cuius manus creauerunt omnem militiam celi. Si ergo Deus est Filius, imo quia Deus est, quia per ipsum facta sunt omnia, et non solum non minor sed excelsus Deus, interrogo te utrum Deus ubique sit, an forte localiter, cum impium sit negare quod ubique sit Deus. Et si ubique est, queso te, ubi missus est? Sed missionem Filii incarnationem eius  intellige, ipso Apostolo exponente: Misit, inquit, Deus Filium suum factum ex muliere, factum sub lege. Denique de ipso legimus in Propheta: Celum et terram ego impleo, dicit Dominus; et euangelista: De plenitudine, inquit, eius nos omnes accepimus. Et si omnia ipse implet, ubi missus est euius maiestate plena sunt omnia? Sed adhuc forte dicis, sicut habet carnalis intellectus, inter gignentem patrem et genitum filium non potuisse fieri nisi ut aliquod fuisset spatium: spatium hore faciunt, hore tempus designant, ac sic si tempus anteponis filio, non omnia per ipsum facta fateris. Et ubi est illud: Omnia per ipsum facta sunt. Certe secundum tuam propositionem respondeo, qui dicis fuisse Patrem aliquando sine Filio. Utique legimus pariter  in Apostolo, Christum Dei uirtutem et Dei sapientiam. Et ipse de se Dominus loquitur: Ego sum uia, ueritas et uita. Si ergo fuit Pater sine Filio, sicut tu dicis, fuit sine uirtute, fuit sine sapientia, fuit sine uita, fuit sine ueritate. Sed quia sine his nunquam fuisse Pater credendus est, hoc conuenit saluti tue ut iuxta fidem catholicam consempiternum Patri et equalem Filium fatearis, quia et uirtus eius legitur sempiterna, dicente Apostolo: Sempiterna quoque uirtus eius et diuinitas. Similiter et de ueritate eius, dicente Psalmista: Et ueritas Domini manet in eternum. Solent etiam istam uelut questionis calumniam generare. In tantum, inquiunt, maior est Pater ut priori semper nominetur loco. Etiamsi priori semper  loco nominaretur, ualde uidebatur esse conueniens; quia ex ipso est Filius, non ille ex Filio. Tamen ut equalitatem agnoscas, audi in Scripturis, ubi etiam prior Filius nominatur. Ioannes euangelista ait: In principio erat uerbum, et uerbum erat apud Deum, et Deus erat uerbum. In uerbo itaque Filium indicauit. Et Apostolus ad Ephesios: An nescitis quia omnis fornicator aut immundus non habet hereditatem in regno Christi et Dei? Ecce et hic priori loco Filius nominatur. Et ad Galatas Paulus apostolus: Non ab hominibus, neque per hominem, sed per Iesum Christum et Deum Patrem. Et ad Thessalonicenses: Ipse autem Dominus iehsu Christus et Deus Pater, quia dilexit nos. Ad Corinthios: Secundum gratiam Domini  nostri Iesu Christi, et caritas Dei Patris, et communicatio sancti Spiritus cum omnibus uobis. Et ipse Dominus dicit: Ego et Pater unum sumus. Non dixit, Pater et ego. Et alibi: Qui me uidet, uidet et Patrem. Et iterum: Qui non honorificat Filium, non honorificat Patrem, qui misit illum. Ecce quoties priori loco Filius nominatur. Sed quia in Patre et Filio equalitas est, nullum preiudicium nec ante nec postea nominatus alteri poterit exhibere; quia nulla est diuersitas ubi est equalis in utroque diuinitas. Sed ideo sic legimus quia humana locutio aliter se non ualet expedire nisi ut cum unum dixerit, sic alterum dicat. Ecce ut agnoscant quia ibi nichil maius minusue est, cesset questio de Patre anterius nominato: quia ubi una est substantia, una deitas, et incorporalis immensitas,  nulla est disparilitas uel diuersitas estimanda. Ubi enim unus Deus creditur, ibi minor et maior excluditur. Nescit enim numerum unitas, gradum non admittit equalitas, sicut scriptum est: Non ascendes per gradus ad altare meum. Et ideo auferat contentionem et teneat cum catholica inseparabilem Trinitatem sine permixtione coniunctam, sine separatione distinctam; quia Pater et Filius et Spiritus sanctus Deus uerus, plenus, et unus est. Ipsa enim per se ratio docet quia unus nec posteriorem recipit nec priorem, comparationem uel separationem nescit habere qui solus est, minor non potest esse qui plenus est; quia perfectioni nec addi quidquam nec minui post. Credantur ergo tres persone, sed  non tres substantie, tres proprietates, sed non tres potestates. Ita una sine principio sempiternitas, sicut una sine fine maiestas. Sine auctore Pater, sine tempore Filius, sine maiore Spiritus sanctus. Nos enim catholici Dominum Deum nostrum Iesum Christum et minorem dicimus Patri et equalem; minorem propter humanitatem assumtam, quia, cum in forma Dei esset, formam serui induere dignatus est. Aequalem uero dicimus propter deitatis sempiternitatem, qua ex Patre parte existens Filius consempiternus est Patri. Quare ergo nobiscum non confitentur equalem, cum nos illis non negemus minorem? presertim cum utrumque utrique in Scripturis sanctis legimus, dicente euangelista: Propterea, inquit, querebant eum interficere  Iudei, quia non solum soluebat sabbatum, sed etiam patrem suum dicebat Deum, equalem se faciens Deo. Ecce impietas Iudeorum dicit equalem, et non ueretur dicere Christianus minorem? Et alibi idem Euangelista ait: Qui non honorificat Filium, non honorificat Patrem, qui misit illum. Aequalis enim honor nonnisi equalibus exhibetur. Et alio loco idem dicit: Sicut Pater suscitat mortuos et uiuificat, ita et Filius quos uult uiuificat. Audi dicentem quos uult, et equalem eum Patri ac sue potestatis esse cognosce. Et non dicas eum minorem, quia nusquam in Scripturis sanctis id reperies, sed sicut ipse Philippo dicit: Qui me uidet, uidet et Patrem, et omnia que Pater facit. uel illud: Deus erat uerbum. Et Apostolus, ut memorauimus: Qui est, inquit, super  omnia Deus benedictus in secula. Non potest minor credi qui est super omnia Deus benedictus in secula. Et alibi Apostolus: Qui cum in forma Dei esset, non rapinam arbitratus est esse se equalem Deo. Quare hoc? Quia nemo rapit nisi quod non habet. Ille ergo qui habebat equalitatem, non est arbitratus rapinam; sed quam rebellis angelus assumere uoluit per rapinam, Christus possidet per naturam. Quia uero est uerus Deus audi beatum Ioannem dicentem in Epistola sua: Et simus, inquit, in uero Filio eius Iesu Christo. Hic est uerus Deus et uita eterna. Audis uerum Deum, et presumis dicere minorem, et non confiteris equalem. Dicit etiam beatus apostolus ad Titum: Exspectantes beatam spem et aduentum glorie magni Dei. Nescio qua fronte  minor esse dicatur quem magnum Deum Apostolus profitetur. Hoc etiam perfidus error dicere solet, quod ubi in Scripturis legimus aut solum Deum aut solum altissimum aut solum sapientem, hoc non de Trinitate dici, sed de solo Patre accipi debeat: quod quam absurdum sit ita sentire de hoc uno testimonio conuincatur. Dicit enim Apostolus: Cognito soli sapienti Deo. Non intelligunt quia non dixit soli sapienti Patri, sed soli sapienti Deo, que est Trinitas. Nam dum soli Patri hoc deputant, Filium insipientem blasphemant. Et quomodo eum Apostolus sapientiam Dei esse dicit si solus Pater est sapiens, cum nullus sapiens possit esse nisi per sapientiam suam? Et ubi est illud quod ad Colossenses idem Apostolus protestatur de Christo Iesu, in quo  sunt omnes, inquit, thesauri sapientie et scientie absconditi? Unde agnoscant quam stultum sit quod proponunt. Et ubicunque aliquid similiter legunt, non uni persone deputant, sed beate Trinitati, que sola summus Deus et uerus est. Nam et de Spiritu sancto sic dicit Apostolus: Alii quidem datur sermo sapientie, alii autem sermo scientie, secundum eumdem Spiritum. Si ergo per Spiritum sanctum, sicut uerum est, et sapientie et scientie sermo donatur, quomodo solius Patris persone hoc potest ascribi quod solus sit sapiens, nisi, ut dictum est, eque uere Trinitati ista conueniant? Solent etiam dicere: Ideo minor est Filius quia uisibilis, Pater autem inuisibilis. Non intelligunt quia nec Filius in substantia  deitatis sue sit uisibilis, nisi in assumpto homine, qui et Christus dicitur. Nam Filius Dei, id est, uerbum quod erat in principio Deus apud Deum, per quem facta sunt omnia, uideri in sua substantia non potest, sicut nec Pater in substantia sua. Interrogo autem sine sui iniuria illum ipsum qui dicit quod uisus sit Filius Dei, utrum animam suam uisibilem an inuisibilem fateatur, et cum dixerit inuisibilem, sicut et uerum est, dicatur ei: Si creatura, id est anima tua, inuisibilis est, creator utique Deus, creator uniuersitatis, quomodo potuit esse uisibilis? Sed ideo induit carnem, que uideri potuit, quia deitas ab homine uideri non potest. Hac carne maior est Pater et equalis uerbo, maior carne, equalis ei per quem fecit nos, maior eo qui factus  est propter nos. Nam quod Deus sit Filius, licet multa testimonia superius posita euidenter perdoceant, tamen adhuc pauca credidi subiungenda. In Genesi scriptum est: Creauit Deus hominem ad imaginem suam. Ecce hic Deum agnosce, quia et hominem ipse creauit. Et Isaias dicit de Ioanne precursore Domini: Rectas facite semitas Dei nostri. Cuius Dei nisi utique Filii, quem in carne uenisse non dubitamus? Et paulo post: Confortate manus dissolutas, et genua debilium roborate. Dicite, pusillanimes: Ecce Deus uester in fortitudine ueniet, et saluabit uos, et tunc aperientur oculi cecorum: quod utique in aduentu Christi completum esse cognoscimus. Psalmista etiam dicit: Omnes gentes quascunque fecisti uenient et adorabunt coram te, Domine,  quoniam magnus es et faciens mirabilia, tu es Deus solus. Non puto aliquem esse tam impium qui neget Filium Dei et mirabilia fecisse et uniuersas gentes creasse, nisi forte Iudeos. Et alibi Isaias, cum aduentum Christi per uirginem nuntiat, dicit inter cetera: Et uocabitur nomen eius admirabilis, consiliarius, Deus fortis. Sed et beatus apostolus: Omnes enim nos manifestari oportet ante tribunal Christi. Et ut agnoscas Deum esse Christum, sic alibi dicit: Omnes stabimus ante tribunal Dei. uiuo ego, dicit Dominus, quia mihi flectetur omne genu. Utique de Christo dicit, quem ad iudicandum uiuos et mortuos uenturum esse credimus. Psalmista uoces angelicarum faciens cum Christus ascendisset: Tollite, inquit, portas principes uestras, et eleuamini porte eternales,  et introibit rex glorie. Illis quasi interrogantibus quis esset iste rex glorie respondit: Dominus fortis et potens, Dominus uirtutum, ipse est rex glorie. Et ne forte de Patre dictum putent, quomodo multa absurde intelligunt, audiant Apostolum huic uersiculo consentientem: Si enim, inquit, cognouissent, nunquam Dominum glorie crucifixissent.

Cum tam presentibus quam preteritis testimoniis, que de Scripturis sacris posita sunt, Deus esse Filius demonstretur, miror qua fronte eum aliqui minorem dicendo blasphemare non metuunt, cum nusquam omnino Deus minor esse legatur, nisi, ut dictum est, propter dispensationem carnis assumpte, in qua non solum ab angelis minoratus est,  sicut dicit Apostolus, Eum autem qui modicum quam angeli minoratus est uidimus Iesum propter passionem mortis, sed et matre sua iunior inuenitur, sicut iam diximus. Secundum hanc ergo regulam duas in Christo crede substantias, Deum uerum et hominem uerum. Secundum hominem morti subditur, sed secundum Deum auctor uite esse cognoscitur, dicente beato Petro: Petistis uirum homicidam donari uobis, auctorem uero uite interfecistis. Secundum hominem: Tristis est anima mea usque ad mortem; sed secundum Deum: Potestatem habeo ponendi eam et iterum sumendi eam, et nemo eam tollit a me, sed ego eam pono a memetipso..

Hinc etiam occasionem calumniandi solent  quod Dominus in Euangelio dixerit: Non  potest Filius a se facere quidquam nisi quod uiderit Patrem facientem. Quod carnalis sensus non intelligens ideo dictum ut se ex Patre esse ostenderet, putat Deum Patrem et Filium, quomodo inter homines fieri solet, uelut ipse Pater artifex Filium suum artificium suum uult edocere, ut quod uiderit Patrem operantem Filius specialiter imitetur. Quod quam absurdum sit de Deo Patre omnipotente ita credere, qui est incorporeus, inuisibilis, inestimabilis, et immensus, qui cordis oculos sanos habet euidenter potest agnoscere. Nam qui sic sentiunt, interrogandi sunt mundus iste quem cernimus a quo sit factus. Utique a Filio minime denegabunt, attestante euangelista et dicente: Omnia per ipsum facta sunt, et sine ipso factum est nichil. Dicant ergo ubi uidit Filius Patrem  ante facientem alium mundum, ut sic postmodum ille istum crearet, presertim cum apud potentiam Dei uoluisse creasse sit, sicut legimus: Ipse dixit, et facta sunt. Sed sublato cordis uelamine bene facerent credere Filium in Patre et Patrem esse in Filio, quia diuinitas ubique tota et presens tam Patris quam Filii, quam Spiritus sancti, sine se esse nusquam potest, sicut ipse dicit: Ego in Patre, et Pater in me; et cognoscerent quid sit uidere Filii ut una est substantia, ita una uoluntas, una potentia, una gloria, nichil ibi maius nichilque minus esse credentes. Si enim nos homines terreni quod facere uolumus corpore anime nostro ante meditationis insinuatione premissa, sapientia exsequente, perficimus, et quodammodo consilium innatum in mente nostra,  prius intus in corde agimus quod facere disponimus, que tamen absque ulla participatione sensuum indissociabiliter una mens efficit, quomodo non Deus Pater sapientie sue cum Deo Filio, que est sapientia sua in se manente, quia ipse est, ut sepe diximus, sapientia et uirtus Patris, et in una uoluntate cuncta et una operatione perficit, et ea hec alia Pater facit, alia Filius? Sed eadem que Pater facit, ipse et Filius facit, sicut ipse testatur: Quecunque, inquit, Pater facit, hec eadem et Filius similiter facit. Sed ideo dixit: Non potest Filius a se facere quidquam nisi quod uiderit Patrem facientem, ut nos cognoscamus et credamus quia ex Patre est Filius, et non ex semetipso uel aliunde, sed consempiternus  Patri, quia Pater in se est, semper perfectus exstitit. Nec enim aliquando, quomodo Ariani blasphemantur, fuit sine Filio Pater. Ergo imperfectus fuit. Ergo fuit sine uerbo, et sicut iam memorauimus, fuit sine sapientia, sine ueritate, sine uita, sine iustitia, sine uirtute; quia iste omnes species diuinitatis secundum Scripturas Filius esse noscuntur. Sed quia sine his uirtutibus Patrem unquam dici fuisse blasphemum est, hoc iustum est, conuenit ut consempiternum et cequalem Patri Filium fatearis. Si enim Deus in cordibus nostris, cum loquitur miro modo, loquitur sine sono, putas quomodo potest loqui Filio suo, qui est uerbum eius? Sic ergo cogita, quod incorporaliter locutus est Filio sicut et incorporaliter Pater genuit Filium. Nec enim sic  docuit quasi indoctum genuerit; sed hoc est eum docuisse quod est doctum et scientem genuisse, et hoc est Docuit me Pater, quod est Scientem genuit me Pater. Quomodo autem a se nichil potest facere Filius, de quo Propheta testatur et dicit: Deus autem in celo sursum, et in terra deorsum, omnia quecunque uoluit fecit?

Sed forte dicturus es hoc de Patre dictum. Redi ad euangelistam dicentem de Filio quia omnia per ipsum facta sunt et sine ipso factum est nichil. Qui etiam loquitur ad Moysen: uade, inquit, dic filiis Isrel, Deus patrum uestrorum misit me ad uos. Illo respondente et dicente: Dic mihi nomen tuum, nam non credent mihi; post hec adiiciens Deus dixit ei: uade, dic filiis Isrel: Ego sum qui sum, et qui  est misit me ad uos. Et ne de Patre dictum accipias, audi beatum apostolum huic loco consentientem et quodammodo ipsum testimonium exponentem ad Corinthios: Dei, inquit, Filius, qui predicatus est uobis per me et Siluanum et Timotheum, non fuit in illo Est et Non, sed Est in illo fuit. Quotquot enim promissiones Dei sunt, in illo Est. Audi populum cum Moyse concordantem, et tu noli a fide catholica discordare. Nam si Ecclesiam catholicam interrogas de Patre quid sit, dicit: Deus. Si de Filio, dicit: Deus. Si de Spiritu sancto, dicit: Deus. Et tamen non dicit tres deos, ne gentibus comparetur, qui plures deos errore suo decepti confingunt, sed credit Scripture dicenti tam Noui quam ueteris Testamenti, quia Deus unus est, et unus maior, alter  minor non est, ut Ariani dicunt. Unus dici non potest maior: equalitas unitatem includit. Quomodo autem tres et unum credamus aduerte. Unitatem facit equalitas uirtutum, trinitatem proprietas personarum. Audite quomodo ipse intelligendam equalitatem suam et Patris docuerit. Ego, inquit, et Pater unum sumus. Aliud est unum, aliud sumus. Nam cum dicit sumus, personas significat; cum dicit unum, substantiam diuinitatis designat. Unum sumus, id est, iustitia sumus eademque sapientia, uirtus indiuisa, par gloria. Que cum ita sint, contentio auferatur et fides integra teneatur.

Dicunt etiam: Ideo maior est Pater quia et immortalis. Interrogandi sunt utrum Filium in substantia  deitatis sue mortalem esse fateantur. Quod si dixerint, quam contra rationem dicant omnis homo agnoscere potest qui etiam humanam animam immortalem esse non ambigit. Sed hoc eis dicendum, quod secundum carnem passus dicatur et mortuus; nam secundum diuinitatem, qua semper exstitit et uniuersa creauit, immortalis permaneat.

Dicunt etiam esse uisibilem. Quod quam absurdum sit agnoscant qui hoc dicunt. Cum nec anima humana possit esse uisibilis, quanto magis Deus in sua substantia? Sed ideo carnem assumpsit, que poterat uideri, quia deitas corporeis oculis non poterat intueri. Hec interim de equalitate Patris ac Filii ad presens dicta sufficiunt. Nam de equalitate operum Trinitatis, id est, Patris et Filii et Spiritus sancti,  paulo post, donante Domino, de Scripturis sanctis monstrabimus.

Nunc uero de sancti Spiritus deitate pauca de multis testimoniis sunt ponenda; quem non solum minorem asserere, sed etiam Deum omnino dicuntur heretici denegare. Audiant pauca de deitate Spiritus sancti. In Genesi dicit sermo diuinus: Spiritus Domini ferebatur super aquas, hoc est, eminentia potestatis, non inopia necessitatis. Et in Euangelio: Spiritus est Deus, et eos qui adorant eum, in spiritu et ueritate oportet adorare. Et ne forte de Patre dictum intelligas, et non de Spiritu sancto, audi quod sequitur: Spiritus ubi uult spirat. Audi ubi uult, et sue potestatis eum esse non dubites. Et Apostolus ad Corinthios dicit: Diuisiones gratiarum sunt, idem  autem spiritus. Et diuisiones ministrationum sunt, idem autem Dominus. Et diuisiones operationum sunt, idem autem Deus, qui operatur omnia in omnibus. Et ut cognoscas ipsum Spiritum nominatum Dominum et Deum, audi inferius quomodo conclusit: Alii quidem datur per Spiritum sermo sapientie, alii autem sermo scientie secundum eumdem Spiritum. Alteri fides in eodem Spiritu, et reliqua. Et sic conclusit: Hec autem omnia operatur unus atque idem Spiritus, diuidens singulis prout uult. Qui diuina munera prout uult dispensat, legem superioris ignorat. Agnosce tandem quia qui prout uult diuidit, nullis subditus esse probatur, sed sue potestatis esse dignoscitur. De summa enim potestate descendit uoluntas cui nulla contradicit auctoritas. Et ad  Hebreos similiter dicit  Spiritus sancti distributionibus secundum suam uoluntatem; et quis iste sit distributor ac diuisor ad Romanos euidenter ostendit dicens: Unicuique sicut Deus diuisit mensuram fidei; et ad Corinthios: Nescitis, inquit, quoniam templum Dei estis, et Spiritus Dei habitat in uobis, et reliqua. Et quis iste Deus sit cuius templum prohibet uiolari ait in sequentibus: Nescitis quia membra uestra templum est Spiritus sancti. Et quis esset iste Spiritus sanctus, cuius templum essemus, sic concludens demonstrat: Glorificate, inquit, et portate Deum in corpore uestro. Agnosce Spiritum sanctum euidenter Deum, et desine blasphemare. Et in Actibus Apostolorum beatus Petrus ad Ananiam, qui Deo  uouerat oblationem, et postmodum exstitit indeuotus, sic dicit: Quis compulit te mentiri Spiritui sancto? Non es mentitus hominibus, sed Deo. Ecce et hic eum euidentissime Deum esse beati Petri attestatio manifestat. Item ibi dixit Spiritus sanctus: Segregate mihi Paulum et Barnabam ad opus ad quod elegi eos. Et beatus Paulus inibi dixit: Attendite, inquit, uobis et uniuerso gregi in quo uos Spiritus sanctus posuit apostolos regere Ecclesiam Dei quam acquisiuit sanguine suo. Et quis esset iste qui apostolos segregat et mittit idem Paulus ad Corinthios declarat dicens: Et quosdam, inquit, posuit Deus in Ecclesia primum apostolos, secundum prophetas, tertio doctores, et reliqua. Ecce ubi Spiritum sanctum Deum luce clarius demonstrauit. Et quem in Actibus  Spiritum sanctum dixit, ad Corinthios Deum esse manifeste confessus est. Dicit enim idem uas electionis ad Iudeos: Bene Spiritus sanctus de uobis prophetauit per os Isaie prophete. Et quis esset iste Spiritus sanctus qui in prophetis locutus sit, beatus Dauid exprimit dicens: Audiam quid loquatur in me Dominus Deus. Et beatus Petrus in Actibus apostolorum: Ut impleretur, inquit, Scriptura quam premisit Deus per os prophetarum suorum. Et hic agnosce quod eum Deum euidenter declarat qui per os prophetarum locutus est, sicut Zacarias in Euangelio ait: Benedictus, inquit, Dominus Deus Isrel, quia uisitauit et fecit redemptionem plebi sue. Et post pauca ait: Sicut locutus est per os sanctorum prophetarum suorum. Agnoscis Dominum Deum esse Spiritum  sanctum, qui per os prophetarum locutus est. Quod nec impii Iudei denegant. Qui si Deus non esset, non in baptismo in uno nomine deitatis Patri et Filio sociaretur, sicut scriptum est ubi regulam baptismi posuit ipse Dominus. Ite, inquit, baptizate omnes gentes in nomine Patris, et Filii, et Spiritus sancti. Quod solum testimonium deberet hereticis sufficere ad credulitatem inseparabilis Trinitatis, quia nec ipsi audent aliter baptizare, ne regulam Domini corrumpere uideantur. Et ubi unum nomen dicitur, ibi maior et minor excluditur. Et in secunda Epistola ad Corinthios: Gratia Domini nostri Iesu Christi et caritas Dei et communicatio sancti Spiritus sit cum omnibus uobis. Ut agnoscas Patris et Filii et Spiritus sancti unam esse substantiam  ac diuinitatem, audi Isaiam prophetam dicentem: Quis appendit tribus digitis molem terre? Nam et singulariter inuenimus in Scripturis digitum sanctum Spiritum nominatum. Ut est illud in Euangelio ubi ait: Si ego in digito Dei demonia eiicio; quod alius euangelista declarat dicens: Si ego in Spiritu Dei eiicio demonia. Et magi Pharaonis uicti signis dicunt: Digitus Dei est. In Pentecosten, quod etiam ante aduentum Christi Iudei colebant, digito Dei, id est Spiritu sancto, inscriptas tabulas Moyses accepit; et que tunc in lapideis tabulis prefigurata sunt corda durissima Iudeorum post ascensionem Domini in carneis tabulis, id est in cordibus discipulorum, uisibiliter dignatus est apparere in ipsa specie ignis, in  qua Moysi in deserto apparuit: de quo credimus Isaiam dicere: Dominus noster ignis consumens est. Et sicut legimus quod nemo nouerit cogitationes hominum nisi Deus, quomodo Spiritus sanctus non est Deus, quia etiam non solum in homine est, sed et que inter sunt scire dignoscitur, dicente Apostolo: Spiritus enim omnia scrutatur, etiam profunda Dei. Et paulo post ita: Que Dei sunt nemo cognouit nisi Spiritus Dei.

Sed forte dicit aliquis ideo minorem quia missus legitur? Et quid dicturus est cum legit in Isaia propheta ex persona Christi dicentis: Dominus misit me et Spiritus eius; et alibi: Spiritus Domini super me. Propter quod unxerit me ad euangelizandum pauperibus remissionem et cecis uisum, ut annuntiarem annum  placabilem Domini, et reliqua. Et ut scias euidenter de Domino dictum, euangelista dicit: Cum uenisset Dominus iehsu in synagoga, datus est ei liber Isaie prophete; quem aperiens, inuenit scriptum: Spiritus Domini super me, et reliqua que supra diximus. Et post hec liquit, inquit, librum et dedit ministro, et dixit: Hodie in uobis impleta est scriptura ista. Credendum est mitti qui ubique esse dignoscitur, sicut dicit psalmista: Quo ibo a Spiritu tuo, et a facie tua quo fugiam? Sed sicut Filii missio incarnatio intelligitur, ita Spiritus sancti missio manifestatio declaratur, cum se dignatus est aut in columbe specie uel in igne aut diuersis huiusmodi assumptis indiciis declarare. Quomodo ergo minor credendus est qui etiam Deum, qui sicut ipse equalis  est Patri, approbatur ad nostram remissionem misisse, et non solum misisse, sicut per Isaiam dictum memorauimus, sed etiam secundum carnem creasse, sicut habes in Euangelio angelum ad Mariam dixisse: Spiritus, inquit, sanctus superueniet in te, et uirtus Altissimi obumbrabit tibi, et reliqua. Non enim generatione, sed iussione et benedictione sancti Spiritus conceptus est Christus, sicut et alius euangelista ait: Inuenta est, inquit, habens in utero de Spiritu sancto. Prophete autem dicunt, ut cum frequenter iam memorauimus: Hec dicit Dominus. Et qui sit iste Dominus, Micheas propheta euidenter ostendit cum loquitur ad Achab dicens: Et si tu de prelio sanus redieris, in me non est locutus Deus. Et quis iste Deus sit qui in prophetis locutus sit,  Paulus apostolus demonstrat cum dicit ad Iudeos: Bene, inquit, de uobis Spiritus sanctus prophetauit per os Isaie prophete: uade, inquit, exceca cor populi huius, et reliqua.

Interrogandi sunt tamen heretici cuius maior offensa sit, qui in Patrem peccauerit, an qui in Spiritu sancto, quem dicunt Deum non esse. Et cum dixerint maiorem offensam esse qui in Patrem peccat, interrogandi sunt iterum filii Isrel utrum peccauerunt Patri, an alteri. Cum responderint quia Patri peccauerunt, iterum interrogandi sunt si eis fuerint dimissa peccata. Utique non negabunt, quia et legimus quod conuersi sunt ad Deum, et dimissa fuerint eis peccata. Deinde interrogandi sunt ut exponant  quomodo intelligant dictum a Domino: Quicunque in Spiritu sancto peccauerit, non remittetur ei neque in hoc seculo neque in futuro. Si Deus non est, quare tam grauis eius offensa a Domino esse dicatur?

Iterum interrogandi sunt si fuerint filii Isrel contumaces Deo, an non. Cum non negauerint, quia nec possunt, dicendum est eis quomodo accipiant illud quod beatus Stephanus Iudeis exprobrauerit dicens: uos semper resistitis Spiritui sancto, et semper ei contumaces fuistis, sicut et patres uestri. Audi etiam ad Thessalonicenses, ubi Spiritum sanctum et priori loco ponit et Dominum nuncupat dicens: Dominus autem dirigat corda uestra in caritate Dei, et patientia Christi. Diligenter aduerte quia hic Spiritus sanctus oratur ut corda credentium dirigat in  caritate Dei et in patientia Christi.

Interrogandi sunt etiam quid maius sit, utrum celi, an uirtutes celorum. Et cum sine dubio dixerint uirtutes celorum, dicendum est eis: In tantum Spiritus sanctus minor non est, sed summus est, ut uerbo Domini dicantur celi creati, Spiritu sancto uirtutes celorum. Accipe adhuc ubi creator euidenter Spiritus sanctus describitur. Iob dicit: Spiritus diuinus qui fecit me. Et diuinum utique et creatorem uno uersiculo demonstrauit, cum diuinum appellat et Deum creatorem ostendit; sicut et Dauid dicit: Emitte Spiritum tuum, et creabuntur, et renouabis faciem terre.

Interrogandi etiam sunt si creatura ubique esse potest an non. Et cum responderint quia non ubique, sicut et uerum est, dicendum: Absque dubio  Spiritus sanctus Deus est, et non creatura, quia ubique esse describitur: de quo, sicut iam dictum est, Propheta omnipotentiam eius metuens dicit: Quo ibo a Spiritu tuo, et a facie tua quo fugiam? Agnosce ergo nullum esse locum ubi non omnipotentia Spiritus sancti presens esse probetur.

Item interrogandi utrum possit alius preter Deum peccata dimittere. Et cum responderint quia nullus nisi Deus, quia scriptum est, Nemo potest peccata dimittere, nisi solus Deus, dicendum est eis: Sine dubio Spiritus sanctus Deus est, qui remissionem peccatorum conferre dignoscitur, sicut Dominus dicit: Accipite Spiritum sanctum: quorum remiseritis peccata remittuntur eis. Qui etiam in baptismo cum Patre et Filio baptizatis remissionem tribuit peccatorum.  Audi etiam quod ad Corinthios iam dictum est: Gratia, inquit, Domini nostri Iesu Christi, et caritas et communicatio sancti Spiritus cum omnibus uobis. Qui si non esset Deus et creatura esset, sicut blasphemant heretici, nunquam in baptismo, ubi salus humani generis agitur, Patri et Filio copularetur.

Nam quod unius substantie sit Pater et Filius et Spiritus sanctus Isaias propheta dicit, sicut iam memorauimus: Quis appendit tribus digitis molem terre? Quo loco per tres digitos in tribus personis unam substantiam esse perdocuit. Quod Apostolus de Trinitate dictum intelligens ait: Ex ipso et per ipsum et in ipso sunt omnia. Idem ex Patre et Filio et Spiritu  sancto omnia continentur. Item ad Corinthios dicit idem apostolus: Deus qui predixit in cordibus nostris ad illuminationem scientie claritatis Dei in faciem Iesu Christi. Quo loco manifestissime Trinitas intelligitur. In eo uero ubi dicit in faciem Christi Iesu, Filius designatur.

Audi adhuc quia Trinitas in unitate manet, et unitas in Trinitate, angelorum et archangelorum uoces declarant in Isaia, ubi seraphim hymnum scribitur dicere, Sanctus, sanctus, sanctus Dominus Deus Sabaoth, id est, ut tres personas et unum Deum intelligas. Non semel dicunt, ne singularitatem credas; non singillatim, ne sanctum excludas; non sancti domini dii Sabaothes, ne tres deos more gentilium fatearis; sed dicunt Sanctus, sanctus, sanctus  Dominus Deus Sabaoth, ut Trinitas Deus laudetur, qui est Pater et Filius et Spiritus sanctus. Quem etiam Deum esse ex operationum equalitate, qui oculos cordis sanos habet, facile poterit approbare, sicut in sequentibus demonstrabimus. Sicut saluat Pater, ita et Filius et Spiritus sanctus. De Patre Salua nos dicitur et congrega nos de nationibus. De Filio: uenit filius hominis saluum facere quod perierat. Et alibi: Ipse enim saluum faciet populum suum a peccatis eorum. De Spiritu sancto ad Titum: Saluos nos facit per lauacrum regenerationis Spiritus sancti. Sicut confortat Pater, ita et Filius, ita et Spiritus sanctus. De Patre: Confortat me Deus deorum. De Filio Apostolus: Gratias ago Domino Iesu Christo, qui me confortauit, et fidelem me existimauit. De Spiritu  sancto in Euangelio: Puer autem crescebat et confortabatur plenus Spiritu sancto. uiuificat Pater, ita et Filius, ita et Spiritus sanctus. In Euangelio: Sicut Pater suscitat mortuos et uiuificat, ita Filius quos uult uiuificat. De Spiritu sancto in Epistola Petri apostoli: Mortificatos carne, uiuificatos autem Spiritu. Et Paulus apostolus: Littera, inquit, occidit, Spiritus autem uiuificat. Et in Euangelio: Spiritus est qui uiuificat. Nam caro non prodest quidquam. Sicut liberat Pater, ita Filius, ita et Spiritus sanctus. De Patre: Deus excelsus liberator eorum est. De Filio in Euangelio: Si uos Filius liberauerit, uere liberi eritis, et ueritas liberabit uos. De Spiritu sancto: Spiritus uite in Christo Iesu liberauit me a lege peccati et mortis. Elegit Pater, ita et Filius, ita  et Spiritus sanctus. De Patre Apostolus: Benedictus Deus et Pater Domini Iesu Christi, qui elegit nos ante mundi constitutionem. De Filio: Non uos me elegistis, sed ego elegi uos. De Spiritu sancto in Actibus apostolorum: Cum ergo ieiunassent et orassent, dixit eis Spiritus sanctus: Segregate mihi Barnabam et Paulum ad opus ad quod elegi eos. Creator dicitur Pater, ita Filius, ita Spiritus sanctus. De Patre Apostolus: Que sit sacramenti dispensatio a Deo, qui omnia creauit. De Filio ad Colossenses: Quia ab ipso creata sunt uniuersa, et omnia in ipso constant. Et in Euangelio: Omnia per ipsum facta sunt. De Spiritu in Salomone: Et uidit et dinumerauit et mensus est omnia, ipse creauit ea per Spiritum sanctum; et in  Psalmo: Emitte Spiritum tuum et creabuntur; et alibi: Et spiritu oris eius omnis uirtus eorum. Sicut predixit Pater, ita et Filius, ita et Spiritus sanctus. De Patre: Deus autem, sicut predixit pati Christum suum, impleuit sic. De Filio in Euangelio angelus dixit mulieribus: Ite, annuntiate fratribus quia precedet uos in Galileam. Ibi eum uidebitis, sicut dixit uobis. De Spiritu sancto in Actibus apostolorum Petrus loquitur: Oportet impleri Scripturam quam predixit Spiritus sanctus per os Dauid. Magnus Pater, ita Filius, ita et Spiritus sanctus. De Patre: Magnus Deus noster et laudabilis. De Filio ad Titum: Exspectantes beatam spem et aduentum glorie magni Dei et Saluatoris nostri Iesu Christi. De Spiritu sancto in Regum ait Dominus ad Eliam:  Ecce Dominus transiet, et Spiritus sanctus et fortis. Sicut caritas Patris, ita Filii, ita et Spiritus sancti. De Patre: Superabundauit autem gratia Domini Iesu Christi et caritas Dei nostri. De Filio: Charitas enim Christi urget nos. De Spiritu sancto: Quid uultis, in uirga ueniam ad uos, an in caritate Spiritus? Et alibi: Charitas Dei diffusa est in cordibus nostris per Spiritum sanctum, qui datus est nobis. uitam eternam dat Pater, ita Filius, ita et Spiritus sanctus. De Patre: Pax Dei, que exsuperat omnem sensum. De Filio in Euangelio: Pacem do uobis, pacem meam dimitto uobis. De Spiritu sancto: Prudentia autem Spiritus uita et pax. Reuelat Pater, ita Filius, ita et Spiritus sanctus. De Patre ad Galatas: Ut reuelaret Filium suum in me.  De Filio inibi: Neque ego enim ab homine accepi illud, sed per reuelationem Iesu Christi. De Spiritu sancto ad Ephesios: Quod aliis generationibus non est agnitum, sicut et nunc reuelatum est sanctis eius per Spiritum suum sanctum. Et alibi: Nobis enim reuelauit Deus per Spiritum. Sicut illuminat Pater, ita Filius, ita et Spiritus sanctus. De Patre, Tu illuminabis lucernam meam, Domine. De Filio in Apostolo: Exsurge, qui dormis, et illuminabit tibi Christus. De Spiritu sancto idem Apostolus: Quoniam Deus, qui dixit de tenebris lumen splendescere, illuxit in cordibus nostris ad illuminationem scientie claritatis Dei in faciem Christi Iesu. Sicut dicitur Euangelium Patris, ita Filii, ita et Spiritus sancti. De Patre ad Titum: Que est sanctum euangelium  glorie beati Dei. De Filio ad Romanos: Cui seruio in Spiritu meo in euangelio Filii eius. De Spiritu sancto in Epistola beati Petri: uobis autem ministrauerunt hec qui uobis euangelizauerunt in Spiritu sancto. Sicut illuxit Pater, ita Filius, ita et Spiritus. De Patre: Deus meus, illumina tenebras meas. De Filio in psalmo: Deus Dominus, et illuxit nobis. De Spiritu sancto per Prophetam: Non abscondam ultra faciem meam ab eis, pro eo quod illuxit Spiritus meus super uniuersam domum Isrel. Et Apostolus: Quoniam Deus qui dixit de tenebris lumen splendescere, qui illuxit in cordibus nostris ad illuminationem claritatis Dei in faciem Christi Iesu. Prescientiam habet Pater, ita Filius, ita Spiritus sanctus. De Patre:  Deus, qui occultorum cognitor est. De Filio: Ab initio, inquit, sciebat iehsu quis eum esset traditurus. De Spiritu sancto: Cum uenerit Paraclitus spiritus ueritatis, docebit uos omnem ueritatem, et que uentura sunt annuntiabit uobis. Sicut ubique esse dicitur Pater, ita Filius, ita et Spiritus sanctus. De Patre: Celum et terram ego impleo, dicit Dominus. De Filio: Ubicunque fuerint duo uel tres congregati in nomine meo, ibi sum in medio eorum. Et Apostolus: Qui ascendit super celos, ut impleret omnia. De Spiritu sancto in Salomone: Spiritus Domini repleuit orbem terrarum et quod super orbem est. Impleuit ipsum Dominum orbis totius conditorem, sicut legimus: iehsu autem plenus Spiritu sancto regressus est ab Iordane. Et Dauid: Quo ibo a Spiritu tuo? Arguit  Pater, ita Filius, et Spiritus sanctus. De Patre: Domine, ne in ira tua arguas me. De Filio: Arguam te, et statuam illam contra faciem tuam. De Spiritu: Cum uenerit Spiritus paraclitus, ipse arguet mundum de peccato, et reliqua. Bonus Pater, bonus Filius, bonus Spiritus sanctus. De Patre: Pater bone. De Filio: Ego sum pastor bonus. De Spiritu sancto: Spiritus tuus bonus deducet me in uia recta. Sanctificat et iustificat sicut Pater, ita Filius, ita et Spiritus sanctus. Apostolus: Sed sanctificati estis, sed iustificati estis in nomine Domini nostri Iesu Christi et in Spiritu Dei nostri. Sanctus dicitur Pater, sanctus dicitur Filius, sanctus et Spiritus sanctus. De Patre in Leuitico: Sancti estote, quoniam ego sanctus sum. De Filio in Euangelio: Quod nascetur ex te sanctum uocabitur  Filius Dei. Item ibi: Scimus quia sis sanctus Dei: De Spiritu sancto in Salomone: Sanctus enim Spiritus discipline effugiet fictum. Fortis Pater, fortis Filius, fortis et Spiritus sanctus. De Patre: Deus fortis et patiens. De Filio in Isaia: Et uocabitur nomen eius Deus fortis. De Spiritu in Salomone: Spiritus fortitudinis munus eius. Operatur Pater, operatur Filius, hoc et Spiritus sanctus. De Patre ad Philippenses: Deus enim, qui operatur in uobis et uelle. De Filio in Euangelio: Me oportet operari opera eius qui misit me. De Spiritu sancto ad Corinthios: Hec autem omnia operatur unus atque idem Spiritus, diuidens singulis prout uult. uirtus Pater, uirtus Filius, uirtus et Spiritus sanctus. De Patre Apostolus: uirtus enim Dei est in salute omni  credenti. De Filio Apostolus: Libenter gloriabor in infirmitatibus meis, ut inhabitet in me uirtus Christi. De Spiritu sancto ad Thessalonicenses: Euangelium nostrum non fuit apud uos in uerbo tantum, sed in uirtute Spiritus sancti. Fons Pater, fons Filius, fons et Spiritus sanctus. De Patre Ieremias: Dereliquerunt me fontem, aque uiue. De Filio in Salomone: Fons sapientie uerbum Dei. De Spiritu sancto Isaias: Ecce nomen Domini post multum tempus ueniens ardens, in ira indignationis uorabit gens, et Spiritus eius ut fons aque uallem trahens. Charitas Pater, caritas Filius, caritas et Spiritus sanctus. De Patre in epistola Ioannis: Deus caritas est. De Filio Apostolus ad Corinthios: Charitas enim Christi urget  nos. De Spiritu sancto Apostolus: Obsecro uos, fra tres, per Dominum nostrum Iesum Christum et per caritatem Spiritus. Regenerat Pater, sic et Filius, et Spiritus sanctus. De Patre Petrus: Benedictus Deus et Pater Domini nostri Iesu Christi, qui secundum magnam misericordiam suam regenerauit nos in spem uite eterne. De Filio inibi: Diligentes inuicem ex corde, quasi renati per uerbum Dei uiui. De Spiritu sancto in Euangelio: Si quis non renatus fuerit ex aqua et Spiritu sancto, non introibit in regnum celorum. Resuscitat Pater, resuscitat Filius, resuscitat et Spiritus sanctus. De Patre in Actibus apostolorum: Deus Patrum nostrorum, qui suscitauit Iesum, et nos suscitauit per potentiam suam. De Filio in Euangelio: uenerunt Iudei, non solum propter Iesum,  sed ut Lazarum uiderent, quem suscitauit iehsu a mortuis.  Habitat in uobis, uiuificabit et mortalia corpora uestra propter inhabitantem Spiritum eius in nobis. Gratia Dei Patris, gratia Filii, gratia Spiritus sancti. De Patre: Quis me liberabit de corpore mortis huius? gratia Dei per Iesum Christum. De Filio ad Corinthios: Scitis enim gratiam Domini nostri Iesu Christi, quia propter uos factus est pauper, cum esset diues. De Spiritu sancto in Actibus apostolorum: Et obstupuerunt qui cum Petro uenerant, quoniam in gentibus gratia Spiritus sancti diffusa est. Signat Pater, signat Filius, signat et Spiritus sanctus. De Patre ad Corinthios: Et qui signauit uos nobiscum in Christo, et qui unxit nos Deus. De Filio ad Ephesios:  Audientes uerbum ueritatis euangelium salutis uestre, in quo signati estis. De Spiritu sancto ubi supra: Nolite contristare Spiritum sanctum in quo signati estis, in die redemptionis. Habitat Pater in credentibus, habitat Filius, habitat et Spiritus sanctus. De Patre in Isaia: Seruate diem sabbati, sanctificate eum, ut habitem in medio uestri. De Filio ad Ephesios: Habitare Christum per fidem in cordibus uestris. De Spiritu sancto: Nescitis quoniam templum Dei estis et Spiritus Dei habitat in uobis. Scrutatur Pater, scrutatur Filius, scrutatur et Spiritus sanctus. De Patre in Psalmo: Scrutans corda et renes Deus. De Filio in Apocalypsi: Et scient omnes Ecclesie quia ego sum scrutator cordis et renum. De Spiritu sancto in Apostolo: Spiritus omnia scrutatur, etiam profunda  Dei. Testificat Pater, testificat Filius, testificat et Spiritus sanctus. De Patre in Psalmo: Testimonium Dei fidele, sapientiam prestans paruulis. De Filio ad Timotheum: Precipio tibi coram Deo, qui uiuificat omnia, et in Christo Iesu, qui testimonium reddidit sub Pontio Pilato. De Spiritu sancto Apostolus: Testimonium perhibet Spiritui nostro. Ostendit Pater, ostendit Filius, ostendit Spiritus sanctus. De Patre ad Timotheum: Quem suis temporibus ostendens beatus et solus potens. De Filio in Euangelio. Ipse Filius dicit: Ostendam autem uobis quem timeatis, et multa bona opera ostendi uobis a Patre meo. De Spiritu sancto ad Corinthios: Predicatio mea, non in persuasibilibus humane sapientie uerbis, sed in  ostensione Spiritus. Implet Pater, implet Filius, implet Spiritus sanctus. De Patre Ieremias: Celum et terram ego impleo, dicit Dominus. De Filio in Apostolo: Dominus autem impleat corda uestra, et confirmet in omni opere et sermone bono. Et in Euangelio: De plenitudine eius omnes accepimus. De Spiritu sancto in Actibus apostolorum: Impleuit omnem locum ubi erant discipuli congregati; et: iehsu plenus Spiritu sancto regressus est ab Iordane. Loquitur Pater, loquitur Filius, loquitur et Spiritus sanctus. De Patre: Deus locutus est in sancto suo. De Filio: Loquente Iesu ad turbas. De Spiritu sancto: Est qui loquitur in uobis. Apparuit Pater, apparuit Filius, apparuit et Spiritus sanctus. De Patre in Actibus apostolorum: Deus glorie apparuit patribus nostris.  De Filio in epistola Ioannis: Ad hoc apparuit Filius ut soluantur opera diaboli. De Spiritu sancto in Iob: Et spiritus apparuit in oculis meis, et horror irruit in me. ueritas Pater, ueritas Filius, ueritas et Spiritus sanctus. De Patre in Psalmo: Redemisti, Domine, Deus ueritatis. De Filio: ueritas de terra orta est.  in Euangelio: Cum uenerit Spiritus ueritatis, docebit uos omnem ueritatem. Ecce unitatem operis. Non dubites unitatem credere Trinitatis.

Dicere etiam solent de baptismo quod in eo melior sit illorum baptismum quam nostrum quia qui de illis ad nos conuertuntur, non eos rebaptizamus, sed per manus impositionem reconciliamus; illi uero, si quos de nostris seducere possunt, inconsideranter rebaptizant. Qui interrogandi sunt, baptismum  istud quod dant, suum dicunt esse, an nostrum? Si nostrum est, quare illud presumunt similiter ut nos baptizando? Si illorum est, quare illud uiolant iterando? Sed nos reuerentiam habemus Dominicis uerbis, et quomodo ipse iussit, ita et baptizamus in nomine Patris, et Filii, et Spiritus sancti. Sed et illos sic certum est baptizare. Nam si sic baptizarent illi quomodo credunt in nomine Patris maioris et in nomine Filii minoris, et in nomine Spiritus sancti multo minoris, tunc demum non iteraremus baptismum, sed daremus, quia non secundum regulam quam Dominus tradidit baptizassent. Sed quid facimus? Bene baptizant, sed male credunt. Bene baptizant, sed malum est quod rebaptizant. Regulariter quidem baptizant, sed fidem male insinuant. Et dum carnaliter  gradus in diuinitate faciunt, offensam diuinitatis incurrunt, non metuentes illud quod ait Dominus: Qui semel lotus est, non indiget iterum ut lauetur. Dixit enim Dominus in Euangelio: uos estis sal terre. Et quicunque sapiens est, non hoc sine causa dictum intelligit. Sal enim ex aqua fit. Sed iterum baptizare se permittat ad nichilum, sicut sal in aqua missum redigitur, et anima eius perpetua morte punitur. Dicit enim Apostolus de Ecclesia quoniam unus panis, unum corpus multi sumus: quia sicut ex multis granis unus panis efficitur, ita ex multis populis una Ecclesia congregatur, e panis, ut omnes norunt, per aquam conficitur et per ignem excoquitur; et omnis populus Christianus per baptismi  aquam et ignem sancti Spiritus oblatio Dei est effectus, dicente Domino: Si quis non renatus fuerit ex aqua et Spiritu sancto, non intrabit in regnum celorum. Sed sicut panem iam semel decoctum si aliquis remittat in aquam, et uellet recommisceri et coquere, et perderet pristinam dignitatem et in nigredinem terre conuerteretur, sic talis efficitur quicunque in se permittit baptismum iterari. Et ideo debet unusquisque usque ad mortem baptismum suum Deo adiutore seruare, si uult ad regna celorum feliciter peruenire. Nam quicunque se rebaptizare permittit, ipse blasphemat in Spiritu sancto, dum se denegat Christianum et per aquam ac Spiritum sanctum fuisse renatum, et necesse est ut illam quam memorauimus Domini sententiam comminantis excipiat:  Quia qui blasphemauerit in Spiritu sancto, non ei remittetur, neque in hoc seculo, neque in futuro.



II Disputatio Benedicti leuite aduersus Felicianam impietatem.


In exordio nubecule testimoniorum catholice fidei, cum aduersus infelices Felicianos exhortarem diuulsum alumnum uiriliter contraire, recolo me ab Euangelio Ioannis exordisse, istiusmodi attestante: Hec autem scripta sunt ut credatis quia iehsu est Christus Filius Dei, et ut credentes uitam habeatis in nomine ipsius. Ille inquam qui ab angelo nuntiatus est, et nomen illi impositum est iehsu, nuntiante archangelo  uirgini: Paries Filium, et uocabis nomen eius Iesum. Hic itaque iehsu natus ex uirgine Maria Filius est Dei, sicut testatur iste euangelista, ut omnes in hac fide fidentes uitam possint habere eternam in nomine ipsius. Sed quid ad hec peruicacia Felicianorum infaustuum poterit mutilare, dum iste euangelista dilectus et a Deo electus hanc sibi esse occasionem scribendi Euangelium dixerit quia iehsu est Christus Filius Dei, et ut credentes uitam eternam habeant in nomine ipsius? Nisi forte ut fateantur se nunquam habituros uitam eternam, quia non credunt Filium esse Dei Dominum nostrum Iesum Christum uerum et proprium, sed nescio qua demutatione fictum et adoptiuum. Siccine dicunt assumptionem et adoptionem unum esse; et Iesum  Christum, secundum quod homo est, propter assumptionem humanitatis necesse fieri adoptiuum esse, non proprium. Et quid faciet insana ista procacio aduersus totius salutis dispensationem ita garriens ut uirtutem Dei dicat non esse propriam et sapientiam eius asserat adoptiuam? Nam Christum Deum, uirtutem et Dei sapientiam esse Apostolus testis est: Cui  non pepercit Deus, sed pro nobis omnibus tradidit illum. Inficiatores tamen tante ueritati pellaces ac contra e contra aiunt: uirtutem Dei et sapientiam Apostolus Christum secundum assumentem, et non secundum assumptum, pronuntiat. Nam secundum assumentem Christus Dei est uirtus et Dei sapientia; secundum autem assumptum:  Etsi noueramus Christum secundum carnem, sed iam non nouimus eum. O exsecranda dualitas, operosa presumptio unam Domini nostri Iesu Christi personam dirimentis in duas, cum sicut unusquisque nostrum ex anima rationali et carne una fit persona, quia unus est homo, ita Deus et homo una sit persona, quia unus est Christus, non duo! Unde beatus Petrus, cum sciscitaretur Dominus a discipulis suis quem esse dicerent homines filium hominis, et alii atque alii aliter atque aliter dicerent, respondit unus pro omnibus ex Dei et hominis substantia unitatis personam confitendo dicens: Tu es Christus Filius Dei uiui. Dominus de Filio hominis id est homine interrogat, et Petrus eumdem Filium Dei uiui uera fidei puritate fatetur. Et e contra Feliciani infandi  adoptiuum eum ueternare contendunt, cum Dominus hanc fidei confessionem sanciens, ob hanc Petrum beatificauerit, super hanc Ecclesiam suam stabiliendam predixerit dicens: Beatus es Simon Bariona, quia caro et sanguis non reuelauit tibi, sed Pater meus, qui est in celis. Et ego tibi dico quia tu es Petrus, et super hanc petram edificabo Ecclesiam meam, et porte inferi non preualebunt aduersus eam. Ut ergo secundum Danielem prophetam adducatur iustitia sempiterna et ungatur sanctus sanctorum impleta hac prophetia, ista est uera fidei prerogata confessio uncti, id est Christi Filii Dei, non adoptiui, sed proprii; cui proprio Filio non pepercit Deus.

Quanta ergo temeritas horum antiphrasinorum hereticorum,  uidelicet Felicianorum, quia infelicium, contra tantam soliditatem a Domino commendatam suorumque apostolorum dogmatibus propalatam portas mortis sese ingerere Ecclesie Dei nitentium nec preualentium! O ceca temeritas inferorum portarum harum perstrepentium confuso stridore aduersus Dominum et aduersus Christum eius! O canina furies rabido ore Christum Filium Dei uiui oblatrantis secundum assumptionem non esse eum Dei uirtutem et Dei sapientiam mentientis, cum ipsum nomen Christi secundum assumptum, si fas est dicere! et non secundum assumentem, est dictum! uerum quoniam Christus ab unctione est dictus, et unctus in assumptione nostro participio in assumente  uerbo, sicut scriptum est: Unxit te Deus tuus oleo letitie pre participibus tuis. Pre participibus igitur Christicolis, scilicet cunctis, unctus est Christus, in quo est eorum particeps homo uerbum caro factum: quia quod illi adoptione acceperunt Filii esse Dei Christianitatis obtentu chrismatis unctione, id Christus possidet proprietate uirtutis; nichilominus ut sit proprius Dei unigenitus Filius, de Spiritu sancto ex Maria uirgine theotocon, id est Dei genitrice uirgine conceptus et natus, non duo, sed unus: quia non duo sunt Filii, unus proprius, et alter adoptiuus, sed unus idem proprius unigenitus Dei Filius. Et ideo ait Apostolus proprio Filio non pepercisse, quoniam ubi uenit plenitudo temporis, sicut idem ipse ait, misit Deus Filium suum factum ex muliere,  factum sub lege. Quod autem sit unigenitus, sacra Scriptura non tacet, sed creberrime inculcat. Unde est illud: uidimus gloriam eius, gloriam quasi unigeniti a Patre.

Quid ad hec fauet nunc uesana temeritas dicentium assumptionem et adoptionem unum esse, et ideo Christum secundum hominem assumptum esse etiam adoptiuum, cum nichil horum conuincantur in Christum reperiri posse? Prorsus nec adoptionem, quia proprium eum docet Apostolus esse Filium Dei; neque assumptionem, quia dicit misisse Deum Filium suum factum ex muliere: quoniam uerbum caro factum est, non assumpsit carnem; sed uerbum caro factum, Deus homo factus est, Filius Dei factus ex muliere: quoniam non prius factus caro, denuo  est assumptus a uerbo; sed preueniendo uerbum carne, uerbum caro factum est. Idem non cum esset pauper, diues factus est, sed cum esset diues, pauper factus est; quia cum esset in forma Dei, non rapinam arbitratus est esse se equalem Deo, sed semetipsum exinaniuit, formam serui accipiens, in similitudine hominum factus, habitu est inuentus ut homo. Idem ipse, ipse uerbum, cum diues esset in forma Dei, equalis Deo, pauper factus est, exinaniendo se, uerbum caro fiendo, Filius Dei factus ex muliere, non assumptus, ut blasphemi aiunt, adoptione. Unus idem ipse qui descendit, non ut hominem assumeret, qui necdum erat formatus, sed ut homo fieret incarnatus. Idem ipse est qui ascendit super omnes celos, ut impleret omnia. Secundum  quod magnum hoc esse pietatis sacramentum Apostolus docet: Quod manifestatum est, inquit, in carne, iustificatum est in spiritu, apparuit angelis, predicatum est in gentibus, creditum est in hoc mundo, assumptum est in gloria. Hoc idem quod manifestatum est in carne, iustificatum est in spiritu, quia dicente archangelo de eiusdem Dei et Domini genitrice: Quod enim in ea natum est, de Spiritu sancto est. Ac sic ut instaurarentur que in celis et que in terris sunt in ipso, apparuit angelis, predicatum est in gentibus, assumptum est in gloria, ut sit mediator Dei et hominum iehsu Christus: quia qui Deus, idem est homo; et qui homo, idem ipse est Deus.


Ex natura ergo utraque una Christus persona. De ipso ostendens idem ipsum dicit idem ipse: Nemo ascendit in celum nisi qui descendit de celo, filius hominis qui est in celo. In terra erat tunc temporis localitate inter homines homo; et in celo se esse dicebat Filium hominis; quia qui filius hominis erat localitate, idem Filius erat Dei immensitate. Propter quod dicit: Si ergo uideritis filium hominis ascendentem ubi erat prius? Quem pro tanta unitatis proprietate uere Filium Dei Ioannes apostolus et euangelista, confessus est hominem, ut eumdem qui ab initio uita eterna est apud Patrem, uerbum se corporaliter et uidisse et contrectasse predicauerit dicens: Quod fuit ab initio, quod audiuimus, quod uidimus oculis nostris, quod perspeximus,  et manus nostre tractauerunt de uerbo uite, et uita manifestata est, et uidimus et testamur et annuntiamus uobis uitam eternam que erat apud Patrem et apparuit nobis. Denique hanc uitam eternam apud Patrem ab initio, quam sibi apparuisse testatur, nisi uerbum caro fieret, neque uidisset, neque manibus contrectasset. Sed ut uerbum caro fieret, testante eodem euangelista: Sic Deus dilexit mundum ut Filium suum unigenitum daret; ut omnis qui credit in ipsum non pereat, sed habeat uitam eternam. Et propterea quia uerbum caro factum est, et unigenitus Dei et uita eterna est, ideo non est adoptiuus, sed secundum Apostolum proprius, et secundum euangelistam unigenitus Dei Filius. Et ideo Apostolo non solum ut sufficeret dicere, Proprio Filio suo  non pepercit Deus, sed etiam ait: Nos autem predicamus Christum crucifixum, Iudeis quidem scandalum, gentibus autem stultitiam, ipsis autem uocatis Iudeis et Grecis Christum Dei uirtutem et Dei sapientiam.

Cum igitur Christum crucifixum ex infirmitate nostra, uirtutem autem ex uirtute sua, eumdem crucifixum dicat Apostolus Christum Dei uirtutem et Dei sapientiam, quis infami elogio Christum Dei uirtutem et Dei sapientiam secundum hominem crucifixum adoptiuum audeat dicere, nisi mente insana negando Christum, et suo mendacio Antichristum se comprobante? Et quis est mendax, teste Ioanne apostolo, nisi qui negat quoniam iehsu non est Christus? Et hic est Antichristus qui negat Patrem  et Filium. Omnis enim qui negat Filium, nec Patrem habet. Sed, sicut isdem ait Filius, qui non honorificat Filium non honorificat Patrem, qui misit illum.

Quocirca quanta sit cecitatis obreptio quis non uideat blasphemantium Christum adoptiuum, quem tanta unitate cognoscit unicum proprium et uerum Dei unigenitum Filium, in utraque natura perfectum, tantis idoneis testimoniis propalatum? Qui si adoptiuus fuisset, fictus et non ueritas esset. Et quomodo ueritas de terra orta est, et ipse de se dicit. Ego sum uia, ueritas, et uita, si adoptiuus et non in ueritate Dei Filius est? Nam teste Ioanne scimus quoniam Filius Dei uenit et dedit nobis sensum ut  cognoscamus uerum Deum et simus in uero Filio eius Iesu Christo. Hic est uerus Deus et uita eterna. Quod si adoptiuus esset, nec uerus Dei Filius Patri Deo uero, neque Deus uerus et uita eterna existeret, qui uere est ueritas de terra orta ueniendo ut homo fieret, et proinde hominibus uia, ueritas, et uita. uerus est igitur, non adoptiuus, proprius Filius Dei Dominus iehsu Christus, qui de se ipso ceco nato sic exorsus est loqui: Tu credis in Filium Dei? Et ille: Quis est, Domine, ut credam in eum? Et Dominus ei: Et uidisti eum, et qui loquitur tecum, ipse est: id est, quem uidisti carne, qui alloquor, ego ipse Filius Dei sum. Alioquin quia diuinitate inuisibilis est, uidebatur homo et loquebatur. Quem etiam procidens adorauit Filium Dei, in quo se dixit uisibilem  et loquentem Filium esse Dei. Hinc est etiam quod apostolus Paulus secundum hominem ex semine Dauid docet eum esse Filium Dei. Unde et predestinatum commemorat secundum hominem eum quem predicat Filium Dei, scribens ita: Paulus seruus Iesu Christi, uocatus apostolus, segregatus in euangelio Dei, quod ante promiserat per prophetas suos in Scripturis sanctis de Filio suo, qui factus est ei ex semine Dauid secundum carnem, qui predestinatus est Filius Dei in uirtute. Nam quod predestinatur, antequam sit in re preordinatur. Diuinitas uero predestinari nequit, quia sempiterna esse dignoscitur. Predestinatus est autem Filius Dei in uirtute, non diuinitate, sed secundum quod factus est ex semine Dauid secundum carnem,  secundum quod antea Deus Pater promiserat per prophetas suos in Scripturis sanctis de Filio suo, qui factus est ei ex semine Dauid secundum carnem, secundum quod antea Deus Pater promiserat per prophetas suos in Scripturis sanctis de Filio suo, quem constituit heredem uniuersorum, per quem fecit et secula. Quapropter in uirtute predestinatus est Filius Dei, nimirum in qua uirtute Christus Dei est uirtus et Dei sapientia, Deus homo factus, et homo in Deum clarificatus, secundum quod ipse protulit dicens: Clarifica me, tu Pater, apud temetipsum claritate quam habui prius quam mundus esset apud te. De qua deifica claritate secundum carnem Filii Dei responsum est illi a Deo Patre: Et clarificaui, et iterum clarificabo. De qua  etiam isdem qui supra, de quo dictum est. uas electionis est mihi, ut portet nomen meum coram gentibus et regibus et filiis Isrel, ita luculentius luce deprompsit dicens: Optabam ego anathema esse pro fratribus meis, qui sunt Isrelite, ex quibus patres et adoptio et legislatio, et ex quibus Christus secundum carnem, qui est super omnia Deus benedictus in secula. Ecce qui secundum carnem super omnia Deus benedictus in secula predicatur, nunquid non a prophetis in Scripturis sanctis simili fastu preconizatur, iuxta quod prophetatus predestinatus est Filius Dei in uirtute? Utique qui de Christo prophetando predixit, Speciosus forma pre filiis hominum, et cetera, de eo prosecutus adiecit: Sedes tua, Deus, in seculum seculi. Et qui ait: Benedictus qui  uenturus in nomine Domini, subter etiam intulit: Deus Dominus et illuxit nobis. Et Isaias cum diceret: Rorate, celi, desuper, et nubes pluant iustum; aperiatur terra, et germinet Saluatorem, et iustitia oriatur simul, ego Dominus creaui eum, prosecutus cetera de eius magnificentia, in conclusione sic ait: Tantum in te est, Deus, et non est absque te, Deus; uere tu es Deus absconditus, Deus Isrel saluator. Ieremias quoque: Qui perfecit terram in sempiterno tempore, hic Deus noster est, et non estimabitur alius ad illum. Hic adinuenit omnem uiam discipline, et dedit illam Iacob puero suo et Isrel dilecto suo. Post hec super terram uisus est, et cum hominibus conuersatus est. De quo   cum diceret, Existi in salutem populi tui, in salutem cum Christo tuo . . . . . . . essionis illius deitatis eius confessionem eleganti professione subintulit dicens: Ego autem in Domino gaudebo, et exsultabo in Deo Iesu meo. Deus Dominus fortitudo mea. Ac per hoc quia, prout est, essentialiter promulgatur Deus a prophetis et sanctis apostolis, et proinde nusquam est solummodo uocatiuus, quia dicit Isaias: Et uocabitur nomen eius admirabilis, consiliarius, Deus, ita nec etiam adoptione filius uocatiuus, licet dixerit archangelo euangelicus, Quod enim ex te nascetur sanctum, uocabitur Filius Dei, sed proprius, unicus, unigenitus Dei Filius, sicut supra ex eloquio sacro inuicta auctoritate protulimus.

Attamen prenotati filii perditionis ad hec et reliqua  dehinc cuncta absurdi, quia nec Christo nec illius sunt euangelistis et apostolis prophetarumque oraculis creduli, pro eo quod non habendo testimonium Dei in se, non credunt in Filio Dei, mendacem faciunt eum, quoniam non credunt in testimonio quo testificatus est Deus de Filio suo: Hic est Filius meus dilectus, in quo mihi complacui: ipsum audite; nec etiam Filio ueraci ueracem ueritatem de se ipso dicenti: Si uos Filius liberauerit, uere liberi eritis, et cognoscetis ueritatem, et ueritas liberabit uos. Neque enim aliud nomen de sub celo, teste beato Petro apostolo, in quo oporteat hominem saluum fieri nisi in nomine Domini nostri Iesu Christi. Propter quod et psalmigraphus: Fiat manus tua super uirum dextere tue et super filium hominis quem confirmasti quod et psalmigraphus: Fiat manus tua super uirum dextere tue et super filium hominis quem confirmasti  tibi, et non discedimus a te. Enimuero extorres ab hac tutissima ueritate, quia nec Deo Patri credunt neque Filio eius, nec etiam ulli theologorum Christum Dei Filium in carne uenisse, manifestum est eos Antichristos esse, dicente Ioanne: Qui non confitetur Iesum Christum uenientem in carne, hic est seductor et Antichristus. Et item: Omnis spiritus qui confitetur Iesum Christum in carne uenisse, ex Deo est. Et omnis spiritus qui soluit Iesum, ex Deo non est; et hic est Antichristus, quod audistis quoniam uenit et nunc in mundo est. Quis est autem qui soluit Iesum nisi qui dicit proprium eum esse Filium Dei ex diuinitate, adoptiuum autem esse ex carne, dissoluens unam personam unius Iesu Christi Dei in duas filiorum personas Dei hominis cum Nestorio, cum duarum  naturarum substantia sit una in Christo persona; quoniam Dei Filius in proprietate persone et Filii dignitate adunauit sibi hominem ut esset unus Christus et unus Deus et unus Dei Filius totus in suis et totus in nostris, perfectus in diuinitate, et perfectus in humanitate, unicus unigenitus Dei Filius. Quod cum multis idoneis testimoniis supra retulimus, et omnium predecessorum Patrum traditio pridem catholico dogmate comprobauit, et synodalium sanctionum rata inconuulsaque sententia definiuit, quorum illibata fides ista singulari, recipiendo unigenitum Filium Dei in carne uenisse, dedit eis potestatem filios Dei fieri, ut fierent Filii Dei adoptione, secundum quod Domini Dei assumptio nostra, et sancti Isrel  regis nostri Ipse autem dixit assumptio nostra......... refugium istud factus est nobis, quia uerbum caro factum est, fiendo quod non erat, non amittendo quod erat, fiendo Deus homo ex proprietatis essentia unigenitus Filius Dei nostra assumptio et refugium, ut ex hac plenitudine gratie fierent homines Filii Dei adoptione. Ille, quia prius quam montes fierent et formaretur terra et orbis, a seculo et in seculum Deus est, et ex tempore homo factus, assumptio et refugium nostrum est; illi, quia Ego dixi, ait, dii estis et filii Excelsi omnes, quotquot crediderunt in eum, dedit eis potestatem filios Dei fieri. Proinde uniuersos admonet Apostolus dicens: uidete ne quis uos decipiat per philosophiam et inanem fallaciam secundum traditionem hominum et non secundum Christum:  quia in ipso habitat omnis plenitudo diuinitatis corporaliter, et estis in illo repleti. Non dixit spiritaliter, sed corporaliter, ut ueram intelligamus substantiam carnis, ubi est plenitudo diuinitatis, habitatio corporalis: qua utique etiam tota repletur Ecclesia, que inherens capiti corpus est Christi; propter quod Domini assumptio nostra, et sancti Isrel regis nostri, ut qui habitat in adiutorio Altissimi, in protectione hac Domini commoretur: uidelicet ut uera fidei confessione dicat Domino: Susceptor meus es tu et refugium meum, Deus meus. Non nuncupatiuus Deus, non adoptiuus et falsus, sed secundum odnie assumptio nostra et sancti Isrel regis nostri, susceptor et refugium Deus est noster, secundum id quod Deus est, essentialis secundum  quod nomen est eius, ita et laus eius, dicente Propheta: Secundum nomen tuum, Deus, sic et laus tua in fines terre. Nam et ipse Deus meus et salutaris meus, susceptor meus, non mouebor amplius, quia ipse Deus meus et saluator meus, adiutor meus, non emigrabo. In Deo ergo salutari meo gloria mea Deus auxilii mei et spes mea in Deo est, qui uere Deus est ex duabus substantiis unigenitus Dei iehsu Christus Filius Dei, a quo non mouebor dubietate, non emigrabo alterius ad culturam, quoniam Deum nescio alium preter eum. Ipse qui est Deus, et non estimabitur alius ad illum.

Sane quia idem Deus salutaris susceptor meus, quem uirgo concepit et peperit, Emanuhel, quod  interpretatum dicitur Nobiscum Deus, ut sit Dominus uirtutum nobiscum susceptor noster Deus Iacob, hortatur dicens: uacate et uidete quoniam ego sum Deus, Deus inquam cui etiam cadenti morte carnis prophetice canitur: Surge, Deus, iudica terram, quoniam tu hereditabis in omnibus gentibus, quicq. ascendit Deus in iubilatione et Dominus in uoce tube; secundum quod et dicit: Psallite Deo qui ascendit super celum celi ad orientem. Propter quod inquit Psalmista: Psallite Deo nostro, psallite regi nostro, quoniam rex omnis terre, Deus, psallite sapienter.

Non ergo insipide, sed . . . . . . . . rex omnis terre Deus, qui descendit et ascendit mediator Dei et hominum homo Christus iehsu, regnauit Deus  super gentes, Deus sedet super sedem sanctam suam, quoniam quippe essentialiter et uerus est Deus Dominus iehsu Christus, qui ascendit in celum et sedet a dextris Dei, sicut doctissimorum Patrum sancte Chalcedonensis synodi testatur auctoritas. Ait enim: »Unum eumdemque Filium Dominum nostrum Iesum Christum confiteri consonanter omnes instruimur et docemur, perfectum eumdem in diuinitate, et perfectum eumdem in carne, Deum ueraciter hominemque eumdem ipsum ueraciter ex anima rationali et corpore, omousion, id est unius essentie Patris secundum diuinitatem, et homousion nobis eumdem ipsum secundum humanitatem, per omnia nobis absque solummodo peccati colluuione similem, ante secula quidem de Patre natum secundum diuinitatem,  in nouissimis autem diebus eumdem ipsum propter nos et propter nostram salutem ex Maria uirgine theotocon id est Dei genitrice secundum humanitatem, unum eumdemque Christum Filium Dei Deum unigenitum in duabus naturis, sine confusione, sine conuersione, sine diuisione, sine separatione noscendum, nusquam naturarum differentia per unitatem penitus commutata, magis autem salua proprietate utriusque nature et in unam ceunte personam, nec in duas diuisum partitumque personas, unum eumdemque Filium unigenitum Deum uerum Iesum Christum Dominum confitemur.« Hec est sancta fides, inuiolata ueritas, amplectenda predicatio, quam merito per Spiritum sanctum conuenienter effusam per totum mundum catholica confitetur  Ecclesia.

Ceterum quia scriptum est: Nolite multiplicari loqui sublimia gloriantes, quoniam Deus scientiarum Dominus, et ipsi preparantur cogitationes, quamuis multa suppeditentur fateri de hac indiuidua Dei et hominis ex duabus substantiis una deitatis persona unigeniti Filii Dei, credenda sunt ista non ultra quam sapere quisquam et intelligere potest cociendo  astipulanda: sicut nec omnino quomodo Deus Pater Deum genuerit Filium: quod et angeli nesciunt, et prophetis est inscium. Unde illud est dictum: Generationem eius quis enarrabit? Quam secretam originem cum proprio Filio nouit ipse solus qui genuit, iuxta quod eiusdem unigenitus dicit: Nemo nouit Filium  nisi Pater, et Patrem nemo nouit nisi Filius, et cui uoluerit Filius reuelare. Sed, ut breuiter dicam, sufficit nos scire quia lux genuit splendorem, propheta testante: In splendoribus sanctorum ex utero ante luciferum genui te. Lucem autem istam absit ut quisquam arbitretur corpoream, sed lucem sapientie ueram, que illuminat omnem hominem uenientem in mundum: in quo lumine obtentu fidei credo idipsum uisuri erimus lumen, secundum quod e psaltidicus uates sacro cano.......quoniam apud te est fons uite, adiecit et in lumine tuo uidebimus lumen. Interdum quoadusque iste illucescat dies et lucifer oriatur in cordibus nostris, spreta infanda hereticorum commenta, firmissime teneatur spei nostre solida ueritas, uerbi incarnati unitas ex duabus  substantiis unius persone Filii Dei uiui Iesu Christi Domini nostri; ut cognitis nature utriusque documentis, et uerbum in Christo homine et Christum hominem adoremus in uerbo: quoniam promulgante beato Leone papa, si, prout Apostolus ait, qui adheret Deo, unus spiritus est, multo magis uerbum caro factum unus est Christus, ubi nichil est alterius nature quod non sit utriusque subiiciens.

Non ergo infirmemur in consilio misericordie Dei, que nos et innocentie reformet et uite. Nec quia in Saluatore nostro manifesta agnoscimus gemina signa nature, aut in gloria Dei de ueritate carnis, aut in humilitate hominis de deitate maiestatis ullatenus dubitemus: quia idem homo est in forma Dei qui formam recepit serui, idem et incorporeus  manens et corpus assumens, idem in sua uirtute inuiolabilis, et in nostra infirmitate passibilis, idem a paterno indiuisus throno, et ab impiis crucifixus in ligno. Idem est super celorum altitudines uictor mortis ascendens, et usque ad consummationem seculi uniuersam Ecclesiam non relinquens. Idem postremo est qui in eadem qua ascendit carne uenturus, sicut iudicium sustinuit impiorum, ita iudicaturus est de omnium actione mortalium. Unde, ne pluribus testimoniis immoremur, unum sufficit ex Euangelio beati Ioannis adhibere, quod ipse Dominus noster hoc dicit: Amen amen dico uobis, quia uenit hora et nunc est quando mortui audient uocem Filii Dei, et qui audierint uiuent. Sicut enim Pater habet uitam in semetipso, sic dedit et Filio  uitam habere in semetipso, et potestatem dedit ei iudicium facere, quia filius hominis est. Ergo sub una sententia, quia Filius Dei est, atque quia filius hominis est, apparet quemadmodum Christum Dominum in unitate persone credere debeamus; qui cum sit Filius Dei per quem facti sumus, etiam filius hominis per assumptionem factus est carnis, ut moreretur, sicut ait Apostolus, propter delicta nostra, et resurgeret propter iustificationem nostram, unus idemque Deus homo et homo Deus, Filius Dei, filius hominis; et filius hominis, Filius Dei. uerum quoniam nonnisi ex utroque saluamur. Talis enim erat hominum a primis ducta genitoribus causa mortalium ut originali peccato transeunte per posteros nullus penam damnationis euaderet nisi uerbum  caro fieret et habitaret in nobis. Nec enim uerbum aut in carnem aut in animam aliqua sui parte conuersum est, cum simplex et incommutabilis natura deitatis tota in sua sit semper essentia, nec damnum sui recipiens nec augmentum. Et sic assumptam.... ...... glorificata in glorificante permaneat. Cur autem inconueniens aut impossibile uideatur ut uerbum caro atque anima unus iehsu Christus et unus Dei hominisque sit Filius, si caro et anima, que dissimilium naturarum sunt, unam faciant etiam sine uerbi incarnatione personam, cum multo facilius sit ut hanc unitatem sui atque hominis deitatis prestet potestas quam ut eam in substantiis obtineat solius humanitatis infirmitas.


Nec uerbum igitur in carnem, nec caro in uerbum mutata est; sed utrumque in uno manet, et unus in utroque est, non diuersitate diuisus, non permixtione confusus. Non alius ex Patre, alius ex matre; sed idem alter ex Patre ante omne principium, alter de matre in fine seculorum; ut esset mediator Dei et hominum homo Christus iehsu, in quo habitaret plenitudo diuinitatis corporaliter. Totum igitur corpus implet tota diuinitas; et sicut nichil deest illius maiestati cuius habitatione impletur habitaculum, sic nichil est corporis quod non suo habitatore sit plenum, in quo et nos sumus repleti. Quod autem dictum est, Et estis in illo repleti, nostra utique est significata natura; ad quos illa repletio non pertineret, nisi Dei uerbum nostri sibi generis et animam  et corpus inuenisset, que ita in unitate conuenerunt ut nec separationem possint habere nec finem, uerus homo uero unitus Deo, nec secundum existentem prius animam deductus e celis, nec secundum carnem creatus ex nichilo, eamdem gerens in uerbi deitate personam ut ueritas affectionum sub moderamine deitatis esset et mentis, et tenens communem nobiscum in corpore animaque naturam. Non enim esset Dei hominumque mediator nisi idem Deus idemque homo in utroque et unus esset et uerus. De quo uno ueroque docet beatus apostolus Petrus magnum esse pietatis sacramentum: Quod manifestatum est, inquit, in carne, iustificatum est in spiritu, apparuit angelis, predicatum est gentibus, creditum est in hoc mundo, assumptum est in gloria. Item unde  supra sanctus Hilarius in diuinis dogmatibus insigniter orthodoxus ita est orsus: Cum uerbum Deus in sacramento nature sue manens homo natus sit, natus autem est non ut esset alius, sed ut ante hominem Deus suscipiens hominem homo Deus possit intelligi. Nam quomodo iehsu Christus Dei Filius natus ex Maria est, nisi quod uerbum caro factum est, scilicet quod Filius Dei, cum in forma Dei esset, formam serui accepit? Cum ergo Dominus et saluator noster iehsu Christus et natus et passus et mortuus et sepultus sit et resurrexerit, non potest in his sacramentorum diuersitatibus ab se diuiduus esse ne Christus sit, cum non alius Christus quam qui in forma Dei erat formam serui accepit, neque alius quam qui natus est mortuus est, neque alius  quam qui mortuus est resurrexit, neque alius quam qui resurrexit sit in celis, in celis autem non alius sit quam qui descendit de celis. Homo itaque Dominus iehsu Christus unigenitus Deus, per carnem et uerbum ut hominis filius ita et Dei Filius. Audi in hoc apostolice doctrine eruditam, non carnis sensu, sed dono Spiritus, fidem, cum Grecis sapientiam et Iudeis signa petentibus loquitur: Nos autem predicamus Iesum Christum et hunc crucifixum, Iudeis quidem scandalum, gentibus autem stultitiam, ipsis autem uocatis Iudeis et Grecis Iesum Christum Dei uirtutem et Dei sapientiam. Nunquid diuisus est Christus, ut alius sit crucifixus et alius Christus uirtus et sapientia Dei? Et cum idem unus atque unus sit, descendens  et ascendens, unus quoque nobis iehsu Christus sit Dei Filius et hominis filius, et uerbum Deus et homo caro, et passus et mortuus et sepultus, et resurgens in celum receptus, sedens a dextris Dei, habens in se uno eodemque per dispensationem atque naturam in Dei forma et in forma serui sine aliqua separatione quod homo est, et diuisione quod Deus est, non ambiguum in quo sacramento et passus est et uiueret. Et cum in eodem esset infirmitas ad passionem et ad uitam Dei uirtus, non alius ita diuisus a se esset qui et pateretur et uiueret. Passus est enim unigenitus Deus que homines pati possunt, sicut dicit Apostolus: Quia si confessus fueris in ore tuo Dominum Iesum, et in corde tuo credideris quod Deus illum excitauit a mortuis, saluus eris, saluus utique  credendo et confitendo Dominum Iesum ex se ipso et mori et resurgere potuisse. Nec enim, si non homo esset, mori potuisset, neque, si non Deus, resurgeret. Unus idemque, etsi crucifixus ex infirmitate, sed uiuit ex uirtute Dei. Quod salutaris dogma salutarisque confessio misericordia Dei melior super uitas, quidni salutare uultus mei et Deus meus, licet proprium syntagma exposcat testificationem authenticorum multiplicem, Stephanus tamen episcopus in encycliis ad Leonem principem exinde scribens mirabiliter dicit: »Indutus est Filius tunicam corporis, hoc est, integrum hominem, de sancta uirgine, quam sanctus Spiritus texuit. Ineffabiliter in ingressu, inenarrabiliter in egressu, incomprehensibiliter ingressus est inuisibilis, egressus est uisibilis. Ingressus  est Dei uerbum, egressus idem est homo. Paradigmate siquidem isto idem est exutus qui et indutus, scilicet qui absque homine Dei Filius, etiam et cum homine unus idemque Filius. Non alius adoptiuus, et alius proprius Dei Filius; sed idem qui ex Deo est Deus, idem in homine Dei est unigenitus Filius; quoniam si et habitu est inuentus ut homo, non est habitu immutatus; licet habitus sit illi aptificatus, non ullo modo adoptatus. uerum qui habitus non est habentis persone persona, sed participatio nature persistendo natura. Ac per hoc consulte Dei Filius habendo habitum, habitu inuentus ut homo, idem ipse manet naturali proprietate habendo habito, ipsa sui deitatis persistendo singularitatis persona, quoniam persona ingenunata propria sua in  homine uenit, deitatis persona. Propter quod dicit: Ego ueni in nomine Patris mei. Nomen enim Patris personam perstruit Filii: quia nonnisi habendo Filium paternam gerit personam. Qui ergo in nomine Patris uenit, nichilominus Filius eius fuit. Et ideo non duo uenerunt filii uerus et falsus, aut unus partim proprius, partim etiam adoptiuus, sed unus iehsu Christus ex toto benedictus qui uenit in nomine Domini. Quia qui in principio erat uerbum, idem uerbum caro factum est, indiuiduus; unus proprius et uerus unigenitus Dei Filius. Et si aliud atque aliud ex conuenientia naturarum, non tamen est alius, sed unus idemque ex toto unigenitus Dei Filius.« Quod congruis exemplis sanctus Augustinus  Feliciano exponens Ariano, inter cetera ait: » Non alius homo corpus, alius animus. Quamuis aliud animus, aliud corpus, unus tamen atque idem homo et corpus docetur et animus. Rursus non unum atque idipsum corpus docetur et animus, quia ex utroque homo factus est unus. Non enim hec aut substantias confundunt in unitatem persone, aut personam geminant diuersitate substantie, quandoquidem unus ex his homo noscitur exstitisse. Non perdunt propria; sed quia in unum atque inseparabiliter conueniunt, ex propriis uidentur facta communia. Afficitur in corpore mens doloribus corporis, fatigatur corpus cogitationibus mentis; et unum tamen horum proprium est corporis, alterum mentis. Que dum uni homini acciderint, corporis  commune uidentur et mentis. Sic post partum uirginis non alius Dei et alius hominis, sed idem Christus et Dei et hominis Filius fuit. Et sicut in uno homine aliud animus, aliud corpus, sic in mediatore Dei et hominum aliud Dei Filius, aliud hominis fuit. Unus tamen ex utroque Christus Dominus exstitit. Aliud inquam pro discretione substantie, non alius pro diuine proprietate persone.« Et uelut superius diximus quod ex anima rationali et carne unus fit homo, unius Patris unicus proprius et uerus unigenitus Dei Filius, ita Deus et homo unus est Christus, ex toto proprius et uerus unigenitus Dei Filius. Proprius siquidem, quod proprio Filio suo non pepercit Deus. Unigenitus et uerus, iuxta quod est sanctus euangelista confessus: Et uidimus  gloriam eius, gloriam quasi unigeniti a Patre, plenum gratie et ueritatis. Quique nimirum de terrigena uirgine natus, ueritas de terra orta est, idcirco ueritas unigeniti et mendacium adoptiui......... ueritatis careat mendacium adoptionis, et ueritas unigeniti excludat alterius adoptionem mendacii. Ipsum uero et unigenitum declaratum et ueritatem scimus Ioanne apostolo attestante: Quoniam Filius Dei uenit, et dedit nobis sensum, ut cognoscamus uerum Deum, et simus in uero Filio eius Iesu Christo. Hic est uerus Deus et uita eterna. Eademque preterea ueritate de semet in Ioannis Euangelio proloquente quod sit ueritas unigenitus ipse: Ego sum, inquiens, uia et ueritas et uita. Unigenitum se etiam fatendo, cum dicit: Sic Deus dilexit mundum ut Filium  suum unigenitum daret, ut omnis qui credit in illum non pereat, sed habeat uitam eternam. Ac ideo, teste eodem unigenito, qui credit in eum non iudicatur; qui uero non credit, iam iudicatus est, quia non credit in nomine unigeniti Filii Dei.

Quocirca non immerito heretici iudicantur Feliciani, qui a tanta unigeniti ueritate dissentire probantur. Nobis sane istiusmodi credulitatis in confessione unius Dei et hominis unigeniti filii Dei solummodo una in ueritate persona sanctorum patrum et Dei oraculis promulgata, qua capacitate nemo potest dicere Dominus iehsu nisi in Spiritu sancto, quo corde creditur ad iustitiam, ore confessio fit in salute, sufficere credimus, dicente Apostolo: Siquidem  sunt dii multi et domini multi. Nobis autem unus Deus Pater, ex quo omnia, et nos in ipso, et unus Dominus iehsu Christus, per quem omnia, et nos per ipsum. Igitur quia unus est Dominus iehsu Christus, dualitatem non recipit. Unum enim diuidi non potest. Deleantur ergo a suo errore qui dualitatem in Christo nisi sunt introducere, proprium eum dicentes esse Filium Dei diuinitate, et adoptiuum ex carne, cum, sicut iam dixi, et competenter iterum iterumque inculcare non piget, ceu ex anima rationali et carne unus est homo unius genitoris proprius filius, ita et Deus homo unus sit Christus, unius Patris proprius unigenitus, uerus Dei Filius. Ille ex mare et femina tantum originaliter solus. Dominus de Spiritu sancto ex Maria uirgine singulariter Deus et  homo Christus est, indiuiduus, unus. Unus itaque Dominus, una fides, unum baptisma, unus Deus et Pater omnium, qui super omnes et per omnia et in omnibus nobis. Ipsi gloria ex hoc nunc in Ecclesia et in Christo Iesu per omnes generationes seculi seculorum. Amen.



III.


Benedictus Guarnario filio salutem.

Fili mi, exaudi, oro, uocem parentis post tergum pignoris exorantis. Imo ut acceptes, obsecro, que etiam depromo. Fascinatio, procacitas, eque ut nugacitas, uana impudentia, quia sunt fatua, ne facessitus  fascinatione eucaris lingue parasitorum, tua abroges ipsa iura, caue ne quando auiditate prepropera abdices ea ipse: quoniam qui in principio hereditare festinat, in nouissimo benedictione carebit. Omnia enim tempus habent; licet is qui instituit tempora maneat extra tempora, et quecunque in eius eternitate eterna, a quo quia moderantur uniuersa tempora omnibus mobilibus, eius mobilior est sapientia, dicitur illi: Omnia in sapientia fecisti. Quique sapientia fecit cuncta, putasne in sapientia disponit ea? Nunquid non sapientia clamitat, et prudentia dat uocem suam? Ego sapientia habito in consilio, et eruditis intersum cogitationibus, ludens in orbe terrarum, et delicie mee esse cum filiis hominum. Quocirca obserua ne insipienti fauore a sapientia  desipiscas: quoniam diuitie salutis sapientia et scientia, ac timor Domini ipsa thesaurus eius. Sapientia autem est hominum pietas, recedere a malo intelligentia. Pietas ex religione diuina, intelligentia ex rationali prudentia, secundum quod illud est Euangelium ex religione simplicitas columbina, et ex intelligentia prudentia serpentina. Siquidem simplicitas a singulari sapientia dicta. Alioquin simplicitas, quia stultitia est deputanda, prudentia a porro uidentia, id est, a longe ante conspicientia quecunque uenientia. Utique simplicitas singularitatis, quia Deus excedens omnia est, qui operatur in nobis et uelle et perficere per bona uoluntate: cedendum istiusmodi intellectus sapientie: prudentissima  prudentia assequenti diuini muneris est, cuius moderatu singulari, ex quo resisti nititur, ex tunc omni modo exordiri ira illius comprobatur, non diuinitatis perturbatio, sed iusta renitenti redhibitio, iuxta quod dicitur: Tu autem, Domine uirtutum, cum tranquillitate iudicas. Ac per hoc te queso bene indolis ne ipse ira efficiaris Dei renitendo ei, sed ut ante omnia animaduertas propheticum illud memento, qui cum diceret Deo, Tu terribilis es, et quis resistit tibi? illico subiecit: Ex tunc ira tua. Nempe quia ex eo est ira Dei ex quo...... resistere illi. Exspecta igitur Dominum......... a latere tuo, et custodiet pedem tuum ne capiaris. Non enim est hominis uia eius neque uiri ut ambulet et dirigat gressus suos; sed a Domino gressus hominis diriguntur,  et uiam eius uolet. Cede ergo uoluntati Dei, uolenti tuam, sequendo suam, ut non tua, sed secundum quod tempus dictauerit, exspectes ut fiat uoluntas immutabilis sua. Ceterum uoluntati eius, cum sit immutabilis, quis resistit? Quam immutabilitatem ut uerbis disertissimi eloquar Augustini, in tantum licet mutabilis uidere poteris in quantum in ea nichil mutabile contemplabis, nec locis et temporibus, sicut corpora, nec solum temporibus et quasi locis, sicut spirituum nostrorum cogitationes, nec solis temporibus ex nulla uel imagine locorum, sicut quedam nostrarum mentium ratiocinationes. Omnino enim Dei essentia, que nichil habet mutabile, nec in eternitatem, nec in ueritatem, nec in uoluntatem. Quia ibi est ueritas, eterna caritas.  Et uera ibi est caritas, uera eternitas. Et chara ibi est eternitas, chara ueritas. Ubi si cordis oculo te defixeris, terrigeno spreto angore, rato inconuulsoque diuino numine compertus, et his temporaneis et perennibus beaberis ineffabilibus muniis. Uti sane exinde federe fidei federeris, formam fidei te exposcente decepsi, qua te indeptum omnique erroris dempta deformitate, una nobiscum nouando nouale spiritu mentis tue, licet noster homo exterior corrumpatur, sed interior renouatur. Quodque beatus Paulus apostolus sanciendo cum promulgaret: Renouamini spiritu mentis uestre, et induite nouum hominem qui secundum Deum creatus est; alias inculcans liquidius: Exuentes uos, ait, ueterem hominem cum actibus eius, induite nouum qui renouatur  in agnitione Dei secundum imaginem eius qui creauit eum. Repulso ergo ueterrimo cupiditatis homunculo, dehinc compos instrumento perstructo, exoptando te, fili, efflagito, in nouitate uite ambulare satagito. Et quia dicente Apostolo credere oportet accedentem ad Deum, et accedere est audire, quoniam fides ex auditu, auditus autem per uerbum Christi, conuentione huius nouitatis habendo fidem qui operatur per dilectionem, age iam nunc de compendio, ut ad eius commercii transeas uisionem. Non enim in solo opere uirtutum, aut in sola obseruantia mandatorum, sed asserente etiam beato papa Leone, in tramite fidei angusta et ardua est uia que ducit ad uitam, et magni laboris est magnique discriminis  inter dubias imperitorum opiniones et uerisimiles falsitates per unam sanam doctrinam semite inoffensis gressibus ambulare, et cum undique se laquei errorum opponant, omne periculum deceptionis euadere. Quis autem....... nisi qui Spiritu Dei docetur regitur, dicente Apostolo: Nos autem non spiritum mundi accepimus, sed Spiritum qui ex Deo est, ut sciamus que a Deo donata sunt nobis. Canente etiam Dauid: Beatus quem tu erudieris, Domine, et de lege tua docueris eum. Enimuero uere beatus, eatenus bene auctus, quia eruditione irreprehensibilis legis Dei docti fulgebunt sicut splendor firmamenti, et qui ad iustitiam erudiunt plurimos, quasi stelle in perpetuas eternitates. Hac igitur doctus doctrina, plurimorum ad iustitiam eruditor,  fulgoratus hoc fulgore sacro in perpetuas eternitates ualeto.

Neue aliquo fatigeris a superstitioso argumento inscio de fide apocrypho, scito professu Greco fidem esse hoc modo, una usia, ac si dicat, una natura uel essentia, tres hypostases, quod resonat in Latinum uel tres personas uel tres substantias. Nam Latinitas proprie non dicit de Deo nisi essentiam. Substantiam uero non proprie, sed pronuntiat abusiue: quoniam uera substantia apud Grecos persona intelligitur, non natura. Unde apud modernos scholasticos, maxime apud Scotos, iste syllogismus delusionis, ut dicant trinitatem, sicut personarum, ita esse substantiarum, quatenus si assenserit illectus auditor trinitatem trium esse substantiarum  Deum, trium derogetur cultor deorum; si autem abnuerit, personarum denegator culpetur; culpetur propter idioma Grecum, derogetur propter sermonem Latinum. Sed hec de fide et omnis calliditatis uersutia simplicitate fidei catholice est puritate uitanda, non captiosa interiectione linguarum, sceua impactione interpolanda. Porro autem fides catholica hec est, ut unum Deum in trinitate et trinitatem in unitate ueneremur, neque confundentes personas, neque substantiam separantes. Quoniam quippe alia est persona Patris, alia Filii, alia Spiritus sancti. Sed Patris et Filii et Spiritus sancti una est diuinitas, equalis gloria, ceterna maiestas. Non ceterne maiestates, non equales glorie, non  trina deitas, aut triplex diuinitas, id est, unum; sed una est diuinitas, una deitas, equalis gloria, ceterna maiestas. Identidem nec etiam trinus Deus, sed Trinitas Deus est unus. Unus sane isto modo, et Deus et Dominus unus et spiritus. Et hec una est catholica fides, qua te federatum fidei unitate et nunc et in eternum opto ualere. ualeas, uigeas per secula cuncta beandus, uti fidei pensum cuius est cernes ipsum, munus inexhaustum contuendo per secula diuinum, saturitate xasa sat conspicando Deum.



Iu. Confessio fidei Benedicti leuite, etsi peccatoris nonnunquam erronei, tamen federe isto fidei inexhausto fidenti.


Confiteor tibi, Domine sancte Pater omnipotens, eterne Deus, per unigenitum tuum Dominum nostrum Iesum Christum, in uirtute et dono et gratia Spiritus tui, cum timore et tremore et gaudio gratiarum, opus depromens ex cordis deuotione, in oris resultando professione. Gratias ago, sed ex toto corde, tota anima, totaque uirtute, iustitiam fidei dono muneris tui credendo, ore in salutis confessionem pronuntio. Gratias ago; sed obsecro sit tibi,  o Domine, sacrificium acceptabile confessio nominis tui, secundum quod tibi debetur gratiarum actio et uox laudis in Trinitatis unitate et unitatis Trinitate, uni Deo uero et uiuo, uisibilium omnium et inuisibilium creatori, et recreatarum rerum recreatori, non ex necessitate sed ex tua omnipotentissima benignitate quecunque agenti, quia nullius eguisti quecunque fecisti, quodque tibi confiteor bonorum meorum non indigenti, immoto in te manenti, et que mouentur mouenti, quia in te uiuimus et mouemur et sumus. Tu autem idem ipse es, et anni tui non deficient. Sed quia filii seruorum tuorum habitabunt ibi, et semen eorum in seculum dirigetur, hos, inquam, eternitatis annos in idipsum  lucem tuam inaccessibilem, o Domine, habiti directi in seculum fide tenus nunc, tunc autem specie tenus eternitate fruendo, ut sint ipsi eterni, idcirco posuisti seculum nostrum in illuminatione uultus tui. Meo ergo nunc seculo illuminatus fide isto tuo lumine, apud quem non est transmutatio nec uicissitudinis obumbratio, confiteor et ego eamdem incommutabilitatem, Patrem te Deum omnipotentem et Filium et Spiritum sanctum unius esse substantie aut, quod certius dici potest, essentie, eiusdemque potestatis et sempiternitatis, unum uerum Deum inuisibilem, incorruptibilem, immortalem, immutabilem, natura simplicitatis incorporeum, immensitate incomprehensa incircumscriptum, ubique presentem, et omnia excedentem, incontiguum et omnia  continentem, maiestate indiuidua in eternum et ultra regnantem, uiuentem uitam, uitam a uiuente, uiuificatorem uiuentium, unum in duobus, et utrosque in idipsum, Patrem in Filio, Filiumque in Patre, in sancto Spiritu. Igitur cum professione orthodoxa theologorum confiteor ita te, Domine, Trinitatem, in Patre unitatem, in Filio equalitatem, in Spiritu sancto unitatis equalitatisque concordiam, et tria hec unum, omnia propter Patrem, equalia omnia propter Filium, connexa omnia propter Spiritum sanctum. Sis ista Trinitas tu isdem ineffabilis, Domine Deus existens diuina natura, lux lucis, et fons luminis, spiritus lucis, spirituum omnium summus, a te per naturam, per substantiam maiestatis, potestatis, atque uirtutis, ab eterno in eternum sine  termino infinitus. Infinitas eternitatis in Patre, species in imagine, usus in munere. Sempiterni genitoris genitus sempiternus, et consempiternus utrorumque procedens ab utrisque Spiritus sanctus. Et id totum est simplum, totum trinitas, totum unitas, totum omousion. Unus Deus Pater uerbi uiuentis, sapientie subsistentis, et uirtutis tue et figure. Perfectus perfecti genitor, Pater Filii unigeniti. Unus Dominus solus ex solo Deo, figura et imago deitatis, uerbum penetrans, sapientia comprehendens omnia, et uirtus qua tota creatura fieri potuit. Filius uerus ueri, et inuisibilis ex inuisibili, et incorruptibilis ex incorruptibili, et sempiternus ex sempiterno. Unus Spiritus sanctus ex Deo substantiam habens, et qui per Filium apparuit, perfecta imago Filii perfecti,  perfecta uiuentium causa, sanctitas sanctificationem prestatrix: per quem Deus solus super omnia et in omnibus cognoscitur, et Filius per omnia. Est enim intellectus sapientie Spiritus sanctus, unicus, multiplex, subtilis, mobilis, disertus, incoinquinatus, certus, suauis, amans bonum, qui nichil uetat bene fieri, humanus, benignus, stabilis, certus, securus, omnem habens uirtutem, omnia prospiciens, et qui capiat omnes spiritus, intelligibilis, mundus, subtilis. Siquidem huius communicationis largitate confiteor singillatim personarum proprietatem seruatam, nec substantialiter Trinitatem diuidi, nec personaliter omnino confundi, sed omousion Trinitatem magis magisque confitendo Deum, non autem omousion, quod, proh nefas! heretici exsecrate dixerunt. Sacratiori  sane differentia fidei confiteor te cum catholica omni Ecclesia Patrem unigenitum, Filium genitum, Spiritum sanctum nec genitum nec ingenitum, sed ex Patre Filioque procedentem, Filium a te Deo Patre nascendo procedere, Spiritum sanctum procedendo non nasci. Et hanc inestimabilem natiuitatem; sed et processionem, nec cepisse et perfectam esse, nec destitisse et sempiternam esse confiteor. Sed istam generationem tuam, o Domine, ineffabilem uere, quin potius incomprehensibilem, quis enarrabit? Quis enim ut est non solum edicere sed etiam comprehendere ualeat genitum non esse genitori posteriorem, ac non id quod genuit precedere generantem? Hec autem generatio nec anterius nec habet quidquam posterius: quia ut nunc  genitor es, ita Pater ab eterno es, quoniam immutabilis es. Semper ergo exstitisti Pater, qui semper habuisti Filium cui existeres Pater. Quia itaque immutabilis es, semper fuisti ut es. Et ideo Filium non preisti, qui semper, Pater ut esses, Filium habuisti, qui sicut nec cepisti id esse, ita nec etiam destitisti: quia tu idem ipse es Pater, sicut ab eterno fuisti. Quocirca sicut a principio ante luciferum, ita te hodie genuisse dixisti, ut nec cepisse et perfectam esse ostenderes istiusmodi generationem generis tui: Tecum, inquiens, principium in die uirtutis tue, in splendoribus sanctorum, ante luciferum genui te; et: Filius meus es tu, ego hodie genui te. Sui ergo principium designatur ante luciferum  genitus, eique dicitur: Hodie genui te. Hinc sempiterna natiuitas declaratur. Propter quod ab Apostolo dicitur: Non est in illo Est et Non, sed Est in illo fuit. Sed esto, maneat sicut est, generationem eius quis enarrabit? Quis natiuitatem illius cum processione distinguere ualeat a Spiritus sancti processione sine natiuitate? Quis hanc differentiam processionis nec genitam nec ingenitam a processione distinguere appetat Filii genita? Quis qualem Patrem, talem Filium, talemque Spiritum sanctum audiens, ad talem personarum differentiam uniformem ex simplici essentia deitatis huiusce etiam singularitate maiestatis non obstupescat attonitus? Quin preterea quomodo capiat ubique totum, ubique presentem, non per partes diuisum uiritim  personarum proprietate, sed totum in omnibus uirtute omni tenente localiter, sed potentialiter per excellentem presentiam maiestatis? qua licet sis ubique, dees tamen plerumque: quia si presentia, non tamen es gratia. Sed si non possumus capiendo distinguere, possumus te docente fideliter confiteri, donec illucescat dies et lucifer oriatur in cordibus nostris idem unigenitus iehsu Christus Filius tuus; qui sicut nascendo de te uero Deo Deus est uerus, ita lumen de lumine: in quo lumine tuo credo uidebimus lumen, lumen, inquam, uerum quod illuminat omnem hominem uenientem in mundum, et dicit: Ego sum lux mundi. Qui sequitur me, non ambulat in tenebris, sed habebit lumen uite. Siquidem ut hoc lumen uerbum sapientiam ac tuam uirtutem  prosequi ualeremus, per quem fecisti omnia, hunc Filium tuum uoluisti fieri inter omnia, ut per quem fuerant creata, per ipsum essent et recreata, propter quem omnia, et per quem omnia. Ac ideo hunc uerbum caro factum confiteor, sue carnis conceptione conceptum, et sue carnis natiuitate natum, non adoptiuum, sed proprium unigenitum tuum, perfectum Deum perfectumque hominem ex sancta et immaculata semperque uirgine theotocon beata Maria, animatum anima rationali, uera carne absque peccato de Spiritu sancto conceptus, ut hominem quem sola bonitate creauerat, quemque ad imaginem et suam similitudinem perfecte formauerat, sponte de hoc schemate lapsum misericorditer repararet, reparatumque catholico baptismatis lauacro,  sui etiam confirmaret corporis sanguinisque celebre sacramento. Quem ueraciter crucifixum secundum assumptionem, non autem secundum assumentis uirtutem, confiteor, et ad inferos descendisse, suorumque liberationem inibi egisse, ac die tertia ueracissime resurrexisse, et cum eadem ipsa carne glorificata in celum ascendisse, in qua ad iudicium uiuorum et mortuorum exspectatur uenturus. Huiuscemodi sacramento resurrecturos cunctos confiteor homines in uirum perfectum in mensuram etatis plenitudinis Christi, non naturam aut sexum mutando, sed tantum fragilitatem et uitia deponendo, secundumque studiorum et operum differentias et gratiam propositumque iustitie bonitatis Dei euntibus,  sic aliis in opprobrium et ignem eternum. Confiteor etiam quod diuinam humanamque substantiam in utraque perfectus unam Christus personam gestauerit: quia nec geminauit utriusque substantie integritatis personam, nec confudit geminam unitatis persone substantiam. Alterum quippe neuter exclusit, quia utrumque unus intemerato iure seruauit, secundum quod dicit: Nemo ascendit in celum nisi qui descendit de celo, Filius hominis qui est in celo. Et qui descendit, ipse est et qui ascendit. Magnum ergo hoc est pietatis sacramentum, quod manifestatum est in carne, iustificatum est in spiritu, apparuit angelis, predicatum est gentibus, creditum est in hoc mundo, assumptum est in gloria. Sic sic que sursum sunt sapiendo uita nostra  abscondita est cum Christo in Deo. Cum autem Christus apparuerit uita nostra, credo, Domine, et nos apparebimus cum ipso in gloria, cum quo tibi Deo Patri in unitate Spiritus sancti omnis honor et gloria, uirtus, maiestas, et imperium, ac nostri miseratio per indebitam misericordiam tuam, gratuita preueniente ac subsequente gratia ex nunc et per immortalia secula seculorum. Amen.



u. Excerptus diuersarum modus penitentiarum a Benedicto abbate [Anianensi] distinctus de Regula sancti Benedicti abbatis.



Plurimi nequaquam pleniter intelligentes iudiciorum sententias in Regula sancti Patris nostri Benedicti, aliter quam precepit iudicare solent. Sciendum itaque est quatuor ibi contineri modos quibus delinquentium error corrigitur.

Primus namque est quem idem Pater Benedictus proprio iudicio determinauit. Ut est: Qui per negligentiam tempore constituto ad Nocturnos non pulsauerit signum. Unde in oratorio satisfieri iubet. Et qui ad officium diuinum tarde occurrerit. Et qui per negligentiam hora refectionis ad mensam. Et si cui offertur aliquid a Priore, et accipere renuerit. Et si quis, dum pronuntiat psalmum aut lectionem, fefellerit. Et qui pro aliqua arte extollitur.

Secundus est de spiritalibus rebus. Unde ipse dicit:  Si quis frater contumax, aut inobediens, aut superbus, aut murmurans, uel in aliquo, id est, spiritali tantum, contrarius existens sancte Regule. Qui proficiendo usque ad septem gradus extenditur. Occulte uidelicet castigatio [Al., castigando], publice corripiendo, in leuioribus culpis excommunicando, in ieiuniis nimis affligendo, uerberibus cercendo, pro eodem inemendato ab omnibus orando, atque ad ultimum de monasterio expellendo.

Tertius de rebus exterioribus. Hoc est: Si quis damnum per negligentiam aliquod intulerit monasterio.

Quartus de criminalibus delictis.


Denique per ordinem eosdem repetentes.

De primo sciendum est quod nullatenus aliter nisi iuxta quod Regula iubet, fieri debet; hoc est, non alienum sed proprium est iudicium ponendum.

De secundo sollicite considerandum quia non omnibus personis suprascripti gradus conueniri pote runt. Quia aliter corrigendi sunt honesti, aliter improbi. Nam Regula precipit de contumacia ut secrete semel aut bis admoneatur. Et alibi dicit: Si contumax fuerit, de monasterio expellatur. Necesse est ergo ut iusto moderamine utrumque decernatur. Qualiter secundum Regulam et contumax secrete moneri possit et de monasterio expelli. Ille namque secrete est admonendus: quia licet aliquid a Priore imperatum refutans, mox tamen emendatus emendationem  promittens. Qui et honestus iure dici poterit. Et ille de monasterio expellendus qui et contumax existit et nullo unquam pacto acquiescit suscipere disciplinam. Quem omnimodo contumacem Regula uocat. Unde et merito improbus est dicendus. Quanquam et improbum illum etiam uocet qui, licet frequenter corripiatur, discipline tamen regulari non contradicit: qui honestatem quam prius, dum se emendare profitens, habere uidebatur relinquens, ad improbam duramque mentem transit. Neque, ut supra dictum est, omnibus personis omnes gradus conueniri poterunt; quia uidelicet diuerse sunt qualitates mentium; un unde [Forte, ut unde] unus medetur, inde alter perimitur. Quapropter quorumdam uerberibus sunt cercende persone, minime  uero quorumdam. De quorum qualitatibus Regula dicit: Secundum uniuscuiusque, inquit, qualitatem uel intelligentiam omnibus se conformet et aptet. Itemque alibi: Ut uiderit cuique expedire, prudenter et cum caritate studeat amputare uitia. Et notandum tria inspicienda semper in iudicio esse, personam uidelicet, intentionem, atque modum delicti. Personam, utrum intellectu et modestia uigeat, uel duritia et inquietudine mentis contradictor existit. Intentionem, utrum studio an infirmitate deliquerit. Modum, utrum grauiter uel certe leuiter errauerit. Unde et Regula dicit: Secundum modum culpe excommunicationis uel discipline debet extendi mensura. Igitur omnis spiritaliter delinquens tandiu secrete moneri debet donec se ipsum ipse  improbum reddendo ab occulto transeat ad publicum. In qua publica correptione si non emendauerit, ad excommunicationem leuiarum culparum transibit. Ubi cum diutius nequiuerit corrigi, nimium ieiuniorum maceratione affligatur. Per quam non correptus si persona exstiterit talis, flagellorum cerceatur acredine. Sin uero persone non admiserit consideratio, communiter ab omnibus misericordia imploretur Omnipotentis. Quod si nec isto modo sanatus fuerit, precidatur a corpore monasterii. Et si contigerit ut per negligentiam, dum aut in occulto aut in publico admonetur, aliquid damni monasterio intulerit, excommunicetur in leuioribus culpis secundum modum culpe. Et peracta penitentia, iterum  reuertatur ad id ubi prius tenebatur. Et non solum dum uerbis monetur, uerum etiam si aliquo ex supradictis gradu deprimatur.

Primus capitulus est XXII. Ibi omnes gradus inueniri ualent.

Secundus uero capitulus est de pueris minore qualiter etate corripiantur, XXX.

Ubi facile patet quod in uicesimo tertio scriptum est. Sin autem improbus est, uindicte corporali subdatur. In fine uidelicet capitis XXX ubi dicit: Hi tales dum delinquunt, aut ieiuniis nimiis affligantur, aut acris uerberibus cerceantur, ut sanarentur.

Hunc sequitur XXuIII. De his qui sepius correpti emendare noluerint. Ubi similiter septem predicti gradus inserti sunt. De tertio autem modo iudiciorum  sicut supra dispositum est. De damno cuiuslibet rei exteriori est intelligendum, ubi solummodo animaduertendum, si negligentia interueniente damnum  exstiterit factum. Tunc secundum modum delicti et personam et intentionem leuioribus culpe iudicium subiacebit. In quo modo continetur quidquid in Regula inuenitur. Siue grauissime uindicte subiaceat, seu grauiori, seu regulari, seu excommunicetur, seu excommunicationi subiaceat.

Preter hoc quod in quibusdam locis inuenitur districtiori discipline subiaceat. Quod quidam ita intelligi uolunt, ut si occulte aut publice uerbis monebatur, in eodem gradu acrius corripiatur.

Quartus quoque modus, ut predictum est, de capitalibus criminibus constat, fornicatione uidelicet, adulterio, atque ebrietate assidua, ceterisque que nullo modo nisi penitentia corporali secundum auctoritatem canonicam purgantur. In quibus et modus  nec non et persona atque intentio semper inspicienda sunt. Ubi pariter quoque sanctorum Patrum institutio sollicite est perpendenda.





CHARTAE ANIANENSES.





I. Preceptum Caroli Magni pro monasterio Anianensi. 
[Apud. D. Bouquet., Recueil des hist., tom. u, pag. 455.]

[a 1Kb] In nomine sancte et indiuidue Trinitatis.

Carolus, gratia Dei rex Francorum et Longobardorum, ac patricius Romanorum. Magnum regni  nostri inaugere credimus munimentum, si beneficia opportuna locis ecclesiarum beneuola deuotione concedimus, ac Domino protegente stabiliter perdurare conscribimus [Al., confidimus]. Igitur notum sit omnibus episcopis, abbatibus, comitibus, uicecomitibus, uicariis, centenariis, iudicibus, seu omnibus fidelibus, presentibus scilicet et futuris, qualiter uir uenerabilis Benedictus abbas ex monasterio, quod ipse nouo opere iure proprietatis a fundamentis in honore Dei genitricis Marie, seu aliorum sanctorum edificauit in loco nuncupante Aniano, in pago Magdalonense, subtus castro Monte-Calmense, ad nostram accessit clementiam, et predictum monasterium cum omnibus rebus et ornamentis ecclesie, seu appendiciis uel adiacentiis suis in manibus  nostris plenissima deliberatione uisus est delegasse, et ipsum sanctum locum sub nostra defensione atque dominatione ad regendum uisus est nobis tradidisse. Idcirco ad eius petitionem tale pro eterna retributione beneficium erga ipsum sanctum locum uisi fuimus indulsisse, ut in ecclesiis et locis, uel agris seu reliquis possessionibus ipsius monasterii, quas moderno tempore per nostram donationem ac confirmationem ceu ceterorum fidelium iuste possidere uidetur, in quibuslibet locis, quidquid ibidem propter diuinum amorem collatum fuit, queque etiam deinceps in iure ipsius sancti loci aut per nos aut per alios uoluerit diuina pietas augeri, precipientes iubemus atque anathematizamus, ut nullus comes, neque episcopus, aut ulla iudiciaria potestas ad causas audiendas, uel freda exigenda, aut mansiones uel paratas faciendas, aut fideiussores tollendos, nec homines ipsius monasterii tam ingenuos quam seruos, qui supra terram memorati  monasterii residere uidentur, distringendos, nec ullas redhibitiones aut illicitas occasiones perquirendas, aut ullum omnino censum inquirendum ullo unquam tempore ingredi audeat, uel exactare presumat. Sed hoc ipse abbas uel successores sui, aut monachi memorati loci, presentes scilicet et futuri, propter nomen Domini sub integre immunitatis nomine, absque cuiuslibet iniquitate aut contrarietate ualeant dominare: et nulli unquam homini pro qualicunque re nullum omnino censum audeant impendere; sed ipsum sanctum locum sub nostra defensione et dominatione uolumus constare; statuentes atque iubentes, ut neque uos, neque iuniores seu successores uestri uel quislibet ex iudiciaria potestate, in ecclesiis et locis, uel agris seu reliquis  possessionibus suprascripti monasterii, uel de omnibus que suprascripta sunt, ullo unquam tempore inquietare et exactare presumatis. Sed quod nos propter nomen Domini et eternam remunerationem ad iam fatum monasterium indulsimus perennis temporibus proficiat in augmentum. Et quandoquidem diuina uocatione suprascriptus uenerabilis abbas Benedictus uel successores eius de hac luce ad Dominum migrauerint, qualem meliorem et nobis per omnia fidelem ipsa sancta congregatio de suprascripto monasterio aut de qualicunque loco uoluerint  eligere abbatem, qui ipsam sanctam congregationem secundum Regulam sancti Benedicti regere ualeat, per hanc nostram auctoritatem ex premissa indulgentia licentiam habeant; et ubicunque uoluerint ordinari et ipsi aut monachi ipsorum, uel a quolibet pontifice, ex precepto et consensu nostro potestatem habeant: quatenus ipsi serui Dei, qui ibidem Deo famulari uidentur, pro nobis et coniuge, proleque nostra, et stabilitate totius regni a Deo nobis commissi uel conseruandi, attentius Domini misericordiam exorare delectentur. Et ut hec auctoritas confirmationis nostrisque futurisque temporibus, Domino protegente, ualeat inuiolata manere, manu propria signaculis subscripsimus, et annuli nostri impressione assignari iussimus.


Signum Caroli gloriosissimi regis.

Data uI Kal. Augustas, anno XIX regni nostri.

Actum in Raganesburg palatio nostro publico, in Dei nomine.





II. Preceptum Ludouici Pii imperatoris pro eodem monasterio. 
[Apud. D. Bouquet., ibid.]

In nomine Domini Dei et Saluatoris nostri Iesu Christi, Ludouicus diuina ordinante prouidentia imperator Augustus.

Notum sit cunctis fidelibus nostris partibus Septimanie, Prouincie, Burgundie consistentibus, uel  omnibus rem publicam procurantibus, presentibus scilicet atque futuris, quia in eleemosyna nostra Benedicto abbati ex monasterio Aniana, quod est constructum in honore Domini nostri Iesu Christi, pago Magdalonense, seu successoribus, rectoribus uidelicet memorati monasterii, pro opportunitate seruorum Dei in eodem cenobio consistentium, concessimus ut, quandocunque eis libuerit missos suos in aliquam partem imperii nostri negotiandi causa dirigere, cum carris uidelicet et saumis siue nauigio, cum qualicunque scilicet negotio, licentiam habeant pergendi ubi uoluerint, absque alicuius infestatione uel contrarietate. Ideo has litteras auctoritatis nostre eis fieri iussimus, per quas iubemus  cunctis fidelibus nostris et iunioribus uestris, ut nemo teloneum, uel pontaticum, nec portaticum, aut cespitaticum, seu rotaticum, aut nauaticum, atque salutaticum, uel ullum censum, aut ullam redhibitionem ab eis exigere presumatis. Sed liceat eis per hanc nostram auctoritatem pacifice et libere huc illucque discurrere, tam terra quam nauigio, et absque alicuius contrarietate, sicut superius intulimus, uel infestatione aut detentione, negotia sua peragere, uel ubicunque aduenerint, per uos defensionem et saluationem habeant. Et si aliquis temere hanc nostram preceptionem irrumpere tentauerit, magistri locorum illorum qui rem publicam procurare noscuntur, illud emendari iubeant, si Dei nostramque uelint habere gratiam. Et ut hec auctoritas  firmior habeatur, et per futura tempora plenius conseruetur, de annulo nostro sigillari iussimus.

Faramundus ad uicem Helisachar scripsit.

Data IX Kal. Maias, anno 1, Christo propitio, imperii nostri, indictione uII.

Actum Aquis palatio nostro, in Dei nomine feliciter. Amen.





III Eiusdem pro eodem monasterio. 
[Apud D. Bouquet., ibid.]

In nomine Domini Dei et Saluatoris nostri Iesu Christi, Ludouicus diuina ordinante prouidentia imperator Augustus.

Omnibus episcopis, abbatibus, ducibus, comitibus,  uicedominis, uicariis, centenariis, seu reliquis fidelibus, uel missis nostris discurrentibus notum sit, quia quidquid propter diuinum amorem uel opportunitatem seruorum Dei agimus, hoc nobis procul dubio ad eternam beatitudinem pertinere confidimus. Igitur comperiat omnium fidelium nostrorum solertia, presentium scilicet et futurorum, quia uir uenerabilis Benedictus abbas ex monasterio Aniano, sito in pago Magdalonense, constructo in honorem Domini et Saluatoris nostri Iesu Christi et sancte Marie semper uirginis, seu et ceterorum sanctorum, detulit nobis preceptum domini et genitoris nostri Caroli serenissimi imperatoris, in quo continebatur qualiter ipse memoratum monasterium in quo proprio construxerat et eum eidem genitori nostro per  chartam donationis delegauerat; et quomodo idem serenissimus imperator ipsum et monachos ibidem degentes sub immunitatis defensione susceperat. Sed pro firmitatis studio petiit predictus abbas celsitudinem nostram, ut denuo nos ipsum monasterium sub nostra defensione reciperemus et pro mercedis nostre augmento similia ei concedere et confirmare deberemus. Cuius petitioni denegare noluimus; sed ita in omnibus et presentes et futuri fideles sancte Dei Ecclesie et nostri concessum et perpetuo a nobis confirmatum esse cognoscant. Precipientes ergo iubemus ut nullus iudex publicus, neque quislibet ex iudiciaria potestate, nec ullus de fidelibus nostris in ecclesias, aut loca, uel agros seu reliquas possessiones predicti monasterii, quas moderno tempore  per donationes et domni imperatoris Caroli et nostras et ceterorum fidelium iuste possidere uidetur in quibuslibet locis, quidquid ibidem propter diuinum amorem collatum fuit, queque etiam deinceps in iure ipsius sancti loci aut per nos, aut per alios, uoluerit diuina pietas augeri, ad causas audiendas, uel freda exigenda, aut mansiones uel paratas faciendas, aut fideiussores tollendos, nec homines ipsius ecclesie, tam ingenuos quamque seruos, qui supra terram memorate ecclesie residere uidentur, distringendos, nec ullas redhibitiones aut illicitas occasiones requirendas, ullo unquam tempore ingredi audeat, uel exactare presumat. Et quidquid de rebus prefati monasterii fiscus sperare poterat,  totum nos pro eterna remuneratione predicto monasterio concedimus, ut perpetuis temporibus in alimoniam pauperum et stipendia monachorum ibidem Deo famulantium proficiat in augmentum. Et quandoquidem diuina uocatione supradictus abbas uel successores sui de hac luce migrauerint, quandiu ipsi monachi inter se talem inuenire potuerint, qui ipsam congregationem secundum Regulam sancti Benedicti regere ualeant, per hanc nostram auctoritatem et consensum licentiam habeant eligendi abbates: quatenus ipsis seruis Dei, qui ibidem Deo famulari uidentur, pro nobis et coniuge, proleque nostra, ac stabilitate totius imperii nostri a Deo nobis concessi uel conseruandi, iugiter Domini misericordiam exorare delectetur. Et ut hec auctoritas  nostris futurisque temporibus, Domino protegente, ualeat inconuulsa manere, manu propria subscripsimus, et annuli nostri impressione signari iussimus.

Signum Ludouici serenissimi imperatoris.

Durandus diaconus ad uicem Helisachar recognoui.

Data IX Kal. Maii, anno I, Christo propitio, imperii nostri, indictione uII.

Actum Aquis palatio nostro, in Dei nomine feliciter. Amen





Iu. Eiusdem pro eodem monasterio. 
[Apud D. Bouquet., ibid.]

In nomine Dei et Saluatoris nostri Iesu Christi  Ludouicus diuina ordinante prouidentia imperator Augustus.

Si erga loca diuinis cultibus mancipata propter amorem Dei eiusque in eisdem locis sibi famulantes beneficia opportuna largimur, premium nobis apud Dominum eterne remunerationis rependi non diffidimus. Idcirco notum sit omnibus fidelibus nostris, presentibus et futuris, quia placuit nobis pro mercedis nostre augmento ad monasterium, quod dicitur Aniana, situm in pago Magdalonense, constructum in honore Domini et Saluatoris nostri Iesu Christi et sancte Marie semper uirginis, seu aliorum sanctorum, ubi Benedictus abbas preesse uidetur, aliquid ex rebus tradere nostris, id est, quamdam cellulam nuncupante. Gellonis in pago Luteuense, cum  omnibus appendiciis suis, uel quidquid ibi Willelmus quondam comes, qui ipsam cellulam in causa domini et genitoris nostri construxit, seu et alii boni homines per strumenta chartarum tradiderunt: nec non et in predicto pago uillam que dicitur Magarantiate; ei in eodem pago in loco qui dicitur Castra, pastura ad pecora eorum alenda, cum terminis et adiacentiis suis; in pago Bederense fiscum nostrum Miliacus, cum ecclesia sancti Paragorii, et Militiane uillam; et in pago Magdalonense castrum quod dicitur Montecalmense, situm iuxta fluuium Araur, cum ecclesia sancti Hilarii, a terminis eiusdem  monasterii Anianensis usque ad terminos eorum, sicut domnus et genitor noster Carolus bone memorie piissimus Augustus trans ripam prefati fluminis per suum preceptum ad proprium antedictum tradidit monasterium, excepto proprium ingenuorum hominum, quod infra coniacet. Item in eodem pago illos segos cum piscatoria, quantumcunque in eodem loco idem genitor noster quondam ad suum habebat opus, qui est inter mare et stagnum, cum ecclesia et uillaribus et omnibus aspicientiis uel adiacentiis suis. De silua uero que eidem fisco adiacet, concedimus eisdem monachis et eorum hominibus, ut ad usus et ad piscatorias reemendendas, quantumcunque necesse fuerit ad eorum utilitates, accipiant. Pascua etiam ad animalia alenda absque ullius hominis  impedimento, ubi uoluerint, et illi et homines eorum habeant. Cetera uero que restant, et silua, et pascua, utantur et comes et habitatores ciuitatis Agathensis, sicut antiquitus usus fuit. In pago namque Agathensi fiscum nostrum qui nuncupatur Sita, et in pago Narbonensi salinas que sunt in loco nuncupante Ad-Signa, quantumcunque eis noster missus Leibulfus comes designauit, cum terminis et laterationibus suis. Hec omnia prescripta cum ecclesiis, uillaribus, domibus, mancipiis, uirgis, siluis, terris, pratis, pascuis, garricis, molendinis, aquis aquarumue decursibus, cultum et incultum, cum omnibus adiacentiis uel appendiciis, totum et ad integrum memorato concessimus monasterio. Et hanc preceptionem nostre auctoritatis pro firmitatis studio  fieri iussimus, per quam omnino precipimus atque iubemus ut nullus ex fidelibus sancte Dei Ecclesie ac nostris de prescriptis rebus a nobis prefato monasterio uel congregationi ibidem degenti concessis aliquid abstrahere aut minuere tentet, nec homines ibidem commanentes distringere, nec fideiussores tollere, nec paratas requirere, nec ullas redhibitiones exigere presumat. Sed, sicut nobis ob amorem Dei prescripta loca cum omnibus eorum appendiciis eidem congregationi delegare, atque perpetualiter ad habendum tradere libuit, ita Domino protegente, absque alicuius contrarietate uel deminoratione aut resultatione, iure firmissimo ipsas res habere et possidere ualeant. Placuit etiam nobis huius congregationi monasterii, quando Dominus  abundanter largiri dignatus fuerit, decem modia de oleo dare, id est de telomena et solaria; quando uero minus, sex modia. Et iubemus per hoc preceptum procuratoribus earumdem uillarum presentibus et futuris, ut mensuram olei prescriptam missis eiusdem congregationis uel successoribus eius [a 1Kb] iure uno annis singulis dare studeant. Hec quippe auctoritas ut nostris et futuris temporibus ualeat inconuulsa manere, manu propria subscripsimus, et annuli nostri impressione signari iussimus.

Signum domni Ludouici serenissimi imperatoris.

Durandus diaconus ad uicem Helisacar recognoui.


Data uIIII Kal. Maii, anno I, Christo propitio, imperii nostri, indictione uII.

Actum Aquis palatio nostro in Dei nomine feliciter. Amen.





u. Eiusdem pro eodem monasterio. 
[Apud D. Bouquet., ibid.]

In nomine Domini Dei et Saluatoris nostri Iesu Christi, Ludouicus diuina ordinante prouidentia imperator Augustus.

Si enim ea, que fideles imperii nostri pro opportunitatibus utriusque partis inter se commutauerunt, nostra confirmamus auctoritate, morem in hoc facto exercemus imperialem, et in postmodum iure firmissimo mansurum permanere uolumus. Quapropter nouerit  utilitas seu industria omnium fidelium nostrorum, tam presentium quam et futurorum, quia adiens serenitatem culminis nostri uir uenerabilis Benedictus abbas ex monasterio quod uocatur Anianense, situm in pago Magdalonense, constructum in honore Domini nostri Iesu Christi et sancte Marie semper uirginis, quod ipse a fundamentis in suo construxerat proprio, et domno et genitori nostro Carolo bone memorie piissimo Augusto, cum omnibus ibidem aspicientibus, per chartam delegauit donationis; innotuit eo quod cum pluribus hominibus per diuersos pagos [Al. add., commanentibus] commutationem fecisset, datis scilicet de rebus predicti monasterii per chartulas commutationis illis, et acceptis  ab eis de rebus eorum propriis ad partem monasterii sui similiter per chartulas commutationis, et manibus bonorum hominum roboratis: ea uidelicet ratione ut quidquid pars alteri contulit parti, absque ullius inquietudine aut iniusta interpellatione, iure firmissimo retinerent. Et idcirco postulauit idem Benedictus ut super easdem commutationes nostre auctoritatis preceptum fieri censeremus, per quod iure firmissimo et ipse et rectores monasterii hoc, quod acceperant, et quod illis alii tradiderant, perenniter haberent et possiderent. Cuius precibus ob reuerentiam ipsius sancti loci et utilitatem utrarumque partium, hanc nostre auctoritatis preceptionem super easdem commutationes fieri decreuimus, per quam decernimus atque iubemus ut non solum  res, que ab aliis hominibus eidem tradite sunt monasterio, et eidem monasterio alii homines similiter per chartulam commutationis tradiderunt iure firmissimo teneant et possideant: uerum etiam et sicubi deinceps per chartulam commutationis cum quibuslibet liberis hominibus rectores ipsius monasterii commutationem facere uoluerint, licentiam habeant, ea scilicet ratione ut commutationes pari tenore conscribantur, manibusque bonorum hominum roborentur: et quidquid pars iuste et rationabiliter alteri contulerit parti, per hanc nostram auctoritatem iure firmissimo teneant et possideant: et quidquid exinde facere uoluerint libero in omnibus  perfruantur arbitrio faciendi. Et ut hoc preceptum auctoritatis nostre pleniorem obtineat uigorem, et per futura tempora inuiolabiliter conseruetur, de annulo nostro subtus iussimus sigillari.

Durandus diaconus ad uicem Helisacar recognoui.

Data uIII Kalen. Martias, anno, Christo propitio, II imperii domni Ludouici piissimi Augusti, indictione uIII.

Actum Aquisgrani palatio regio in Dei nomine feliciter. Amen.





uI. Eiusdem pro eodem monasterio. 
[Inter Acta SS. ordinis S. Benedicti, parte I, sec. Iu, pag. 221.]

In nomine Domini Dei et Saluatoris nostri Iesu  Christi, Ludouicus diuina ordinante prouidentia imperator Augustus.

Si liberalitatis nostre munere de beneficiis a Deo nobis collatis locis Deo dicatis aliquid conferimus, id nobis et ad mortalem uitam feliciter transigendam, et ad eternam perpetualiter obtinendam profuturum liquido credimus. Unde nouerit experientia atque utilitas omnium fidelium nostrorum, tam presentium quam et futurorum, quia placuit nobis pro mercedis nostre augmento et anime emolumento quamdam cellulam ex re proprietatis nostre, que nuncupatur Casa-Noua, que sita est iuxta castrum, quod nuncupatur Planitium, in pago Ucetico super fluuium Cicer, quam dudum Willelmus quondam  comes a fundamento in honore sancte Marie semper uirginis construxerat, et rebus quamplurimis ditauerat, et domno et genitori nostro Carolo bone memorie piissimo Augusto cum rebus et omnibus, que eidem cellule aspicere fecerat per chartulam delegauit donationis; sed postea propter compendium et loci utilitatem non procul ab eodem loco eadem cellula constructa est, que nuncupatur [a 1Kb] Gordanicus, in eodem pago et super eumdem fluuium, ad monasterium quod nuncupatur Aniana concedere, et per hanc nostre auctoritatis largitionem tradere, quod est situm in pago Magdalonense, non longe a castro quod dicitur Monscalmus, constructum in honore Domini et Saluatoris Iesu Christi et sancte Marie semper uirginis, ubi etiam Senegildus abbas  preesse uidetur: quod olim uir uenerabilis Benedictus abbas in suo construxerat proprio, et similiter domno et genitori nostro Carolo per instrumenta delegauerat chartarum. Hanc itaque cellulam, que sicut diximus, nuncupatur Gordanicus, et illam que uocatur Casa-Noua, cum omnibus ibidem pertinentibus uel aspicientibus, cum mancipiis, domibus, edificiis, terris, uineis, siluis, pratis, pascuis, aquis aquarumue decursibus, mobilibus et immobilibus, cum omnibus que predictus Willelmus per uenditiones, cessiones, donationes acquisierat, et prefato domno et genitori nostro tradiderat; et cum his que postea predictis locis a bonis hominibus  tradita sunt, memorato monasterio Aniano presenti tempore tradidimus, et per hanc nostre auctoritatis donationem perpetualiter ad habendum concessimus, ita uidelicet ut quidquid in ipsis locis, aut de ipsis ad utilitatem et profectum rectores aut congregatio ipsius monasterii facere uel iudicare uoluerint, libero in omnibus perfruantur arbitrio faciendi. Hec uero auctoritas largitionis nostre ut per curricula annorum inuiolabiliter inconuulsam obtineat firmitatem, et a fidelibus nostris, presentibus scilicet et futuris uerius certiusque credatur, eam manu propria subterfirmamus, et annuli nostri impressione signare iussimus.

Signum Ludouici serenissimi Augusti.

Durandus diaconus ad uicem Helisacar recognoui.


Data XII Kal. Iunias, anno, Christo propitio, secundo imperii domni Augusti Ludouici piissimi, indictione uIII.

Actum Aquisgrani palatio regio in Dei nomine feliciter. Amen.





uII. Eiusdem pro eodem monasterio. 
[Apud D. Bouquet., ibid.]

In nomine Domini Dei et Saluatoris nostri Iesu Christi, Ludouicus diuina ordinante prouidentia imperator Augustus.

Notum sit omnibus fidelibus nostris in partibus Septimanie prouincie, Aquitanie, uel in ceteris prouinciis consistentibus, quia uir uenerabilis Benedictus  abbas ad nostram accedens clementiam, suggessit nobis ut per nostram iussionem aduocati monasterii Anianensis perdita quererent, et iuste possessa ubique secundum legem defenderent. Quem nos libenter recipimus, et has litteras scribere et ei dare iussimus, per quas omnibus notum facimus ut sciatis aduocatos predicti monasterii Anianensis omnia que secundum legem quesierint, et quicunque de predicti monasterii rebus eis alia quesierit; et secundum legem definitum fuerit, ratum et stabile permaneat. Et ideo precipimus ut ubicunque in loca uel potestates seu ministeria cuiuslibet et comitum aduenerint et undecunque de rebus predicti monasterii iudiciare quesierint, absque ulla dilatione secundum legem iustitiam recipiant et faciant. Si uero  quilibet aliquam dilationem in iustitiis faciendis opposuerit aut aliquam iniustam occasionem adhibere conatus fuerit, aduocatis ipsius monasterii iniungimus ut nobis renuntient, ut nos illi qui nostram iussionem neglexerit, secundum facti sui meritum retribuamus. Dixit etiam nobis predictus Benedictus abbas eo quod mancipia de monasterio S. Martini, uel alia, quod [que] nos largitionis nostre munere ad predictum Anianense monasterium concessimus, per loca diuersa fugitiua sint: de quibus uolumus ut eiusdem monasterii aduocati ea perquirant, et ubicunque reperta fuerint, et secundum legem Romanam tricennio se defendere uoluerint; et hoc aduocati predicti monasterii ea propinquis eorum  circumcinxerint, aut testimonia idonea dederint; fiat de eis secundum Romane legis sanctionem, ut tricennium ea excludere non possint. Et ut has litteras nostras esse uerius credatis, de annulo nostro subtus iussimus sigillari.

Durandus diaconus ad uicem Fridugisi recognoui.

Data Idibus Octobris, anno, Christo propitio, imperii nostri 3, indictione 10. Actum Compendio palatio regio in Dei nomine feliciter. Amen.





uIII. Eiusdem pro eodem monasterio. 
[Apud D. Bouquet., ibid.]

In nomine Domini Dei et Saluatoris nostri Iesu Christi Ludouicus diuina ordinante prouidentia imperator  Augustus.

Si liberalitatis nostre munere de beneficiis a Deo nobis collatis ad loca diuinis cultibus mancipata propter amorem celestis patrie, et sustentationem ibidem Deo famulantium aliquid largimur, id nobis procul dubio ad mortalem uitam felicius transigendam, et ad eternam perpetualiter obtinendam profuturum liquido credimus. Idcirco nouerit omnium fidelium nostrorum, presentium scilicet et futurorum, sagacitas, quia nos diuina aspiratione tacti, et celestis patrie amore succensi, ob anime nostre salutem, uel stabilitatem Christiani imperii, libuit nobis ad monasterium quod dicitur Aniana, quod est constructum in honore Domini Dei et Saluatoris nostri et sancte Marie semper uirginis, quod est  situm in pago Magdalonense, cui Georgius abba preesse uidetur quamdam cellulam iuris nostri, que est constructa in honore sancti Martini infra muros Arelatensis ciuitatis, cum his que ad eam infra eumdem pagum presenti tempore pertinent et locum qui est in pago Arausiensi, uocabulo Morenatus, uel que ad ipsum locum pertinent, similiter et in pago Auenionensi, per hanc nostre auctoritatis donationem conferre. Hanc uero cellam superius prescriptam cum ecclesiis, domibus, edificiis, mancipiis, terris, uineis, pratis, siluis, pascuis, aquis aquarumue decursibus, molendinis, mobilibus et immobilibus, cultum et incultum, totum et ad integrum, quantumcunque ad ipsam dictam cellam, sicut diximus, presenti tempore legitime aspicit, et nostri iuris ac  possessionis in predictis pagis nostre proprietatis est per hanc nostre auctoritatis donationem memorato monasterio ad stipendia fratrum ibidem Deo famulantium, et ad subsidia pauperum uel ad cunctas eiusdem monasterii Aniani necessitates consulendas ob emolumentum anime nostre perpetualiter concessimus, atque perpetuo ad habendum delegauimus: ita uidelicet ut quidquid de ipsa cella; uel de rebus ad eam pertinentibus rectores et ministri supra memorati monasterii disponere atque ordinare, uel etiam facere uoluerint, libero in omnibus perfruantur arbitrio faciendi. Hec uero auctoritas largitionis nostre ut per curricula annorum inuiolabilem atque inconuulsam obtineat firmitatam, manu  propria subterfirmamus, et annuli nostri impressione signari iussimus.

Signum Ludouici imperatoris serenissimi.

Faramundus ad uicem Fridugisi recognoui.

Data II Nonas Decembris, anno Christi propitio imperii domini nostri [a 1Kb] uI, indictione XII.

Actum Aquisgrani palatio regio in Dei nomine feliciter. Amen.





IX.Eiusdem pro eodem monasterio. 
[Inter Acta SS. ordinis S. Bened., part. I, sec. Iu, pag. 220.]

In nomine Domini Dei et Saluatoris nostri Iesu Christi Ludouicus diuina ordinante prouidentia imperator  Augustus.

Notum sit omnibus fidelibus nostris, quia uir uenerabilis Benedictus abba una cum consensu [b 1Kb] Georgii abbatis Anianensis monasterii, quem ipse ibidem successorem elegerat, et monachis ibidem consistentibus, seu etiam et Nibridii reuerentissimi archiepiscopi et aliorum seruorum Dei, cuidam cellule in pago Albiensi super fluuium qui dicitur Aquotis site, nuncupante Bella-Cella, constructe in honore sancti Benedicti et aliorum sanctorum, que nuperrimis temporibus nouo opere in rebus quas [c 1Kb] uulfarius comes memorato monasterio Anianensi delegauerat, constructa est, priuilegium ob firmitatem loci concessit, ut semper de ipsa congregatione ibidem eligerent abbates, quandiu ibi tales inueniri potuissent.  Si uero contigisset ibidem illum inueniri minime posse, ut de predicta congregatione Anianensis monasterii ibidem constitueretur; et si aliter quam oportebat fecisset, et a suo proposito in aliquo exorbitasset, ut rector sepe nominati monasterii sua auctoritate illud emendaret.

Ceterum quandiu suam professionem bene obseruabunt, nullatenus qualibet occasione eos infestassent, aut eorum quietem perturbassent, aut aliquid contrarii eis fecissent. Sed ut melius conseruaretur, petiit ut nostre iussione manus ratum maneret. Proinde has litteras fieri iussimus, per quas iubemus ut memorati fratres in eodem loco consistentes iuxta superius taxatum modum Deo quiete militent, et  abbatem quandiu ex se bonum eligere potuerint, iuxta premissam constitutionem eligant: et si a proposito suo aliorsum digressi fuerint, per abbatem Anianensis monasterii corrigantur; et, sicut intulimus, nullam infestationem aut inquietudinem qualibet occasione, dum bene suum propositum conseruauerint, a rectoribus et congregatione prescripti monasterii Anianensis patiantur: sed iuxta premissam conditionem in omnibus quiete uiuere ualeant. Hec uero cellula sub eadem immunitate, quam nos predicto monasterio Anianensi fecimus, indiuisibiliter,  sicut res cetere ad ipsum monasterium pertinentes, ita ea sub nostra defensione consistat. Et ut hec nostra iussio in omnibus firmior habeatur et melius conseruetur, de annulo nostro subter iussimus sigillari.

Durandus diaconus ad uicem Helisacar recognoui.

Data uII Id. Mart., anno Christi propitio imperii domni Ludouici piissimi Augusti sexto, indictione XII.

Actum Aquisgrani palatio regio in Dei nomine feliciter. Amen.





X. Eiusdem pro eodem monasterio. 


In nomine Domini Dei et Saluatoris nostri Iesu Christi, Ludouicus diuina prouidentia imperator Augustus.

Cum locis diuino cultui mancipatis ob diuine seruitutis amorem quiddam deferimus, et imperialem morem decenter implemus, et id nobis profuturum ad eterne remunerationis premia capessenda ueraciter credimus. Idcirco nouerit omnium fidelium nostrorum, presentium scilicet et futurorum solertia, quia nos diuino amore succensi, olim per nostrum preceptum tradidimus quamdam cellam proprietatis nostre, sitam infra muros Arelatensis ciuitatis, constructam in honore sancti Martini confessoris Christi, cum rebus et mancipiis ad se  aspicientibus uel pertinentibus, monasterio Anianensi, quod est dicatum in honore Domini et Saluatoris nostri Iesu Christi, et sancte Marie semper uirginis, situm in pago Magdalonense. Et tunc placuit nobis pro remedio anime nostre, ut pius Dominus peccatorum nostrorum maculas tergere et supernis ciuibus adscisci dignetur, quamdam uillam iuris nostri, que dicitur Massacia, cum appendiciis suis, habentem plus minus quadraginta mansos, que est ex ratione predicte celle sancti Martini, non solum eidem celle reddere, sed etiam liberalitatis nostre munere per hos imperiales apices nostros ibidem confirmare: quatenus eadem cella cum predicta uilla perpetim in ius et dominationem prefati monasterii Anianensis eorumque rectoris persistat.  Hanc uero uillam cum omnibus ad se presenti tempore iuste et legaliter aspicientibus, domibus, edificiis, ecclesiis, mancipiis utriusque sexus, terris, uineis, pratis, siluis, pascuis, aquis aquarumue decursibus, molendinis, peruiis, exitibus et regressibus, uel quantumcunque ad eam moderno tempore aspicere uidetur et nostri iuris et possessionis est iure proprietatis, totum et ad integrum uel inexquisitum predicte ecclesie sancti Martini et monasterio Anianensi per hanc nostre auctoritatis donationem donamus atque transfundimus: ita uidelicet ut quidquid  rectores et ministri prefati monasterii Anianensis ob utilitatem et profectum predicti monasterii facere uoluerint, libero in Dei nomine perfruantur arbitrio faciendi. Et ut hec auctoritas per futura tempora inuiolabilem obtineat firmitatem, eam manu propria subter firmauimus, et annuli nostri impressione signari iussimus.

Signum Ludouici serenissimi imperatoris.

Durandus diaconus ad uicem Fridugisi recognoui.

Data IIII Idus Martii, anno, Christo propitio, uII imperii domni Ludouici piissimi Augusti, indictione XIII.

Actum Aquisgrani palatio regio in Dei nomine feliciter. Amen.





XI.  Eiusdem pro eodem monasterio 
[Apud D. Bouquet., ibid.]

In nomine Domini Dei et Saluatoris nostri Iesu Christi, Ludouicus diuina ordinante prouidentia imperator Augustus, omnibus comitibus, uicariis, centenariis, siue ceteris iudicibus nostris partibus Prouincie, [a 1Kb] Septimanie et Aquitanie consistentibus

Notum uobis sit quod uir uenerabilis Tructesindus abbas monasterii Anianensis suggessit nobis atque indicauit, quod homines uel famuli memorati monasterii per diuersa loca consistentes, in ministeriis uestris multa preiudicia et infestationes patiantur tam a iunioribus uestris quam ab aliis hominibus,  et non possunt habere defensionem per preceptum immunitatis, quod nos eidem monasterio propter Dei amorem et nostram eleemosynam concessimus, eo quod uos siue iuniores uestri dicatis non plus immunitatis nomen complecti quam claustrum monasterii; cetera omnia quamuis ad ipsum monasterium pertinentia extra immunitatem esse. Propter hoc uolumus ut intelligatis non solum ad claustrum monasterii, uel ecclesias atque atria ecclesiarum immunitatis nomen pertinere, uerum etiam ad domos et uillas et septa uillarum, et piscatorias, manufacta, uel quidquid fossis uel sepibus aut alio clausarum genere precingitur, eodem immunitatis nomine contineri. Ita quidquid intra huiusmodi munimenta ad ius cuiuslibet monasterii pertinentia a  quolibet homine, nocendi, uel damnum inferendi causa, spontanea uoluntate committitur, in hoc facto immunitas fracta esse iudicatur. Quod uero in agro uel campo aut silua, que nulla munitione cingitur, casu sicut fieri solet, a quibuslibet hominibus commissum fuerit, quamuis idem ager uel campus aut silua ad ecclesiam preceptum immunitatis habentem pertineat, non tamen in hoc immunitas fracta iudicanda est. Et ideo non sexcentorum solidorum compositione, sed secundum legem que in eodem loco tenetur, mulctandus est is qui fraudem uel damnum in tali loco conuictus fuerit fecisse. Precipimus tamen uobis ut [tam] uos ipsi caueatis et obseruetis,  quam iuniores et ministeriales uestri, ut homines et famuli memorati monasterii in omnibus locis ad uestra ministeria pertinentibus pacem habeant, et eis liceat cum securitate memorato monasterio deseruire tam in priuatis quam in publicis et communibus locis; nec ullus uestrum uel iuniorum uestrorum ulterius eos audeat despoliare, et uel in fluminibus, uel in plagis maris piscantes, uel in aliis locis ad predictum monasterium pertinentibus diuersas utilitates et seruitia facientes infestare, uel inquietare, aut a debito iniuncto sibi seruitio prohibere, uel aliquid contra legem et iustitiam facere: quia si ulterius ad nostras aures fuerit perlatum, et uerum inuentum, temeratorem nostri mandati condigna suis factis uindicta cercere decreuimus. Propterea  precipimus atque iubemus ut taliter exinde agatis, qualiter gratiam nostram uultis habere propitiam. Et ut certius hanc nostram iussionem esse credatis, de annulo nostro subter iussimus sigillari.

Data XIu Kal. Aprilis, anno Christo propitio, IX imperii domni Ludouici piissimi Augusti, indictione Xu.

Actum Aquisgrani palatio in Dei nomine feliciter. Amen.





XII. Eiusdem pro eodem monasterio. 
[Apud D. Bouquet., ibid.]

In nomine Domini Dei et Saluatoris nostri Iesu Christi, Ludouicus diuina propitiante prouidentia  imperator Augustus.

Si erga loca diuinis cultibus mancipata, propter amorem Dei, eiusque in eisdem locis sibi famulantes, beneficia opportuna largimur, premium nobis eterne remunerationis rependi non diffidimus. Idcirco notum sit omnibus fidelibus nostris, presentibus scilicet et futuris, quia placuit nobis pro mercedis nostre augmento ad monasterium quod dicitur Aniana, situm in pago Magdalonense, constructam in honore Domini et Saluatoris nostri Iesu Christi, et sancte Marie semper uirginis, seu et aliorum, ubi nunc Tructesindus abbas preesse uidetur cum turba monachorum, aliquid ex nostris rebus tradere; id est quamdam cellulam nuncupantem Gellonis, sitam in pago Ludouense, cum omnibus appendiciis  suis, uel quidquid ibi Willelmus quondam comes, qui ipsam cellulam in causa domni et genitoris nostri construxit, seu et alii boni homines per strumenta chartarum tradiderunt: nec non in predicto pago, uillam que dicitur Magarantiate; et in eodem pago in loco qui dicitur Castra-Pastura, ad pecora eorum alenda, cum terminis et adiacentiis suis; in pago Beterense fiscum nostrum, qui dicitur Miliacus, cum ecclesia sancti Paragorii, et Miliciano uilla; et in pago Magdalonense castrum, quod dicitur Monte Calmense, situm iuxta fluuium Araur, cum ecclesia sancti Hilarii, a termino eiusdem monasterii Anianensis usque ad terminos eorum, sicut genitor noster  Carolus bone memorie piissimus Augustus trans ripam prefati fluminis per suum preceptum ad propitium [a 1Kb] antedictum tradidit monasterium, excepto proprium ingenuorum hominum, quod infra coniacet. Item in eodem pago illos segos cum ipsa piscatoria, quantumcunque in eodem loco idem genitor noster quodam ad suum habebat opus, qui est inter mare et stagnum, cum ecclesia et uillaribus, et piscatoriis, et omnibus aspicientiis et adiacentiis suis. De silua uero, que eidem fisco adiacet, concedimus eisdem monachis et eorum hominibus, ut ad usus et ad piscatorias reemendandas, quantumcunque necesse fuerit ad eorum utilitates, accipiant, pascua etiam ad animalia eorum alenda, absque ullius hominis impedimento, ubi uoluerint, et illi et homines  eorum habeant. Cetera uero que restant et silua et pascua utantur, et comes et habitatores ciuitatis Agatensis, sicut antiquitus usus fuit. In pago namque Agatense fiscum nostrum qui uocatur Sita, et in pago Narbonense salinas, que sunt in pago nuncupante [b 1Kb] Ad-Signa, quantascunque eis noster missus [c 1Kb] Leybulfus comes designauit, cum terminis et laterationibus. Insuper et cellam iuris nostri que est constructa in honore sancti Martini intra muros ciuitatis Arelatensis, cum omnibus que ad eam in eodem pago Arelatensi uel Auenionensi presenti tempore legaliter pertinent. Et locum qui est in pago Arausione, uocabulo Morenatus, uel que ad ipsum locum pertinent. Similiter et uillam que dicitur Massacia, cum omnibus appendiciis, habentem  plus minus XL mansos, que est ex ratione predicte ecclesie sancti Martini. Hec omnia prescripta cum ecclesiis, uillis, uillaribus, domibus, edificiis, mancipiis, terris, uineis, oliuetis, siluis, garricis, pratis, pascuis, molendinis, aquis aquarumue decursibus, piscatoriis, peruiis exitibus et reditionibus, cultum et incultum, cum omnibus adiacentiis et appendiciis suis, totum et ad integrum, quantumcunque iuris nostri et possessionis ac proprietatis, predicto monasterio concessimus per hanc nostre auctoritatis donationem, ad stipendia fratrum ibidem Deo famulantum, et ad subsidia pauperum ad cunctas eiusdem monasterii utilitates, perpetualiter concedimus ad habendum. Ita uidelicet ut quidquid ab hodierno die de predictis rebus facere uel ordinare, uel etiam disponere  rectores et ministri predicti monasterii uoluerint, libero in omnibus perfruantur arbitrio faciendi. Et nullus ex fidelibus sancte Dei Ecclesie et nostris de prescriptis rebus a nobis prefato monasterio uel congregationi ibidem degenti concessis aliquid minuere tentet; nec homines ibidem commanentes distringere, nec fideiussores [tollere], nec paratas requirere, nec ullas redhibitiones exigere presumat. Sed sicut nobis ob amorem Dei prescripta loca cum omnibus eorum appendiciis eidem congregationi delegari, atque perpetualiter ad habendum tradere libuit; ita, Domino protegente, absque alicuius contrarietate  uel diminutione, iure firmissimo ipsas res habere et possidere ualeant. Placuit etiam nobis huic congregationi, quando Dominus abundanter largiri dignatus fuerit, decem modia de oleo dare, id est de tolomena et solaria; quando uero minus, sex modia. Et iubemus per hoc preceptum procuratoribus earumdem uillarum presentibus et futuris, ut mensuram olei prescriptam missis supradicte congregationis uel eius successoribus in Arelato annis singulis dare studeant. Hec quippe auctoritas ut nostris et futuris temporibus, Domino protegente, ualeat inconuulsa manere, manu propria subscripsimus, et annuli nostri impressione signari iussimus.

Signum Ludouici serenissimi imperatoris.


Durandus diaconus ad uicem Fridugisi recognoui.

Data XIII Kal. Aprilis, anno, Christo propitio, IX imperii Ludouici piissimi Augusti, indictione Xu.

Actum Aquisgrani palatio regio in Dei nomine feliciter. Amen.





XIII. Eiusdem pro eodem monasterio. 
[Mabill., Annal. Bened., II, 124.]

In nomine Domini Dei et Saluatoris nostri Iesu Christi, Ludouicus diuina ordinante prouidentia imperator Augustus.

Omnibus fidelibus sancte Dei Ecclesie, presentibus scilicet et futuris, notum sit quia Tructesindus uenerabilis abbas, ex monasterio quod dicitur Aniana,  in honore Dei et Saluatoris nostri Iesu Christi necnon et sancte Marie constructum, nostre mansuetudini suggessit qualiter Arnaldus comes in pago Biterrense uillam de Cinciano, et casale proprium ex comparatione et acquisitione acquisiuit, et ipse Arnaldus per suum wadium domno Benedicto tradidit predictas res prefati monasterii Anianensis, quo mortuo missi nostri partibus nostris predictas res reuocauerunt. Petiit itaque predictus abbas Benedictus clementiam nostram, ut ipsas res de iure nostro in eiusdem monasterii ditione perpetualiter ad obtinendum tradidissemus, quod ita et fecimus. Petiit itaque nos Tructesindus abbas, ut nostrum preceptum super hoc negotio fieri iuberemus, per quod nostris futurisque temporibus ipse et successores  sui per eum securius et firmius eas possiderent, cuius petitioni assensum prebuimus, et hoc nostre auctoritatis preceptum fieri decreuimus, per quod decernimus atque iubemus, ut quidquid rerum suarum predictus Arnaldus ad prefatum monasterium Anianum predonauit, firmum et inuiolabile permaneat; ita uidelicet ut quidquid de ipsis uel in ipsis rectores et ministri supra memorati monasterii disponere atque ordinare uel etiam facere pro utilitate eiusdem monasterii uoluerint, absque ullius iniusta contradictione ordinent atque disponant, et faciant quidquid utilitati predicti monasterii congruere et  conuenire prospexerint. Et ut hec auctoritatis nostre preceptio firmior habeatur, et per futura tempora melius conseruetur, annuli nostri impressione subter eam signari iussimus.

Hirminmaris diaconus ad uicem Fridugisi abbatis recognoui.

Data XIX Kalend. Septemb., anno, Christo propitio, IX imperii domni Ludouici piissimi Augusti, indict.... Actum Carbonaco uilla palatio regio in Dei nomine feliciter. Amen.





XIu. Eiusdem pro eodem monasterio. 
[Apud D. Bouquet., ibid.]

In nomine Domini Dei et Saluatoris nostri Iesu  Christi, Ludouicus diuina repropitiante clementia imperator Augustus.

Si petitionibus seruorum Dei iustis et rationabilibus diuini cultus amore fauemus, id nobis procul dubio ad eternam beatitudinem promerendam profuturum credimus. Idcirco notum esse uolumus cunctis fidelibus sancte Ecclesie Dei et nostris, presentibus scilicet et futuris, quod Ermenaldus abbas monasterii nostri, quod dicitur Aniana, ad nostram accedens mansuetudinem, ostendit nostre maiestatis obtutibus quamdam preceptionem quam nos olim ad petitionem predecessoris sui Benedicti abbatis, ob amorem Dei et monasterii utilitatem, fieri iusseramus; de aduocatione uidelicet..... ad hoc in nostram preceperamus commendationem, ut liberius predicti  monasterii utilitates et necessitates procurare ualeret. Sed eodem aduocato diuina uocatione rebus humanis exempto, nostram expetiuit clementiam ut eamdem aduocationis curam Maurino uassallo nostro committeremus, Cuius petitionem nostris indigere auxiliis perpendentes, diuino tacti munere postulata concessimus, committentes eidem uassallo nostro, Maurino nomine, rerum monasterii sui curam, in acquirendis uidelicet iustitiis, et aliis faciendis. Propter hoc hos nostre auctoritatis apices ei successoribusque per tempora labentia sibi succedentibus fieri ac dari precepimus; per quos precepimus atque iubemus [ut] omnia quecunque predictus aduocatus sepe dicti monasterii Anianensis, nomine Maurinus, secundum legem quesierit, aut querentibus  obstiterit, aut iuste satisfecerit, atque legaliter diffinita fuerint, rata et stabilita permaneant, ubicunque ad loca et potestates seu ministeria cuiuscunque comitum aduenerit, undecunque de rebus eiusdem monasterii iustitiam quesierit, absque ulla dilatione secundum legem plenissimam reperiat, atque querentibus faciat. Et quia constat idem monasterium nostrum proprium esse, uolumus et precepimus ut sepe nominatus aduocatus nulla ullatenus testimonia super nostra eiusdem immunitate monasterii testes recipiat: sed quidquid iuste et legaliter quesierit siue defenderit cum nostre partis testibus, effectum rei euindicare et perficere studeat. Si quilibet uero aliquam dilationem in iustitiis faciendis  opposuerit, aut aliquam iniustam occasionem conatus fuerit adhibere, predicto aduocato iniunximus ut nobis renuntiet, ut nos illi, qui nostram iussionem neglexerit, secundum facti sui meritum retribuamus. Dixit etiam nobis predictus Ermenaldus abbas eo quod mancipia de monasterio sancti Martini, quod nos largitionis nostre munere ad predictum Ananiense monasterium concessimus, per loca diuersa fugitiua sint. uolumus ut predictus aduocatus ea querat; et ubicunque inuenta fuerint, et secundum legem Romanam tricennio se defendere uoluerint; et hoc predictus aduocatus ex propinquis eorum circumcinxerit, aut testimonia idonea dederit; fiat de eis secundum Romane legis sanctionem, ut tricennium ea excludere non possit. Et liceat ei  suas res proprias absque cuiuslibet interpellatione iniusta aut inquietudine quiete possidere; et quia memorata ad peragendum ei iniunximus, ab omni hoste uel wasta, siue ab omni publico seruitio immunem existere: quatinus aduocationem a nobis sibi iniunctam liberius atque utilius peragere ualeat. Licentiam etiam dedimus eidem abbati de minoribus atque leuioribus causis alium aduocatum mittere, qui prefati monasterii causas atque necessitates utiliter fideliterque administrare possit. Et ut has litteras esse uerius credatis, de annulo nostro subter eas iussimus sigillare.

Hirminmarus notarius ad uicem Hugonis recognoui.

Data XII Kal. Augusti, anno, Christo propitio, XXII  imperii domni Ludouici piissimi Augusti, indictione XIII.

Actum Stremiaco uilla in Dei nomine feliciter. Amen.





Xu. Eiusdem pro eodem monasterio. 
[Apud D. Bouquet., ibid.]

In nomine Domini Dei et Saluatoris nostri Iesu Christi, Ludouicus diuina repropitiante clementia imperator Augustus

Omnibus fidelibus sancte Dei Ecclesie et nostris, presentibus scilicet et futuris, notum sit quia olim adhuc in Aquitania constituti, et necdum imperiali honore et nomine celitus insigniti, beneficiauimus  quamdam uillam in pago Luteuense Aniani monasterii, que est in honore sancti Saluatoris, seu beate Marie uirginis, et Petri et Pauli apostolorum, atque archangeli Michelis dicata, petente nimirum Benedicto eiusdem monasterii tunc temporis abbate, et per auctoritatem nostram delegare curauimus. Sed quia deinceps diuinitus nobis imperiali solio sublimatis, easdem res potiori auctoritate roboratas fuisse necdum esse consisterat, uenerabilis Ermenaldus eiusdem monasterii abbas nostre supplicauit clementie ut denuo nostram auctoritatem super rebus uille, que dicitur Caussenas, accipere mereretur, per quam eas firmius possidere ualeret. Cui diuino amore et honore assensum prebentes, hos nostros  apices fieri iussimus, per quos decernimus atque sancimus ut iam dicta uilla Caussenas cum omni integritate sua diebus uite nostre beneficiario munere in dominatione et gubernatione Aniani monasterii rectorumque illius atque sustentatione fratrum in Deo Domino militantium persistat; et quidquid de ea iure ecclesiastico et modo beneficiario facere disposuerint, liberam habeant potestatem. Et ut hec auctoritas nostra firmior habeatur, de annulo nostro subter iussimus sigillare.

Signum Ludouici serenissimi imperatoris.

Hirminmaris notarius ad uicem Hugonis recognoui.

Data XIu Kal. Nouembris, anno, Christo propitio, XXIu imperii domni Ludouici piissimi Augusti, [a 1Kb] indictione  Xu.

Actum Aquisgrani palatio regio in Dei nomine feliciter. Amen.





XuI. Eiusdem pro eodem monasterio. 
[Apud Mabill., Acta SS. ord. S. Bened.]

In nomine Domini Dei et Saluatoris nostri Iesu Christi, Ludouicus diuina ordinante prouidentia imperator Augustus.

Si erga loca diuinis cultibus mancipata propter amorem Dei eosque in eisdem locis sibi famulantes beneficia opportuna largimur, premium nobis apud Dominum eterne retributionis rependi non diffidimus. Idcirco notum sit omnibus fidelibus nostris,  presentibus et futuris, quia placuit nobis pro mercedis nostre augmento ad monasterium quod dicitur Aniana, situm in pago Magdalonense, constructum in honore Domini et Saluatoris nostri Iesu Christi, et sancte ac semper uirginis Marie, seu aliorum sanctorum, ubi uenerabilis Hermenaldus abbas preesse uidetur, aliquid ex rebus tradere nostris, id est quamdam cellulam nuncupantem Gellonis, sitam in pago Lutouense, cum omnibus appendiciis suis, uel quidquid ibi Willelmus quondam comes, qui ipsam cellulam in causa domni et genitoris nostri construxit, seu et alii boni homines per strumenta chartarum tradiderunt. Et in predicto pago uillam que dicitur Magaranciate, et locum qui dicitur Castra-Pastura ad pecora eorum alenda,  seu diuersis usibus, cum terminis et adiacentiis suis. Et in eodem pago fiscum nostrum Curcenate cum omnibus adiacentiis suis. In pago quoque Biterrense fiscum nostrum, qui dicitur Miliacus, cum ecclesia sancti Paragorii et Miliciano uilla, cum omnibus appendiciis et adiacentiis suis. Et in eodem pago uillam-Cincianum cum appendiciis et adiacentiis suis. Et inter confinia de pago Rutenico seu Nemausense alpes ad pecora alenda seu alios usus quas dicunt Iaullo, cum terminis et adiacentiis suis, quas olim prefato monasterio per missos nostros Ragambaldo seu Fulcoaldo comite tradidimus cum  omni integritate, sicut a temporibus domni et genitoris nostri ab eisdem monachis possessum fuit. Et locum qui dicitur Auraria cum omni integritate, sicut olim a bone memorie Ermengarde regina predicto monasterio traditum est. Et in pago Magdalonense castrum quod dicitur Monte-Calmense, situm iuxta fluuium Araur, cum ecclesia sancti Hilarii, a termino eiusdem monasterii Anianensis usque ad terminum rerum, sicut genitor noster trans ripam prefati fluminis per suum preceptum ad proprium iam dicto tradidit monasterio, excepto proprium ingenuorum hominum quod infra coniacet. Et super prefatum fluuium, Caucinum ad pascua armentorum et alenda pecora seu alias utilitates, cum uillulis et omnibus aspicientiis suis. Et  alio loco Comaiagas cum finibus et adiacentiis suis, seu et Paliares cum appendiciis suis. Et in loco qui dicitur Sogrado, cellulam quam ipsi monachi edificauerunt cum adiacentiis suis. Omnia hec cum omni integritate, sicuti a misso genitoris nostri Caroli Leydrath archiepiscopo traditum et marmoribus per cruces et terminationes assignatum fuit, et ab ipsis monachis a temporibus genitoris nostri possessum. Et in ipso pago, in fisco nostro nuncupante Iuuiniaco, locum quod antiquo uocabulo Fons-Agricole dicebatur, nunc autem Noua-Cella appellatur, quam proprio opere ipsi monachi manibus suis edificauerunt; etiam et molina duo infra ipsius fisci terminum super fluuium Lero ab eisdem constructa cum omni integritate, sicut hactenus a  temporibus prelibati genitoris nostri quieto ordine tenuerunt; et inter mare et stagnum locum qui uocatur porcarias, quem sibi ad porcos alendum uel ad piscationis opportunitatem, seu alias adiacentias de locis eremis prefati monachi susceperunt, et a genitore nostro eis per preceptum collata sunt. Item in eodem pago illos segos cum ipsa piscatoria et plagis maris et fiscum nostrum adherentem illis qui nuncupatur Sita, qui est inter mare et stagnum, et subiungit pago Agatensi, cum ecclesiis, uillaribus, mancipiis plagis maris et piscatoriis, cum omnibus aspicientiis et adiacentiis suis, cum siluis et arboribus supra positis, usque ad locum qui dicitur Caraiacum, quantumcunque uel quomodocunque in eisdem locis idem genitor noster quondam ad suum  habuit opus. Et in pago Narbonense salinas que sunt nuncupante Ad-Signa, quantascunque noster missus Leibulfus comes eis designauit, cum terminis et laterationibus suis. Insuper et cellam iuris nostri, que est constructa in honore sancti Martini infra muros ciuitatis Arelatensis, cum omnibus que ad eam in eodem pago Arelatensi uel Auinionensi presenti tempore pertinent. Et locum qui est in pago Arausione, uocabulo Murenatis, quidquid ad ipsum locum pertinet; et uillam que dicitur Massacia cum omnibus appendiciis suis, habentem plus minus mansos XL, que est ex ratione predicte celle  sancti Martini; seu et insulam Suburbanam nuncupatam, que cingitur ab omni parte a Rhodano flumine, cum ecclesiis ac rebus seu appendiciis suis, sicut quondam Leibulfus comes per auctoritatem nostram cum Notone archiepiscopo ex suo alode [a 1Kb] excambiauit et iure possedit, atque per chartam donationis prefato contulit monasterio. Necnon et in pago Ucetico donamus cellulam proprietatis nostre, que nuncupatur Casa-Noua, que sita est iuxta locum qui uocatur Gordanicus, super fluuium Cicer, sicut eam et genitor noster quondam possedit, et nos olim prefato monasterio per auctoritatem nostram concessimus. Hec omnia prescripta cum omni integritate predicto monasterio per hanc nostre auctoritatis donationem perpetualiter concedimus  ad stipendia fratrum ibidem Deo famulantium, ita ut quidquid ab hodierno die et tempore de predictis rebus facere uel ordinare uoluerint ministri loci ipsius, libero in omnibus perfruantur arbitrio. Quam ob rem hanc preceptionem nostre auctoritatis pro firmitatis studio fieri iussimus: per quam omnino precipimus atque iubemus, ut nullus ex fidelibus sancte Dei Ecclesie ac nostris de prescriptis rebus a nobis prefato monasterio uel congregationi ibidem degenti concessis aliquid abstrahere aut minuere tentet, nec in ecclesiis aut loca uel agros seu reliquas possessiones predicti monasterii, quas moderno tempore per donationes genitoris nostri ac nostras seu ceterorum fidelium iuste possidere uidetur in quibuslibet locis, quidquid ibidem  propter diuinum amorem collatum fuit, queque etiam deinceps in iure ipsius sancti loci aut per nos aut per alios uoluerit diuina pietas augeri, ad causas audiendas uel freda exigenda, aut mansiones  uel paratas faciendas, aut fideiussores tollendos, aut homines ipsius monasterii tam ingenuos quamque seruos, qui super terram memorati monasterii residere uidentur, distringendos, nec ullas redhibitiones aut illicitas occasiones perquirendas ullo unquam tempore ingredi audeat uel exactare presumat. Et quidquid de rebus prefati monasterii fiscus sperare poterat, totum nos pro eterna remuneratione predicto monasterio concedimus, ut perpetuis temporibus in alimoniam pauperum et stipendia monachorum ibidem Deo famulantium proficiat in augmentum. Et quandoquidem diuina uocatione supradictus abbas et successores eius de hac luce migrauerint, quandiu ipsi monachi inter se tales inuenire potuerint, qui ipsam congregationem secundum  Regulam sancti Benedicti regere ualeant, per hanc nostram auctoritatem et consensum, sicuti in aliis eorum continetur preceptis a nobis uel genitore nostro sibi collatis, licentiam habeant semper eligendi abbates, quatenus ipsis seruis Dei qui ibidem Deo famulari uidentur, pro nobis et coniuge proleque nostra et stabilitate totius imperii a Deo nobis concessi uel conseruandi iugiter Domini misericordiam exorare delectetur. Et ut hec auctoritas nostris futurisque temporibus Domino protegente ualeat inconuulsa manere, manu propria subscripsimus, et annuli nostri impressione signari iussimus.

Hirminmaris notarius ad uicem Hugonis recognoui.

Data XII Kal. Nouembris, anno, Christo propitio, XXIu imperii domni Ludouici piissimi Augusti, indictione  Xu.

Actum Aquisgrani palatio regio in Dei nomine feliciter. Amen.




uolume back matter






INDEX RERUM ET uERBORUM AD SANCTI BENEDICTI ANIANENSIS CONCORDIAM REGULARUM. In hoc Indice reuocatur Lector ad numeros columnarum nostrarum.



A
    Abbas qualis esse debet, 755, 769. Ex congregatione eligendus, 755, 760. Non neophytus, 760. Eius ordinandi ratio, 762. Ordinandus ab episcopo, 761. Non olim tenebatur esse sacerdos, 893. Qualiter peccet in rerum temporalium administratione, 775. Ei rem monasterii uendere aut alienare non licet, 785. Non debet habere proprium, 775. Non debet uti libera potestate, 782, 1019. Sine eius permissu nichil faciendum, 1197. Debet reficere cum sua congregatione, 1255. Eisdem fratrum cibis debet esse contentus, 1107. Lauet pedes fratrum, 1201. Hospitum, 1217. Eius coquina, ibid. Litigare non debet, 760, 761. Cubare debet in dormitorio, 968. Eius lectus in medio dormitorii, 967. Quam curam gerere debet de excommunicatis, 1107.
    Abbatisse ordinatio ab episcopo, 761.
    Abbo  abbas, 798.
    Ablactatum, 833.
    Ablutio manuum ante sumptionem eucaristie, 1007.
    Abnegare semetipsum sibi, 799.
    Absentes ab oratorio pro utilitate monasterii, 1158. Absentium commemoratio in oratorio, 1313.
    Absolutionis forma, 1030.
    Absoluendi monachi excommunicati ritus, 1005, 1009.
    Abstentus, quid, 986.
    Abstinentia moderata, 1117. Qualis esse debeat, 1211.
    Abstinere aliquem, 986. 
    Acceptio persone, 771.
    Accusatio sui, 1025. Quam sit utilis, 1025.
    Acedia, 960. Eius remedia, 961.
    Achar, Achan, 982.
    Acta Apostolorum, 1221.
    Actum, coactum, 739.
    Adalardus  abbas, 793.
    Adalaricus , 1118.
    Adusto corpore puer manet immobilis, ne sacrificium interrumpatur, 990.
    Aedificans supra petram, uel super arenam, 725.
    Aegil  abbas Fuldensis, 793.
    Aegrotantes in itinere ut tractandi, 1089.
    Aegroti monachi ut tractandi, 1089. Ut tentandi, 1093. Non sunt fouendi in edibus parentum, 1096. 
    Aegyptiorum monachorum in suscipiendis monachis ratio, 1265.
    Aequare quid, 1286.
    Aesopus quomodo appellatus, 776.
    Aestate bis cibus sumendus est, 1137.
    Aetas iuuentutis, 767. Professionis religiose emittende, 767, 1307. Testamenti condendi, 1309. Aetates que facilius aut difficilius famem sustinent, 1097.
    Agapius impostor, 1222.
    Agaunense monasterium, 883. Eius officium, 891.
    Agenda quid, 896.
    Agricolarum mos, 1189.
    Aidanus  episcopus, 1210.
    , 902.
    , 1260.
    , 1260.
    Alabastrum, 1200.
    Albuinus presbyter, 837.
    Albus color uitandus mona his, 1248.
    Alcuinus seu Albinus, 893.
    Alexander Seuerus imperator, 799.
    Alleluia, 898. Quando dicendum, 898. In. Dominicis, 898. Eius intermissio in Septuagesima, 898.
    Altercari, 781.
    Alteri non faciendum, quod tibi fieri non uis, 799, 1320.
    Alto , 847.
    Amari plusquam timeri oportet, 758.
    Ambrosiana Ecclesia, 898.
    Ambrosianum, 888.
    Ambrosius , 888.
    Amor prelati erga subditos qualis sit, 771, 777.
    Amphictyon, 1105.
    Amphitheatrum spiritale, 922.
    Anachorete, 731, 733, 735, 746.
    , 1231.
    , ibid.
    , 889.
    Analogium, 889.
    Anastasius papa, 894.
    Anaxagoras Clazomenius, 863.
    , 1235.
    Andreas , 1221.
    Angeli referunt nostras actiones Deo, 839.
    Anglorum rex contentus cibis monachorum, 1217.
    Animarum regimen quam difficile, 772.
    Anniuersarie preces pro defunctis fratribus, 809.
    Annorum multitudo parum confert ad uite monastice perfectionem, 948. Annus probationi monachorum concessus, 1265.
    Anselmus  Cantuariensis, 748.
    Antecessus, 1121, 1291.
    Antiphona, 896.
    Antipolis, 1347.
    Antonius , 1117.
    , 785.
    Apes signo ad quietem uocate, 1156.
    , 912.
    , 1197.
    Apocrisiarius, 1209.
    Apollonius astronomus, 776.
    , 1320.
    , 890.
    Apostoli opus corporale faciebant, 1186.
    Aque nimius potus noxius, 1113.
    Ara Ditis et Proserpine subterranea, 966.
    Arcelle, 135.
    Area quid, 1184.
    Arelate Tertie, Sexte et None officium quando institutum 903
    , 364.
    Aristomenes, 863.
    Arsenius , 1224.
    Arsesius , 707.
    Artifices monasterii extolli non debent, 1259. Eiusdem artis simal habitent, 1262. Non accipiant opus sine permissu, 1262. Non eligant opus pro suo arbitrio, 795.
    , 1233.
    Arundo quis dicatur, 758.
    , 914.
    , 1076.
    Asa rex Iuda, 1096.
    Ascensa Domini, 1355.
    , , 732.
    Asturius  episcopus, 1142.
    Attentio in oratione, 1108, 1214.
    Attenuatus abstinentia quid faciat, 1072.
    Attonitus, 724.
    Audientes qui, 1010. Eorum genus duplex, 1010.
    Augustinus  componit librum de opere monachorum, 1175. Eius Regula, 768. Nullam composuit regulam eremitarum, 712. Eligit sibi successorem, 812.
    Aurelianus  Arelatensis episcopus; eius regula, 710.
    Aurelius Carthaginiensis episcopus, 1175.
    Auaritia fugienda, 1052. Insatiabilis, 751.
    Auiarium, 1046.
    Auitus  uiennensis episcopus, 891.
    Aydoinus episcopus Carnotensis, 952.

B
    Baculi usus apud monachos, 1239.
    Balnearum usus, egris concedendus, 1084, 1089, 1091. Sanis tardius, 1084. Noxius anime, 1084. Ante certas festiuitates concessus, 1193.
    Balneum unde, 1194.
    Bancor monasteria duo, 882.
    Bardi, 1229.
    Bardocucullus, 1229.
    Barnabas presbyter, 813.
    Basilii  Regula, 708.
    Basina sanctimonialis turbat suum monasterium, 1071.
    Baucalis, 987.
    Beda olim sanctus, et beatus appellatus, uenerabilis tardius, 1028.
    Bellerophon, 962.
    Benedicendi se mutuo in occursibus mos, 1330. Benedicete monachum, 1277. Benedicite, 738.
    Benedictio abbatis, 889. Ciborum et edentium, 1153. Merorum, 1132. Monachorum in exitu monasteru, 1079. Septimanariorum, 1074. Benedictiones, 895.
    Benedicti  Regule perfectio, 718 et seqq
    Biber, 1074. Biberes, 1074.
    Bibitio, 991.
    Birrus, 1244.
    Bisacia, 737.
    Bona latentia in quibusdam, 860.
    Bona, per que Deo parendum est, sunt a Deo, 724. Bonum omne ex Deo est, 81.
    Bracile, 1236.
    Bratiarium, bratiatorium, bratium, 1341.
    , 1153.
    Breue seu breuis, 1153.
    Breuiarium, 869.
    Bruta ineuntes olim inter demoniacos consistebant, 1010.
    Buccella, 1133.
    Buccellarii milites, 995.
    Buccellatum, 995.
    Burgundiofara, 855.
    Burgundofar, 855. 

C
    Cacabus, 737.
    Cecilianus archidiaconus, 747.
    Cedentis alterum pena, 1367. Cedere inuicem in monasterio non licet, 1366.
    Celibatus professio, 1307.
    Cesar male cinctus, 1251.
    Cesar spiritalis, 766.
    Cesarie due, 925.
    Cesarius  Arelatensis, 1029. Eius Regula, 710. Attentio in oratione, 925. Meditatio de rebus diuinis etiam dormiendo, 997.
    Cain maledictio, 945.
    Caini heretici, 904.
    Calamus quassatus non conterendus, 758.
    Calceamenta monachorum, 1232.
    Calcearium, 1049.
    Caldellus, 1120, 1133.
    Caldus, 1135.
    Calige, 1232. Clauate, 1254. Follicantes, 1247.
    Cama, 1248.
    Cambuta, 953.
    Camisie, 1248.
    Campsate, 1206.
    Candela quid, 968. Ardens noctu in dormitorio, 964, 968
    Candor, 750.
    Canonice hore unde, 1206.
    Canonice mulieres, 950.
    Canon officium diuinum, 1205. Mensura; quam colonus reddit domino suo, ibid..
    Capilli monachorum in confessione positi, et Deo sacrati, 1300.
    Capitale, 1236.
    Capitis demissio omni in loco, 866. Lotio, 1193. uelatio inter uescendum, 1105.
    Carmina, 748.
    Carnes haud apponende monachis, 1115, 1123 Infirmis et omnino debilibus concesse, 1085. Et longo itineri destinatis, 1129.
    Carnotensis comitatus a quo institutus, 952.
    Caro mollibus uestita uires resumi aduersus animam. uehementius impugnat monachum recens conuersum, 1297.
    Caroli Magni uersus, 1217.
    Carricare, 738
    Casinenses monachi, 864 et seq.
    Cassiani error, regula, sanctitas, 708, 1036.
    Caste quid, 756.
    Casula quid, 1032.
    Catechumeni nouitioli, 1263. Penitentes, 1010.
    Caucellus, 1134.
    Caucus, 1134.
    Causa culpa, 1001. Defensio, 754. Potestas, 938, 1168.
    Causari, 760, 774.
    Causarius, 761.
    Causatio, 774.
    Causator, 760.
    Cauti, 1289.
    Cautio, 1229.
    Cautum, 1289.
    Cella egrotorum, 971, 1084, 1091. Hospitum, 1215. Nouitiorum, 1263. Monachorum, 1178. Senum, 971. uarie eius acceptiones, 1083. Custodia: quot in una olim monachi habitabant, 971. Ut paradisus habenda, 805.
    Cellararii dotes, 1041. uasa ei consignanda ab hebdomadario, 1048. Neglector fratrum iudicandus cum impiis, 1047, 1050.
    Cellarium, 1025.
    Cellarius, 1041.
    , 1010. 
    , 1010.
    Chidunius episcopus, 998.
    Chilpericus Burgundionum rex, 712.
    , 1236.
    , 1236.
    , 1245.
    Christus uia, 844. Eius passiones imitande, 1023. Fleuisse legitur, non risisse, 863. Prandisse non legitur, 1145. Prandisse probatur, 1145. et , 776. In hospite suscipiendus, 1215. Sub uultu pauperis, 1049.
    Chrodieldis monacha turbat suum monasterium, 1071.
    Cibi monachorum iidem, 1159, 1163. Abbatis et monachorum etiam iidem, 932. Senum molles et delicati, 1100.
    Cicindelus, 1149.
    Cilicina uestis uitanda monacho, 1250.
    Cilicium, 1013.
    Cincti dormire debent monachi, 964, 966.
    Cinguli soluendi mos petendo ueniam, 1012, 1013.
    Circa quid, 1178.
    Circare quid, 1178.
    Circelliones, 748.
    Circellum quid, 1339.
    Circitores, 1178.
    Circumcelliones, 747.
    Cistertiensium monachorum deuotio, 917.
    Clamitatio rusticitatis signum, 991.
    Clamor uitandus in oratione, 933, 1213.
    Claudii imp. socordia, 772.
    Claustrum monasterii, eiusque partes et usus, 1179.
    Claues monasterii et officinarum nocte dande sunt abbati, 1341.
    Claui in caligis, 1224. Quales, 1224.
    Clauis forensis, 1222.
    Clerici olim artificio sibi uictum querebant, 1175. In hospitium exceptis maior honos exhibendus est, 1210. Possunt recipi in monachos, 1315. Quomodo in monasterio recipiendi, 1315. Habitu monachico donabantur ante annum elapsum, 1313. Monachi sub potestate episcopi, 1322.
    Clusura, 1057.
    Cochlear signare, et lambere, 1228. 746.
    Cochlearium, 831.
    Cena olim uespertina, 1145. In prandium mutata, 1136. Ad eam non dicebatur psalmus, 1163.
    Cenobite, 730, 733, 735.
    Cenobitice uite laus, 740 et seq., 746.
    Cenobium, 733.
    Cogitationes male prelato reuelande, 846, 848. Sancte in lecto habende, 969.
    Collatio, 979.
    Collecta, 1155. Duplex in monasteriis S. Pachomii, 986. Ab ea non exeundum sine licentia, 1156. Collecte orationis formula, 851. Cuius erat eam dicere, ibid. Loco benedictionis post Euangelium, 894.
    Colmannus , 1217.
    Colobium, 1237.
    Color uestium qualis, 1251.
    Columbanus  abbas, 712, 881, 1227, 1258.
    Columbe  Tabennensis preclarum dictum, 958.
    Comam nutrire haud decet monachum, 1244.
    Comedere ante statutam horam non debet monachus, 1160, 1163, 1164. Neque extra suum monasterium, 1210. Quando id ei permittitur, 1211.
    Commeatus, 949.
    Commendare, 942.
    Commendatum, 941.
    Communicare, 1211.
    Communicatio uirtutum et bonorum spiritalium inter monachos, 960.
    Communiter, 817.
    Complere, 850.
    Completa, 853, 913.
    Completio, 1151.
    Completorium, 913, 1147.
    Compluticum monasterium, 1142.
    Concordia Regularum, 715, 718.
    Confessio culpe, 1025. Non reuelanda, 854. uenialium cuilibet, 1028, 1030. Turpium non erubescenda, 847. Eius utilitas, 853. Humilis, 866. Ante mensam, 854. Ter in die, 853. Confessio pro capsa seu tabernaculo, 1300.
    Confitemini Domino quoniam bonus, 895.
    Confiteri quibus oportet, 846.
    Conradus rex Romanorum, 917, 1217.
    Consentientes alterius peccato, 1364.
    Consilium sumendum, 791. Quomodo, 791. Sine illo nichil faciendum, 793, 797.
    Consistentes, 1309.
    Consuetudinis uis, 867.
    Consuetudo pro annona et uictu solitis, 1160.
    Contentio fugienda, 793.
    Conticinium, 875.
    Continentie laus, 1125. Mensura, 1127.
    Conualescentes ut tractandi, 1089.
    Conuenire quid, 897.
    Conuentus abbatum initio mensium, 786.
    Conuersi, 732, 1332.
    Conuersionis morum uotum quale, 1266.
    Coqui hospitum ad annum, 1218.
    Coquina abbatis, 1217.
    Corona clericorum, 1244.
    Corporale, 1301.
    Corpus, congregatio, 996.
    Crapula fugienda, 1115.---Unde dicta, 1115.
    Crassus , 863.
    Crucis signum, 1157. Pani olim impressum, 1056.
    Crucitus, 911.
    Cuculla, 1229. Segestrata, 1253.
    Cucullio, cucullus, 1229.
    Cucuma, 737, 1254.
    Culpa latens cui reuelanda, 1025. In eius animaduersione que sunt consideranda, 985.
    Cuminum, 1199.
    Cursus pro horis canonicis, 1164.
    Cuspus quid, 1255.
    Cypressine uirge episcoporum, 954.

D
    Debriare, 1134.
    Decaluare, 1001.
    Decanus quid, 958. Officium, 962. Qualiter eligendus, 950. In militia, in claustris, in iudiciis, in funeribus, 949.
    Decas, 852.
    Decurio, 949.
    Defendere inuicem in monasterio non licet, 1359.
    Deieiunatus, 1352.
    Delicati leuius et melius habendi, 1069, 1072.
    Deo gratias, 1335.
    Desideria non implenda, 838.
    Desiderius impostor pseuderemita 747.
    Detractio fugienda, 806, 1072.
    Detractoris pena, 973.
    Deum inquirere quanta intentione oportet, 932.
    Deus monas, 731.
    Deus Deus meus, etc., 895.
    , 780. 
    Diaboli exsufflandi mos, 1040. Qualiter monachos perdit, 796.
    Diacon, 1326.
    Diaconatus genus sacerdotii, 1323.
    Dieta in morbis qualis esse debet, 1088.
    Dictare pronuntiare, 1168.
    Diei initium apud Iudeos et Athenienses, 1143.
    Dies quibus sponsus est nobiscum, 1353.
    Dietmarus cellerarius penas inferni euadit ob caritatem in fratres, 1043.
    Difficiliora ad abbatem referenda, 941.
    Dilectio carnalis fugienda, 947.
    Dionysius Exiguus, 1210.
    , 931.
    Diptycum quid, 762.
    , 995.
    Dirigendi fratres in uia quomodo, 1343.
    Discincti lasciui, 1251.
    Disciplina pro flagellatione, 812.
    Discipulus Christi uerus, 745.
    Discretionis uirtus, 759, 1117.
    Dissimulare peccata pusilli est animi, 772.
    Distrahere, uendere, 1261
    Distribuere oportet cuique prout opus est, 1067.
    Distringere, districtus, 1375.
    Diuites in seculo non extollantur in monasterio, 1071. Blandius fouendi, 1072.
    Doctrine gradus in Ecclesia, 740.
    Dec Idumeus, 945.
    Dominico die non est operandum manibus, 1182. Ieiunare nefas, 1440. A quo id institutum, 1353.
    Dominicarum supplementum in Quadragesima, 1146.
    Domna, 1328.
    Domnus, 1328.
    Domus uarie, seu classes in monasterio S. Pachomii, 947.
    Donatiste frequentius suos psalmos canebant, 901.---Donatistarum psalmi, 916.
    Donati regula, 712, 713.
    Donatus  abbas, 713.
    Donatus  episcopus uesontionensis, 713.
    Dormire in uno loco debent monachi, 963. Nefas post uigilias nocturnas, 873, 875.
    Dormitorium, 939.
    Dorotheus , 820, 1065, 1087.
    Dorsennus, 751.
    Dositheus , 857, 1065, 1085, 1087.
    Dubia lux, dubius dies, 1189.
    Dulciamina diebus festis monachis danda, 1121.
    Duplex animo, 1331.
    Duplicitas in oratione, 931.
    Dura omnia predicanda nouitio, 1264.
    Dyas, 751.

E
    Ebrius quidam pro martyre cultus, 748.
    Ebullire quid, 1157.
    , 1237.
    Egredi monasterio non oportet sine permissu, 1348, 1351.
    , 884.
    , 1263.
    Eiectio ex monasterio, 1287.
    Eleazarus, 1124.
    Electio prelatorum iuxta ordinem receptionis non facienda, 951.
    Eleemosyna, 1226. Omni petenti danda, 1049. Quo danda est in monasterio, 1061.
    Emmanuel Comnenus imp., 1136. 
    Encratite neretici, 1222.
    , 749.
    , 810.
    Enthece 763.
    , 1220.
    , 1220.
    , 905.
    Epiphanius  Ticini episcopus, 1085.
    Episcopi non debent precipere monachis ut edant uolatilia, 1123. Mittunt eulogias, 1224. Iis inconsultis non est eiiciendus monachus, 1038. Eorum potestas in presbyteros et clericos monachos, 1325.
    Eptaticum quid, 1146.
    , 1231.
    , 1231.
    Equorum multitudo in abbatibus damnata, 787.
    Eratosthenes, 776.
    Eremite, 731, 746.
    Eremiticus status non obest uoto stabilitatis, 1266.
    Erminoldus  abbas et martyr, 768, 798.
    Euangelium dum legitur, stare oportet, 393.
    , 902.
    Eucaristie sumptio in parasceue, 1202. Quando sumebatur a monachis, 1050.
    Euchite heretici, 1175.
    Eugendus  abbas, 1233.
    Eugenie  humilitas, 1238.
    Euirescere, 821.
    , 1213.
    , 1223.
    Eulogie uaria significata, 1223. Non accipienda a monachis sine permissu, 1226. Eius usus, 1226. Non dabatur excommunicatis, 1224.
    Eutropius  ualentinas episcopus, 713.
    Euoriacas monasterium, 855.
    Exagella, , 1311.
    Excommunicandi monachi ratio seu norma antiqua, 520.
    Excommunicari quis debeat, 973.
    Excommunicati in cellulas separatas retrusi, 1002. Se eis iungere non licet, 1015 et seq. Licet resalutare, 999. Quomodo satisfaciant, 1009. Ante fores ecclesie, 1002.
    Excommunicatio ad certos dies uel annos olim determinata, 993. Benedictina maior, 999.
    Excarrico, 738.
    Ex corde recitare, 890.
    Excusare quid, 1266.
    Expansis manibus orare, 923.
    Exponere, expositio, 1271.
    Expulsio a monasterio, 988.
    Exsuffiare, 1020.
    Exuuie, 1285.

F
    Fabulis abstinendum in ecclesia, 989.
    Facitergium, 1056.
    Factis implendum quod docetur, 781.
    Familiaritas particularis uitanda, 1152.
    Fara  abbatissa, 855.
    Faro  episcopus, 855.
    Fasciis pedes inuoluere, 1233.
    Fauus mellis die festo patribus ab angelis datus, 1121.
    Feminalia, femoralia, 1235.
    Feminarum familiaritas fugienda monachis, 987, 1326. Feminarum habitu uiri induti Kal. Ian., 1141. Feminis sacras pallas tangere prohibitum, 1301.
    Ferarum profusa multitudo in circo, et in amphitheatro, 921.
    Ferarum formam homines induti Kal. Ian., 1141.
    Fercula fratrum equalia, 1107.
    Feria quinta non ieiunandum, 1200, 1144.
    Ferie monachis non sunt super terram, 1128.
    Ferie in quibus ieiunia conquiescunt, 1139.
    Fernandus Castelle rex, 1217.
    Fermentum iustitie, 769.
    Ferramenta spiritalia, 815. Ferramentorum cura ut gerenda, 1055, 1056. Ferramentum quid, 815.
    Ferreolus  martyr, 711.
    Ferreolus  episcopus Uceticensis, 711.
    Ferreolus  episcopus Lemouicensis, 711.
    Festinandum ad opus Dei, 1164.
    Festis diebus pulmentaria augenda, 1122, 1124.
    Fictilia monachorum uasa, 1073.
    Filii nobilium uel ignobilium non sunt in monasteriis docendi, 1098.
    Fimbrie, 748.
    Fimella, 1339.
    Finis malus, 802.
    Firminus  Uceticensis episcopus, 711.
    Firmitas, 1224.
    Firmus, 1288.
    Flagellationis Pauli tabula antiqua, 998.
    Flauius Rhemensis episcopus, 553.
    Flentes quinam dicti, 1009.
    Flexuosa uerba, 828.
    Formaria, 940. Formarius, 940.
    Formosi non sunt altis preferendi, 782.
    Fornicationis remedium, 848.
    Fortior pro maiore, 765.
    Fortuitu, 1102.
    Fossatum, 849.
    Fructuosus  abbas, 711.
    Fructuosus  episcopus Bracarensis, 711, 1142.
    Fructuosus  episcopus Segouiensis, 712.
    Fruticare, 869.
    Fulgentius  episcopus Ruspensis, 172, 454.
    Furti rens ut tractandus, 1000. Quasi adulter habendus, 1000.

G
    Galbanatus, 1245.
    Galbanis, 1245.
    Galbanum, 1245.
    Galleta, 1133.
    Galli  monasterium, 865. Eius disciplina, 917.
    Gallica, 1054, 1246.
    Gallicarii, 1262.
    Gallicinium, 875.
    Gallicula, 1347.
    Gallogreci buccellarii, 995.
    Galnabis, 1248.
    Galuus, 1245.
    , 1346.
    Garum, 1346.
    Gastrimargia 751.
    , 751.
    Gaudium spiritale, 1195.
    Gauisci, 1067.
    Genouefa . 1353.
    Genua osculari in signum reuerentie, 764. Quando in ecclesia curuantur, 1141.
    Genuflexiones in orationibus, 1203. Inter psalmos, 930.
    Georgius  monachus martyr, 1085.
    Gerardus  abbas, 798.
    Gillo, 986.
    Gillonarii, 986.
    Gloria Patri, etc. Diuersa ratione olim cani solitum, 886. Arianorum, 886. In responsoriis, 889. 
    Glutto, 737.
    Gluttum, 737.
    Gosuinus  abbas, 871, 961, 1123.
    Gothis sabbatum celebre otim, 1143.
    Graduum humilitatis ratio, 837.
    Greci quidam tollentes ossa mortuorum pro reliquiis, 747.
    Gramma quid, 1130.
    Granum leguminis non contemnendum in monasterio, 1077.
    , 1058.
    Graphiarium, 1058.
    Graphium, 1057.
    Grate, 836.
    Gratie post cibum agende in ecclesia, 1153.
    Gratus, 836.
    Gregorii  Neocesariensis, 900.
    Guido  abbas, 1026.
    Guillelmus  comes, 843.
    Guillelmus Londoniensis seditiosus suspensus, pro martyre cultus, 747.
    Gyrouagi, 735, 736.

H
    Habitus monachorum similis, 1196. Ordinatus seu ornatus, 1241. Non pretiosus nec nimis abiectus, 1243.
    Haymo Halberstatensis auctor commentariorum in Epistolas Pauli, 1030.
    Hebdomade sancte ieiunium, 1202.
    Hebdomadarii culine, 1073.
    Helenus  episcopus, 876.
    Hellen monachus, 876.
    Hemina, 1129.
    Heraclii episcopi electio, 813. Successor sancti Augustini, 813.
    Herluca , 847.
    Hieme semel in die edendum, 1137.
    Hierax hereticus, 916.
    Hieronymus , 707. Eius Regula, 708.
    Hippias sophista, 1185.
    Hippo regius, 823.
    Historia, 1285.
    Homicida animarum malus prelatus, 788.
    Hominis natura, et perfectio septenario consistit, 899.
    Honor olim monachis et clericis exhibitus, 1339.
    Hora operis Dei a quo nuntianda, 1167.---Hora refectionis, 1137, 1141.---Hore incompetentes, 1180.---Hore monasticis exercitiis congrue, 1175, 1181, 1182, 1187, 1193.---Hore canonice unde appellate, 1205. Possunt recitari laborando. 1051. Earum olim diuersitas, 901. Quindecim in monasterio sancti Fructuosi abbatis, 786. Septem diurne, 903.
    Horatici uisio, 1157.
    Hordeaceus panis cibus penitentium, 1001.
    Hortulani officium, 1343.
    Hortus in monasterio, 1342.
    Hospites qualiter suscipiendi, 1215. Ducendi in oratorium, 1216. Iis seruire debet nouitius, 1261, 1275, 1277. Eorum aduentu aliquid fratribus augendum, 1122. Eorum custodia, 1221. Stabilitas in monasterio, 1222. Humanitas qualis est eis exhibenda, 1216.
    Hugo  abbas Cluniacensis, 1117.
    Humanitas, 992.
    Humanum, 992.
    Humbertus discipulus sancti Bernardi, 863.
    Humilis suffert omnia, 1333
    Humilitas, 835, 1333
    Hymni a sanctis Patribus compositi in Ecclesia cani possunt, 888.

I
    Ibices, 717.
    , 718. 
    , 718.
    , 1368.
    Idoneus, 962.
    Ignis erumpens e sepulcris, 856. Ex silice elicitus in lucernario, 907.
    Imitatio, 868.
    Imperanti contraria legi Dei non obediendum, 1370.
    Imperare nichil debet prelatus quod non ipse prior fecerit, 767, 781.---Imperare oportet monacho uoluntati eius contraria, 1297.
    Imperatori seu regi ut Deo parendum est, 816.
    Imponere psalmum, 1168.
    Impositio, 1168.
    Improbitas, 975.
    Improbus, 975.
    Impulsare, 1272.
    In impossibilibus obediendum, 1357.
    Inequalitas pro morbo, 785.
    Inchoatio boni non est sine gratia Dei, 723.
    Incipientes nouitii dicti, 1250, 1263.
    Inclusi in monasterio duplices, 971.
    Inclusionis in monasterio bonum, 1337.
    Incessus qualis, 808, 867.
    Incorrigibiles monasterio expellendi, 1029.
    Increpatus monachus quid faciat, 1373.
    Index pro campana, 966.
    Indicere, 1200.
    Infans et puer idem sancto Benedicto, 1097.
    Infantium etas, 1196. Eorum potiones, 1136. Ut puniendi cum falluntur in oratorio, 1165. Indulgentius habendi, 1197. Qualiter tractandi, 1100.
    Inferiorem se omnibus debet iudicare monachus, 857.
    Infirmi et egroti differentia, 1023.---Infirmi fratres ut tractandi, 1083 et seq. Cum eis plus datur quam ceteris non debent esse elatiores, 1068 et seq., 1072. Eorum cellarium et coquina, 1085, 1091, 1092. Quomodo se gerant, 1083.---Infirmum animo frequentius operari oportet, 1095.
    In gratiis tuis, 836.
    Ingratus, 836.
    Ingredi, ingressus, 867.---Ingredi non licet monacho in cellarium et ceteras officinas, 1349.
    Iniuriosus  episcopus, 904.
    Instrumenta bonorum operum, 797.
    Interdiana prandia, 1119, 1139.
    Interranea, 1295.
    Interrogatio, 1156.
    Intice, 763.
    Inuidia tormentum, tortor, 732.
    Inuidorum ingenium, 977.---Inuidus contentionis amator, 1377. Alterius meritum in sui tormentum conuertit, 1378. uix alteri subiicitur, 1378.
    Inuitos Deus non conuertit, 1036.
    Ira non perficienda, 800.
    Iracundia fugienda, 812.
    Isidorus  episcopus Asturicensis. 744.
    Isidorus  episcopus Hispalensis, 711. Eius Regula, 721, 1031.

I
    Iaculatorie orationes, 934.
    Ieiunium, 807. Relaxatur egrotis, 1093. Nullum olim a Paschate usque ad Pentecosten, 1137. Usque ad nonam, 1163. Monachorum, 1160. Quarte et sexte ferie, 1138. Kal. Ian., 1141. Quadragesime, 1137, 1198. Hebdomade sancte, 1202. Parasceues, 1202. Sabbatini cur nulla fit mentio a sancto Benedicto, 1143.
    Ioannis abbatis responsum, 820.
    Ioannes  Alexandrinus patriarcha, 1049.
    Ioannes  Chrysost., 1105.
    Ioannes  Euangelista, 1221.
    Ioannes  Gualbertus, 1217.
    Ioannes  Marre episcopus Condomensis, 787.
    Ioca monachis interdicta, 990. Etiam honesta uitanda, 825.
    Ioseph  faber ferrarius, 1186. Faber lignarius, 1186.
    Iudicare quemquam non oportet, 958.
    Iudicia Dei timenda, 807.
    Iudicium pro iustitia, 756.
    Iugum Christi quibus suaue, 820.
    Iulianus  Sabba, 901.
    Iunci madefacti ad faciendas mattas, 1348.
    Iuniorum mores, 797. Officium, 796.
    Iurandi consuetudo abiicienda, 1251.---Iurare prohibitum clericis et monachis, 810.
    Iustus  martyr, 1141.
    Iutta quid, 1133.

K
    , 737.
    Kal. Ianuarii ieiunium, 1141.
    , 1248.
    , 968.
    , 1205.
    , 1231.
    , 1041.
    , 1025.
    , 1025.
    , 1041.
    , 1084.
    , 1084.
    , 1056.
    , 939.
    , 1129.
    , 831.
    , 1105.
    , 1339.
    , 1203.
    , , 1329.
    , 1213.
    Kyrie eleison, 895.
    , 1329.
    , 1329.

L
    Labor manuum moderatus esse debet, 1184. Labor manualis in officio nocturno, 881.
    Laborandum manibus quare, 1184. Laborans non plus requirere debet a consuetudine, 1124.
    Lena, 1236, 1256.
    Laici fratres, 1332. Laici non debent reficere cum monachis, 1255.
    , , 751.
    Lampades uitree, 968.
    Lambda mater Cypseli appellata, 776.
    Lamberti cuiusdam secularizatio, 1304.
    Lamperius hereticus, 900.
    Languidus non debet edere quecunque cupit, 1086, 1088.
    Largire pro largiri, 736.
    Laudes quid, 895. Pro alleluia, 879.
    Laudes Deo soluere statis horis uetus Ecclesie institutum, 899.
    Laus tibi, Domine, etc., 900.
    Laus perpetua in quibusdam Ecclesiis, 883.
    , 732, 733.
    , 732.
    Lauacrum egrotis concedendum, 1089, 1091.
    Lazarus diaconus, 813.
    Lectio in lecto, 1117. In mensa, 1101, 1107. In medio refectorio, 1107, 1110. Lectioni uacandum, 1176. 
    Lectiones Nocturnorum, 892.
    Lectoris mense benedictio, 1107, 1110.
    Lecti monachorum frequenter uisitandi, 804. In singulis singuli iaceant monachi, non duo in uno, 969. In eis pia oratio et meditatio esse debet, 1149. Eorum stramenta, 1236.
    Lectisternium pro lecto, pro sacro, 965.
    Lectrum, 889.
    Legerenses monachi, 857, 1215, 1357.
    Leontius patriarcha Antiochenus Arianus, 887.
    Leporius presbyter Gallus, 812.
    Leporius presbyter Afer, 813.
    Lerinenses monachi, 1031.
    Leuitonarium, 1237.
    Lex diuina, 1216.
    Liberti duplices, 962.
    Libra sancti Benedicti, 1114. Una sufficiat in die monacho, 1114, 1120. Romana, 1114.
    Librorum piorum ectio quam utilis; paganorum noxia, 1177.
    Ligature, 749.
    Ligni usus pro campana, 1155.
    Ligula, 831.
    Lineis uti non debet monachus, 1246. Nec lineis fasciolis, 1252.
    Lingula, 831.
    Linostima uestis, 1252.
    Liquamen quid, 1346.
    Litania, 895.
    Littera incepta non perficienda audito signo, 1157, 1162.
    Litterarum neglectus quid peperit monasteriis, 1368.
    Littere non recipiende, nec scribende sine permissu, 1063, 1223.
    Littere commendatitie, 1008. Solutorie, 749.
    Locutio fugienda in opere Dei, 919.
    , 796.
    Loqui non debet monachus nisi interrogatus, 861, 1210, 1221. Nec cum hospite, 1351. Nec secularia, 1351.
    Lordicare, 738.
    , 738.
    Lotio uestimentorum, 1251. Pedum in cena Domini, 1201. Rerum in parasceue, 1203.
    Lucernarium quid, 905. Eius celebrandi ritus, 905. Dupliciter sumptum, 907.
    Lucilla mulier Donatistarum fautrix, 747.
    Lucretius episcopus Deensis, 729.
    Lumborum accinctio castitatis symbolum, 1250.
    Lumen offerre, 906.
    Luminis exstinctio in parasceue, 1203. Accensio in Sabbato sancto, 1203.
    Lux dubia, 1189. Lux in dormitorio, 1148, 1149. Luce diei omnia agenda in monasterio, 1139.
    Luxurie origo, 1118.
    Luxuria, redundantia, 827.
    , 905.
    , 905.
    , 1189.
    , ibid.
    Lyra, 899.

M
    Macarii plures, 707, 708.
    Macarii Regula duplex, 707, 708.
    Mecenas discinctus, 1251.
    Mafortes, 1238. Mafortium, 1238.
    Magistri Regula, 713, 714.
    Maior quis, 1018.
    Maior domus, 952.
    Maiorum exempla sequenda, 859.
    Mala alterius reuelare quando licet, 806.
    Maledicere non oportet, 806. 
    Malorum materies et causa, 815.
    Mandatum, 1015.
    , 1015.
    , 1015.
    Manibus expansis orare uetus consuetudo, 923.
    Manicationes, 889.
    Mansio, 1354.
    Manuale, 889.
    Manuariolum, 1253.
    Manum alterius tenere monacho nefas, 987.
    Manumissio duplex, 791.
    Mappula, 1237.
    , 1238.
    Marcelli pape decretum apocryphum, 1305.
    Martiani imp. lex, 811.
    Martini  monachi, 1131.
    Martinus  nigro colore usus, 1234.
    Martyres hereticos colere prohibitum, 747. Martyrum falsorum membra uendentes, et adorare suadentes, 747. Martyrum reliquias uendere prohibitum, 747.
    , 1213.
    Massaliani heretici, 1175.
    Matta. 1235.
    Mattarii, 1235.
    Matutinorum solemnitas ut agenda, 894. Matutini, 894. Matutini aliquando uigilie nocturne, 894. Matutine laudes quando dicende, 877. Qualiter priuatis diebus agantur, 895.
    Maurus , 1258.
    Maximi  Cesar Augustani Chronicon, 712, 713.
    Maximus  Reiensis episcopus, 772.
    Mazalini  abbatis uisio, 779.
    Mediocritas, 1117.
    Meditari loqui, 1183. Cantare, 1216. Legere, 1354.
    Melanthius insignis helluo, 752.
    , 1070.
    Memoriosus, 801.
    , 1070.
    Mendacium fugiendum, 812.
    Mendacis pena, 973.
    Menedemus Eretriensis, 1185.
    Mensa abbatis, 1255. Quare in ea comedere debent quidam fratres, 1256.
    Mensa substantia, et possessio communis, 1270. A mense consortio exclusio, 985.
    Mensibus omnibus idem numerus pulmentariorum, 1113.
    Mente orandum, 917.
    Mentis cum uoce concordia inter orandum, 917. Diuagatio, 918.
    Mentio pro mendacio, 852.
    Mentiosus, mendax, ibid.
    Menwercus  episc. Paderbornensis, 1116.
    Merx, 1136.
    , 902.
    Meum hoc est non debet dicere monachus, 1059, 1063.
    Mice non perdende, 1027.
    Milites in tabulas relati, 1275. Eorum sacramentum ibidem puncture, ibid. Calige clauate, 1254. Labore exercendi, 1096.
    Mille abbates in uno monasterio, 886.
    Mina pro minatione, 1353.
    Minima peccata uitanda, 834, 978.
    Ministri egrotorum, 1086, 1088, 1091.
    Minor pars que sanior sit, in electione preualere debet, 755.
    Misericordia potior iustitia, 756.
    Misnensis Ecclesia, 883.
    Missa pro missione, 911.
    Misse pro horis canonicis, 1154.
    Misse celebrande hore diuerse, 912.
    Misse seu collecte inter psalmos, 879, 911.
    Misse Sabbati sancti, 1201.
    Missas tenere, 1314.
    Mithres et Mithriaca sacra, 1141.
    Mixtum. 1105.
    , 800.
    Modus optimus, 757. Modus pro numero, 1354
    Molina riuulus, 1142.
    Monache prohibentur tangere pallas sacratas, 983.
    Monachi officium, 743. Monachorum quatuor genera, 729. Sex genera, 745. Monachi raro foras procedere debent, 1336. Nec soli, 1090. Extra monasterium laborantes non pretereant horas canonicas, 1203. Exeuntes proprio uitio, aut eiecti quoties recipiendi, 1035. Desertores in ultimo loco suscipiendi, 1038, 1039. Eiecti sub cura episcopi, 1037. Fugitiui in alio monasterio non recipiendi, 1037. Suo monasterio restituendi, 1040. Fiunt officiales presidis prouincie, 1040. Eorum cibus uilis esse debet, 1117. Non uescantur cibis secularium, 1209. Extra monasterium non comedant, 1209. Necessaria equaliter accipere non debent, 1067. Nigri, 1232. Operari debent manibus, 1175, 1185. Operando meditentur et psallant, 1187. Operantes nichil debent loqui seculare, 1183. Non recipiendi pretio 1298. Quidam in suis edibus uitam monachicam ducebant, 1302. Abscedentibus bona que intulerant monasterio non reddenda, 1299. Non suscipiendi in alieno monasterio sine consensu sui abbatis, 1219. Peregrini ut suscipiuntur in monasterium, 1315. Imperfectiones, 960. Monachum que faciant, 1303. Quidam correptus in uisione ob sputamenta, 932. Imperfectus saluatus, quia neminem iudicarat, nec iniurias ultus fuerat, 959. Mortuus ad galline morsum, 1116. Monachus unde dicitur, 731 et seq. Monachi uagi descriptio, 1211.
    Monasterium claudendum tempore refectionis, 1161. Mutatio non facile probatur, 1317. Que requiruntur in eiusmodi mutatione, 1317. Notum quod dicitur, 1319. Commoditates, 1333.
    Morbi quotidiani spernendi, 1297. Ex ignauia, ibid.
    Mors, 802.
    Mortificatio triplex, 836.
    Moyses appellatus, 776.
    Mozarabe Ecclesie ritus in lucernario, 906.
    Multiloquium in oratione quid, et fugiendum, 929.
    Munditias facere, 1073.
    Munuscula accipere monachis non licet, 1225.
    Muria, 1346.
    Murmuratio uitanda, 824. Malum, 1181.
    Murmuratorum pena, 975.
    Murmuriosus, 801.
    Murmurium, 801.
    Musce noctu lucentes, 968.
    , , 831.
    Mutanue, 1253.
    Mutare monachis non licet, 1227, 1228.
    Mutii obedientia, 1370.
    Mutuare inter se monachis non licet, 1062.

N
    quid, et unde, 1009.
    Nascentia leguminum, 1113.
    Ne quid nimis, 757.
    Negotiis secularibus non debent  intricari monachi, 743. Negotia monasterii non sunt committenda iunioribus et nuper conuersis, 1358.
    Neocesarienses clerici, 899.
    , 1263.
    Nerua imperator, 783.
    Nicetius  laborat suis manibus, 1175. Scurrilitatem fugiendam monachis dicebat, 825.
    Niger color monachorum, 1232.
    Nihil factum, 1222.
    Nimis, nimius, 757.
    Nitrienses monachi, 1131.
    Nomina litterarum quibusdam imposita, 776. Nomina pontificum orthodoxorum in diptyca relata, 762.
    None hore canonice mysterium, 908.
    Nonna, 1327.
    Nonna , 932.
    Nonnosus , 1336.
    Nonnus, 1327.
    Nonus defunctorum dies, 809.
    Nota, 829.
    Notari, ibid.
    Noua accipientes reddant uetera, 1235.
    Nouemdial, 810.
    Nouitiatus unius anni, 1265. Non integri, 1276. Aliquando trium annorum, 1265.
    Nouitii ut probandi et recipiendi, 1261. Cur ab aliis separati, 1261. Olim in habitu seculari, 1269. Rasum ferentes, 1270. In illis que inspicienda, 1264. Nouitius quid, 1263.
    Nuditas, 846, 1260.
    Nuntiare uisa et audita extra monasterium non licet, 1345.

O
    O pro u, 827.
    Obedientia qualis sit, 1374. Simplex et ceca, 1374. Sine discussione, 819. Hilaris, 818. Martyrii et uictime genus, 823. Labor, 723. In rebus duris, 843. Omnimoda, ibid. Eius qualitates et circumstantie, 815 et seq. 841 et seq. Laus, 817. Utilitas, 818. Merces, 794. uotum uite monachice conueniens, 1267. Obedientia mira cuiusdam monachi, 845.
    Oblata, 1301.
    Oblatio, 1301.
    Oblatio puerorum in monasterio, 1301. Quam sit accepta Deo, 1306.
    Obliuionem fugere, 837.
    Obsculta, 723.
    Oculorum custodia, 983.
    Odillo  abbas Cluniacensis, 756.
    Odire, 804.
    Odisse uitia oportet, non homines, 757.
    Oddo  abbas Cluniacensis, 866, 1116, 1346.
    Oeconomus, 1373. Oeconomus maior, 1376.
    Officina artis spiritalis, 816.
    Officium pro officiali, 761.
    Officium diuinum, ratio quomodo recitetur, 1228. A fratribus peregre proficiscentibus, 1206. Qualiter agatur per diem, 900. Qualiter agatur estatis tempore, 890. Nocturnum quomodo celebretur, 873. Quale a S. Auito uiennensi institutum, 891.
    Oleo pedes hospitum ungendi, 1220.
    Onagri Indici descriptio, 923.
    Opus manuum quotidie a fratribus faciendum, 1175 Succurrit tentationibus, 849. Inobedientium et mururantium olim disruptum, 824. Ad illud cito occurrendum, 1193. Illius cessatio olim ab una uespera ad sequentem, 1143. Operi Dei cito occurrendum, 1151, 1157, 1164.
    Operum bonorum lux, 865.
    Orarium, 1243. 
    , 1243.
    Oratio pro permissu, 778.
    Oratio assidua ad impetranda Dei dona, 724. Laus et assiduitas, 803. Utilitas, 803. Disciplina, 927. Reuerentia, 928. In conspectu Dei, 916, 919. Ante et post cibum, 1153. In benedictione lectoris, 1103. Ante et post opus manuum, 1195. In exitu monasterii, 1227. Ante somnum, 911.
    Oratio Dominica in uesperis et matutinio, 896. Cur sebius dicenda in officio, 897.
    Orationes impure, 1008.
    Orationes breues inter psalmos, 929, 935.
    Orationes in exitu et regressu, 1344.
    Oratorium, 1213.
    Ordo pro officio diuino, 1032.
    Ordo congregationis, 1325. Ordinis seu congregationis religiose mutatio improbata, 1317. Requisita ad eius modi mutationem, 1318.
    , 800.
    , 902.
    Orpyllis scortum, 776.
    Orpheus, 899.
    Orsiesius , 707.
    Osculum ante sumptionem eucaristie, 1326. Manus 764. Genuum, ibid.
    Ostiariorum officium, 1339.
    Otiositas inimica anime, 1175.
    Otiosus monachus, 1185.
    Otium fugiendum, 1175.
    Ouis morbida gregem contaminat, 1031
    , 800.
    , 1128.

P
    Pachomii  Regula, 706. Monasterium in uarias classes seu domos distributum, 775.
    Palla altaris, 1301.
    Palle sacrate, 1301.
    Palliis operti monachi, 1244.
    Palmarum rami madefacti ad contexendas mattas, 1348.
    Pambo  eremita, 823.
    , 1232.
    Panis et aque refectio in punitionem, 974.
    Panis medius, 1120.
    Panis quadratus, 1116.
    , 873.
    Papa, papas, 730.
    , 730.
    Parapsis, 1119.
    Paratura, 1252.
    Parens, 1284.
    Parentes obliuiscendi, 840.
    Paropsis, 1119.
    Pars quid, 1206.
    , 800.
    Parua peccata non spernenda, 854, 977.
    Paruulorum custodia, 1368. Eis Deus reuelat quod melius est, 792. Eorum consectator et osculator ut tractandus, 1000. Eorum sermonibus non ducatur prelatus, 943.
    Paruum quid non faciendum sine permissu, 1345.
    Pasche epitheta honorabilia, 1196. Octaue feriate, 1135.
    Pastor  martyr, 1141.
    Patientia amplectenda, 843.
    Patriarche greges pauerunt, 1185.
    Patrum decreta non sunt relinquenda, 1250.
    Pauli apostoli Apocalypsis seu reuelatio, 904. Ascensus, ibid. Flagellatio, 998.
    Paulus u papa, 915.
    Pauli et Stephani Regula, 709.
    Pauperes qui fueriut in seculo, in monasterio humilientur, 1071.
    Pauperibus reliquie mense erogande, 1138.
    Pausationes, 914.
    Pax Ecclesie Hipponensis nomen, 813.
    Paxamas, paxamatium, 998.
    Paxamus coquus, 995.
    Peccati correptio qualiter fieri debeat, 979. Radices succidende, 977.
    Peccatores etiam grauissimi in religionem admittendi, 1281. Ut probandi, 1282. Non eis silendum aut acquiescendum, 982.
    Peculiaritatis uitium nequissimum, 1059.
    Pecunia in zonis, 1241.
    Pedale, 1233.
    , 1232.
    Pedule, 1232.
    Pedules, 1232.
    Pellicula capitis infantis recens nati, 749.
    Pellis, 1246.
    Penuria, 1227.
    Perduellio pro perduelle, 1324.
    Perfectionis impedimentum, 742.
    Perperam agere, 1241.
    , 1241.
    , 1241.
    Petitio quid, 1267. Non reddenda monacho fugitiuo, 1270.
    Petrus  non prius constituitur pastor Ecclesie, quam se Christum amare ter profiteatur, 784.
    Petrus  Damiani, 1117.
    Phantasie nocturne unde, 997.
    Pharisei superbia, 866.
    Pharisei peccatum quale, 959.
    Philargyria, 751.
    Philosophi sutores fuere, 1185.
    Philosophi monachi, 731.
    Philosophia monachatus, 731.
    Phenicium, 870.
    Phylacteria pro reliquiis usurpata, 748.
    , 800.
    , 1233.
    Pinguedinis esus olim monachis concessus, 1115.
    Pisces in festiuitatibus monachis appositi, 1115.
    Pistores monasterii qualiter se gerant, 1341.
    Pittacium, 1281.
    Placidia Theodosii imp. filia, 813.
    Plagarum numerus in flagellatione, 998.
    Planeta uestis, 1244.
    Planus, 864.
    Platonis cena, 1217.
    , 1233.
    Penitens ex corde ut suscipiendus, 1371.
    Penitentium gradus quinque, 1009. Non semper istos gradus decurrebant, 1009.
    Pene delinquentium monachorum, 987, 989. Loquentium et ridentium in mensa, 1165. Non festinantium ad opus Dei, 1106, 1151. Non occurrentium ad uersum qui dicitur ante et post mensam, ibid. Ebriorum, 1132.
    Pollutionis nocturne expiatio, 848. Quorumdam antiquorum circa illam scrupuiositas, 848. Aduersus illam remedia, 848.
    Polypticum, 762.
    Polyzelus Cyrenseus, 863.
    Ponere pro desinere, 737.
    Portarii officium, 1339.
    Posca, 1133.
    Possessio, 1351.
    Posticiaria, posticiarius, 1229.
    Posticium, posticum, 1229.
    Potestate absoluta nichil faciendum, 782.
    Potionum numerus, 1133. 
    Potus ad Nonam, 1133.
    Prelatus primus in omnibus exercitiis esse debet, 781, 784. Ut se gerat in rerum temporalium administratione, 773. Timere debet iudicium futurum, 774. Mali character, 773 et seq. Ei ut Deo parendum est, 816. Stulti ingenium, 790.
    Prandia olim meridiana, 1137. A priscis Romanis ignorata, 1145. Prandia et ieiunia opposita, 1145.
    Prepositus monasterii qualis sit, 759, 935. Eius officium, 939, 941, 942, 944, 948. Eius dignitas qualis sit, 935. Res exteriores gerebat, 938, 946, 1187. Sollicitudo erga subditos, 1021. Ut eos admoneat, 953. Ordinandus ab abbate, 935, 936. Duo in singulis decadibus, 954.
    Prepositus et abbas dignitates distincte, 935.
    Presentia Dei, 838.
    Presbyteri monachi ordinati duplici titulo, 1323. Eorum dotes, 1323.
    Prima fax, 905.
    Prime hore synaxis ubi et quando inuenta, 874.
    Principes monasteriorum, 777.
    Prior quid, 1104.
    Prior claustri, 1181.
    Prioratuum origo, 971.
    Priuatus, 1368.
    Probationis monastice spatium, 1265, 1275.
    Procax ut tractandus, 1374.
    Procedere, processio, 1253.
    Prodicus philosophus, 727.
    Professio monachica quare seruanda, 1268.
    Profectus ex carnalibus et spiritualibus, 1377.
    , 953.
    Propensa, 1114.
    Proprium non debent habere monachi, 1057.
    , 1048.
    Prosper  Aquitanicus, 709.
    Prosperitas metuenda, 1023.
    Prostratio monachi correpti, 1369. Prostrati seu substrati, 1009.
    Prouisor, 1249.
    Prouisores, 941.
    Prudentia in correctione, 757.
    Psallendi disciplina, 915. Modus, 790. Cessatio in parasceue, 1201.
    Psallere sapienter, 918.
    Psalmi quo ordine dicendi, 873, 913. Non combinandi, 878. Duodecim in nocturnis et uesperis, 890. Quot dicendi in noctibus, 885. Quo tempore discendi, 872. Qui olim canebantur cum alleluia, 1191. Eorum distributio, 914. Apocryphi in Ecclesia non canendi, 916. Quot per horas diurnas canendi, 919. Dauidicorum laus et utilitas, 1191. Psalmus apertionis, 1150. Psalmus centesimus, quinquagesimus primus, 916.
    Psalterati fratres, 1258.
    Psalterii Dauidici diuisio a S. P. Benedicto facta ab Ecclesia approbata, 914, 915.
    Pseudomonachi descriptio, 743.
    Pseudothyrum, 1230.
    Psiathus, 1149.
    Publicani humilitas, 866.
    Publius  Zeugmatensis, 901.
    Pueri custodiendi, 1365. Excommunicationis non capaces, 1041. Discipline assuefaciendi, 1041. Minori ciborum mensura pascendi, 1097, 1116. Cum eis non ridendum, 944. Oblati a parentibus cogebantur olim perpetuo manere in monasterio, etiam post annum pubertatis, 1303, 1308. Chartas donationum quando facere debebant, 1308. Eorum legitima in tres partes diuisa, 1312. 
    Pulchro aliquo uultu inspecto terra aspicienda est, 984.
    Pulli soiis infirmis apponendi, 1119. Pullorum cantus, 875.
    Pulmentaria quot cuique apponenda, 1113.
    Pulmentarium quid, 1113.
    Pulsare, 1272.
    Pultes, 1113.
    Puncture militum, 1275.
    Pupille oculorum uirgines dicte, 984.
    Pupe orationes, 1202.
    Purpura a quo et ubi inuenta, 870. Assuta colobiis monachorum, 1238.
    Pythagoras appellatus, 776. Pythagore littera, 728.
    Pithagorei in communi uiuebant, 733. Non sepeliebantur in arca cypressina, 934.

Q
    Quadra, 1056.
    Quadragesima, 1140. Quadragesima monachorum qualis sit, 1195, 1198. Quot pulmentis in ea reficiendum, 1118. In ea Te Deum laudamus canitur a monachis Benedictinis, 892. Altera, 1142.
    Quadragesimus defunctorum dies, 809.
    Quadrupedum esus monachis prohibitus, 1115.
    Quando pro si quidem, 740.
    Querela, 1070.
    Querelosus, 1070.
    Querimonia, ibid.
    Qui habitat, etc., 902.
    Quid tum postea, 978.
    Quinquagesima paschalis, 1144.
    Quinquagesima ante quadragesimam, 1198.
    Quinte ferie ieiunium prohibitum, 1144, 1062.

R
    Racane, racanelle, 1256.
    Rachine, 1255.
    Radegundis  925.
    Ralla, 1013.
    Ranarum silentium precipiente sacerdote, 990.
    Rasum, 1013, 1270.
    , 1013, 1270.
    , 1013, 1270.
    Rauenna, 1105.
    Rebellio pro rebelle, 1324.
    Recapitulare, 1222.
    Receptorium, 792.
    Reclusioni monachorum requisita, 746.
    Recellule, 736.
    Recondere nichil debet monachus ad edendum aut bibendum, 1160. Recondere nichil oportet in oratorio preter ea que spectant ad opus Dei, 1213.
    Rectores mala permittentes grauiter peccant, 754.
    Recule, 736.
    Recusare opus iniunctum non licet monacho, 1358.
    Refectioni cito occurrendum, 1161. Refectio, 880.
    Refectorium, 995.
    Reficere, 880.
    Reformare, reformatio, 1038.
    Refrigerium, 1222.
    Refuga, 753.
    Refutare, 1128.
    Regia pro ianua, 1316.
    Regula S. P. Benedicti admonitiones habet, et precepta, 723. Scopus, ibid. Excellentia et discretio, 718, 719. Cum aliis collata, ibid. Regula legenda in congregatione, 1337, 1343. In refectorio, 1110. Nouitiis, 1264, 1270, 1147. Regula pro disciplina, 1324. Regula communis sequenda, 860.
    Regum libri sero non legendi, 1146.
    Reicule, 736.
    Reimberti  archiepiscopi Bremensis preclare dictum, 1050.
    Religio pro uita monachica, 732.
    Religiosus pro monacho, 732.
    Remigius  Rhemensis archiepiscopus et Remigius Antisiodorensis non sunt auctores commentariotum in Epistolas Pauli, 1029. Sancti Remigii obitus, 1029.
    Reliquias falsas colentes, 747. Reliquias sanctorum uendere prohibitum, 748.
    Remissa, 1353.
    Renuite, 749.
    Repetitio lecture mense, 1112.
    Res monasterii negligenter non tractande, 1051.
    Rescelle, 736.
    Resona echo, 1353.
    Respicere comedentem alterum haud monachis licitum est, 1123.
    Respondere increpanti non debet monachus, 1375.
    Responsalis, 1209.
    Responsio, 1197.
    Responsoria, 898. Quid differant ab antiphonis, 896.
    Responsum, 1209.
    Reuelatio Pauli, 904.
    Reuerentia orationis, 928.
    Reuocare, 1055.
    Ridere cum pueris non licet monacho, 944.
    Risus uitandus, 826. Immoderatus, 827. Facilis et nimius, 861. In choro cercendus, 989.
    Ritus benedicendi monachi, 1075. Offerendi pueri in monasterio, 1301.
    Roboam rex Iuda, 949.
    Rogus, 878.
    Romani olim pultifagi, 1113. Prandia ignorabant, 1145.
    Romanus  abbas, 712.
    Rumeseienses monache sanctum falsum colentes, 748.
    Rupicapree, 717.

S
    Sabanum, 1056, 1238.
    Sabbatum olim feriatum, 1132, 1143.
    Sabbati sancti misse, 1201.
    , 1253.
    Saccus, 1253.
    Sacerdotes ut recipiendi in monachos, 1313. Recipi possunt in monachos, 1313. Recepti in monasterio ut peregrini, 1315. Subsunt quodammodo episcopo, 1324.
    Sacerdotii genus triplex, 1323.
    Sacramentum militum, 1275.
    Sacrarium, 791.
    Sacrificium pro defunctis, 808.
    Sacrus, 717.
    Secularia loqui non decet monachum, 1351.
    Seculares non ingrediebantur olim in claustra monachorum, 1180.
    Seculi  actibus se facere alienum, 800.
    Seuitia prelatorum quam pernitiosa subditis, 779.
    Sagi, 1255.
    Sagum, 1236.
    Saion, 786.
    Salomonis psalmi et ode, 916.
    Saltuarius, 952.
    Salutationes episcoporum, 792.
    Salutatorium, 792.
    Samuel, 1207.
    Sandalium, 1234.
    Sanctimoniales damnate ob neglectam peccatorum confessionem, 855. Sanctimonialium salutatorium, 792. 
    Sanctorum acta in ecclesia legenda, 898.
    Sanitas ex labore, 1096.
    Sarabante, 734, 735, 749.
    Satisfactio eorum qui falluntur in oratorio, 1165 Eorum qui tardius occurrunt ad opus Dei, 1162, 1163, 1164. Eorum qui tarde ad mensam occurrunt, 1156, 1159. Qui tarde occurrunt ad aliquod opus, 1156.
    Satur abstinentiam facile predicat, 781.
    Satyrus appellatus, 776.
    Scandalum pro pugna et iurgio, 897.
    Scapulare, 1231.
    Scarabei nocte lucentes, 968.
    , 1235.
    Scemari, 1253.
    Scematio, 1253.
    Sceptrum Iouis cypressinum, 954.
    Schola, conclaue, 853.
    Schole in monasteriis, 1098.
    Scribere precipuum opus manuale monachorum, 1190.
    Scriptura, scriptum est, 841.
    Scrupulus, 1114, 1130.
    Sculdais, 952.
    Scutrilitatis uitium, 825.
    Scutelia, 1111.
    Secreta locutio inter monachos noxia, 762.
    Secretarium, 791.
    Secundi domorum, 947. In monasteriis, 779.
    Segestre, segestrum, 1253.
    Stella reclina, 943.
    , 733.
    Senes indulgentius tractandi, 1093. Delicatius nutriendi, 1097. Ut tractandi, 1098. Iunioribus preferendi, 859. Debent aliis prelucere, ibid. Honorandi a iunioribus, 1328.
    Senior nouitiis deputandus, 1264, 1277. Seniores duo in monasteriis, 962. Seniorum officium, 796
    Septenarius numerus sacer et mysticus, 899.
    Septimanariorum coquine officium, 1073.
    Septimum monachorum genus, 750. Septimus dies defunctorum, 809.
    Septuagesima, 1198.
    Sepultura monachorum in eodem loco, 855.
    Sequax, 1279.
    Sermo secularis uitandus monacho, 1193.
    Seruandus  abbas, 967.
    Seruitor, 1084.
    Seruitores, 1105.
    Serui non manumittendi ab abbate, 791. Ut habendi in monasteriis, 771. Monachi fugitiui restituendi dominis suis, 1040.
    Sessio in sacris Herculis, 965.
    Seueritas miscenda lenitati, 772.
    Seuerus Sulpitius presbyter, 1175. Seuerus subdiaconus, 814.
    Sexagesima, 1198.
    Sexte hore canonice mysterium, 908.
    Sextarius, 1129.
    Sezach rex Aegypti, 949.
    Sicera, 1121.
    Sicut erat in principio, etc., 887.
    Sidetana synodus, 1175.
    Signatura petitionis, 1268.
    Signo in mensa petenda, 1103, 1106, 1109. Signum pro campana, 1151.
    Silentium in mensa, 1103, 1106, 1109, 1112. Horis nocturnis, 1148, 1150. In opere manuum, 1183. Eius utilitas, 827, 828.
    Similis excommunicationis uindicta quomodo intelligitur, 1015.
    Simon Atheniensis, 1185.
    Simplex, 1332. Eius dotes, 1286. 
    Simplicitas, 1332.
    Siruitanum monasterium, 713.
    Solatium pro auxilio, 1046.
    Solea, 1013
    Solon, 757.
    Somnus frater mortis. 1171. Meridianus, 11 3. Fugiendus in opere Dei, 919. Post nocturnas uigilias uetitus, 875.
    Spartea, 1013.
    Spartum, 881.
    , 1126.
    Species, 1253.
    Sperare pro petere, 1160.
    Spiritalis uindicta, 1027.
    Spiritu sancto duce omnes indigent, 768.
    Spuere in aliquem ignominie causa, 1001. Spuere in Ecclesia ante se non oportet, 932.
    Sputamenta in oratione rara esse opertet, 932. Sputamenti cohibitio post communionem, 1105.
    Stabilitatis uotum, 1266.
    Staminearium usus apud monachos, 1248.
    Stare cum legitur Euangelium, 894.
    , 1254.
    Steliarum obseruatio, 1170.
    Stephani et Pauli regula, 709.
    Stephanus  de Obazina, 1148.
    Storea, 1013.
    Stricare, 1223.
    Strumentum pro instrumento, 1055.
    Subsequi, 844.
    Substantia monasterii sacra, 1043. Uni fratri committenda, 1053.
    Substrati seu prostrati in Ecclesia, 1009.
    Subulci monachi quales, 751.
    Suffecta persona, 1203.
    Suffragium, 1193.
    Supellex monachi, 1248, 1252.
    Superbus quis, et quomodo curatur, 807.
    Superexaltat misericordia iudicium, quomodo intelligitur, 756.
    Superfluum nichil debet habere monachus, 1238.
    Superiores nobis alios existimare debemus, 835.
    Superpositio, superponere, superpositio ieiunii, silentii; superponere ieiunium, silentium, 1174, 1202.
    Superstitio plebecule in uindicandis falsis reliquiis, 747.
    Supplacitare, 786.
    Surdus, mutus, et cecus debet esse monachus, 869.
    Surgentes signum crucis faciant, 972.
    Suum aliquid esse monachus dicere non debet, 1059, 1063, 1064, 1065.
    Sylla, 1251.
    Sylua barbara, 921.
    Sylue in circo et in amphitheatro, 921.
    Syluester , 1353.
    Sympecta, 1018.
    , 1019.
    , 884.

T
    Tabenna insula, 1086. Tabennesiotarum hore canonice, 902.
    Tacituruitas ut tenenda, 825.
    Tanti pro tot, 1321.
    , 800.
    Tarentum locus in campo Martio, 965.
    Tarnadas, 710.
    Tarnatensis Regula, 709.
    Taxare quid, 821.
    Te Deum laudamus in nocturnis, 892.
    , 1186.
    Temporius, 892.
    Tephilin, 748.
    Ter bibendum, 1118.
    Tertie hore canonice mysterium, 909. Tertius defunctorum dies, 809.
    Testamentum pro instrumento seu charta, 763. Testamenti condendi etas, 1309.
    Theodebertus rex Francorum, 1258.
    Theodoricus  episcopus Cameracensis, 856.
    Theodosius iunior imp., 813. uitam artificio sibi comparat, 1176.
    , 731.
    , 776.
    , 800.
    , 762.
    Timor Domini, 837, 840.
    Toc-sem, 1151.
    Tonsura clericorum, 1244. Monachorum, 1244. Fit ab abbate, 1298. A sacerdote, 1298.
    Transmissa uni monacho, alteri dari possunt, 1228.
    Trasila, 813.
    Tricare, trice, 1080.
    Tricesima, 1198. Tricesimus defunctorum dies, 809.
    Triclinium, 969.
    Triuium uite humane, 727, 728.
    Tu autem, Domine, 889.
    Tuba campane loco, 1155.
    Tulta, 785.
    Tunice manicate feminarum, et delicatiorum, 1238.
    Tunice sacci, 1253.
    Tussis frequens uitanda in oratione, 931.
    Tutare pro extinguere, 969.
    Typus, 1145.
    , 1045.
    Tyrones, 1275.

U
    Ulciscere pro ulcisci, 736.
    Una quid, 1155.
    Uncia, 1114. Eius pondus, 1130.
    Uncina humilitas, 858.
    Unus in domo Dei congregatus, quomodo intelligitur, 920.
    Urbanus u papa, 709.
    Urbanus uIII, 1031.
    Ursorum circumductio superstitiosa, 747.
    Usufructuarium, usufructuarius, 1303.
    Ut particule significatio, 804.
    Utensilia monasterii, 1058.
    Utilis frater, 839.
    Utor uerbum cum accusandi casu, 1235.

u
    uaciuus, 728.
    uenalia monasterio uiliori pretio danda, 1259.
    uagatio animi fugienda in opere Dei, 920.
    uale dicere debent fratres exeuntes monasterio, 1356.
    ualerius , 714, 750.
    ualerius, 776.
    ualentini heretici psalmi, 916.
    ualentinianus tertius imperator, 823.
    ualesius Sabinus, 965.
    uasa monasterii consignanda celleratio ab hebdomadariis, 1074.
    ueniam petere non debent prelati a subditis, 947. Petenti indulgendum, 1374. Ad eam petendam tardus, ut tractandus, 1374.
    uenite exsultemus, etc, 888.
    uerba otiosa uitanda, 826. uerbum pro mandato, 796.
    uerberibus aliquem raso capite cedere, 1001.
    uergidum oppidum, 714, 1142.
    uersiculi ante collectam, 884. 
    uersus apertionis, 1150.
    uespera quando celebranda, 904. Eius mysterium, 909. uespera sabbati, 1143.
    uespere lucernarum accensio, 905.
    uesperna, 1145.
    uespertinum, 905, 906. uespertinus cibus, 1117.
    uestes sacre ubi induuntur, et exuuntur, 792. In uestibus humilitas seruanda 1239. Iuxta professionem cuiusque habende, 1240. Monachis necessarie, 1245. Ab uno custode seruande, 1242. Quales sint, 1250. Quo affectu suscipiende, 1161. Nocturne, 1235.
    uestiti dormiant monachi, 964.
    ueterator quis, 1263.
    uetulas, et ceruolos facere quid, 1141.
    uiaticum hospiti exeunti imponi solitum, 868.
    uictoris  Massiliense monasterium, 709.
    uictualia, 1049.
    uicedominus, 951.
    uigilie pro sacris nocturnis, 873. uigilie nocturne, 871 et seqq., 891, 897.
    uigiligallus, 939.
    uigilius abbas, 713.
    uigilucius, 939.
    uilitate omni contentus esse debet monachus, 857.
    uillicus, 952.
    uillosa, 1231.
    uillosa cuculla, 1231.
    uillus, 1231.
    uinum non est monachorum, 1128, 1131. Apostatare facit sapientes, 1131. Modico utendum, 1131. Mensura, 1131. In arbitrio abbatis, 1131. Monachis indultum, 1131. Luxurie incentiuum, 1136.
    uires tentande, cum quid suscipiendum est arduum, 1264.
    uirge abbatum, episcoporum, etc., 953.
    uirginitatis professio quando fieri potest, 1306, 1307.
    uirginum zone solute in nuptiis, 1251.
    uirtus et uoluptas Herculi et Scipioni occurrunt, 728.
    uisitare egrotum non licet monacho sine permissu, 1086.
    uita presens uia est, 727. uita mala pastoris ouium occisio est, 1021. uite eterne descriptiones, 802.
    uitia acrius impugnant nouiter conuersum, 1297.
    uitiosi homines feris comparati, 922.
    uocis moderatio, 863.
    uolatilia comedere in quibusdam solemnitatibus olim concessum monachis, 1116. uolatilia olim a quibusdam credita non esse carnem, 1116.
    uoluntas propria fugienda, 839. uoluntatis proprie periculum, 1197.
    uotum simplex religionis, 1304.
    uota tria regule sancti patris nostri Benedicti statui monastico conuenientissima, 1267.
    uulgaris, 744.
    uulnus aperiendum et secandum, 1135.

W
    Wiborada  martyr, 1118.
    Wicpertus  episcopus Augustanus, 847.
    Wiradis abbatisse nimia seueritas, 779.

Y
    Y, littera, 728. 
    1174. 1202.
    , 1174, 1202.
    , 1009.
    , 1009.

Z
    Zelus duplex bonus et malus, 1377.
    Zelo Dei an quis moueatur, quomodo intelligitur, 1380.
    Zelum non habere, 804 
    unde, 1377.
    Zelotypus, 758.
    Zone usus, 1240. Solutio in nuptiis, 1251. Zonam perdere, 1241.







ORDO RERUM QUAE IN HOC TOMO CONTINENTUR.



SEDULIUS SCOTUS.
    NOTITIA HISTORICA. Col. 9
    SEDULII SCOTI COLLECTANEA IN OMNES B. PAULI EPISTOLAS. 9
    I.---In Epistolam ad Romanos. 9
    CAPITA I-XuI. 9-128
    II.---In Epistolam ad Corinthios. 127
    CAPITA I-XuI. 127-162
    III.---In Epistolam II ad Corinthios. 161
    CAPITA I-XIII. 161-182
    Iu.---In Epistolam ad Galatas. 181
    CAPITA I-uI. 181-194
    u.---In Epistolam ad Ephesios. 195
    CAPITA I-uI. 195-212
    uI.---In Epistolam ad Philippenses. 211
    CAPITA I-Iu. 211-218
    uII.---In Epistolam I ad Thessalonicenses. 217
    CAPITA I-u. 217-222
    uIII.---In Epistolam II ad Thessalonicenses. 221
    CAPITA I-III. 221-224
    IX.---In Epistolam ad Colossenses. 223
    CAPITA I-Iu. 223-230
    X.---In Epistolam I ad Timotheum. 229
    CAPITA I-uI. 229-238
    XI.---In Epistolam II ad Timotheum. 237
    CAPITA I-Iu. 237-242
    XII.---In Epistolam ad Titum. 241
    CAPITA I-III. 241-250
    XIII.---In Epistolam ad Philemonem. 249
    XIu.---In Epistolam ad Hebreos. 251
    CAPITA I-XIII. 251-270
    SEDULII SCOTI EXPLANATIUNCULA DE BREuIARIORUM ET CAPITULORUM CANONUMQUE DIFFERENTIA. 271
    Incipit breuiarium secundum Mattheum. 271
    Argumentum in Mattheum. 273
    In argumentum secundum Mattheum expositiuncula. 273
    Argumentum in Marcum. 279
    Explanatiuncula in argumentum secundum Marcum. 279
    Argumentum in Lucam. 285
    Expositiuncula in argumentum secundum Lucam. 285
    Maii prefatio Sedulii opusculo politico sequenti. 289
    SEDULII SCOTI LIBER DE RECTORIBUS CHRISTIANIS. 291
    Prefatio. 291
    CAPITULUM PRIMUM.---De eo quod pium rectorem, accepta potestate regali, primum dignos Deo et sanctis ecclesiis honores dicare oportet. 293 
    CAP. II.---Qualiter rex orthodoxus semetipsum regere debet. 295
    CAP. III.---Qua arte et industria momentaneum regnum stabiliri potest. 297
    CAP. Iu.---De regia potestate non tam opibus et fiducia fortitudinis quam sapientia cultuque pietatis perornanda. 298
    CAP. u.---Quanta sacri moderaminis sollicitudo erga uxorem et liberos propriosque domesticos ab eodem est exhibenda. 300
    CAP. uI.---Quales consiliarios et amicos bonum principem habere decet. 302
    CAP. uII.---Que res malos principes faciat. 304
    CAP. uIII.---De auaris uel impiis regibus, et quanta per eosdem populum mala, uel ipsos ultio diuina consequitur. 304
    CAP. IX.---De rege pacifico atque clementi. uel quibus danda sunt beneficia. 306
    CAP. X.---Quot columnis regnum iusti regis sustentatur. 308
    CAP. XI.---De eo quod bonus princeps ecclesiasticis causis beneuola intentaque sollicitudine fauere debeat et synodalibus conuentibus. 308
    CAP. XII.---De eo quod saluberrimis antistitum admonitionibus et correptionibus pio rectori obtemperare sit gloriosum. 311
    CAP. XIII.---De zelo boni rectoris rationabili ac pietati permisto. 314
    CAP. XIu.---De duce Christiano, ut non in sua et suorum fortitudine, sed in Domino confidat. 316
    CAP. Xu.---De eo quod imminentibus hostilium bellorum fragor bus diuinum sit implorandum auxilium. 318
    CAP. XuI.---De aduersis si forte contigerint. 321
    CAP. XuII.---De non superbiendo post oblatam etiam ab hostibus pacem, seu prostratos hostes. 324
    CAP. XuIII.---Gratiarum ac beneuola uota post pacem seu uictoriam Deo reddenda. 326
    CAP. XIX.---De priuilegiis sancte matris Ecclesie a pio rectore conseruandis, ac dignis ecclesiarum prepositis atque ministris. 328
    CAP. XX.---Quanta ignominia superbos, qualisque uel quanta gloria hic et in futuro principes orthodoxos comitatur. 330
    SEDULII SCOTI EXPLANATIONES IN PRAEFATIONES SANCTI HIERONYMI AD EuANGELIA. 331

SANCTUS BENEDICTUS ANIANENSIS ABBAS.
    uITA sancti Benedicti. 351
    Obseruationes preuie. 351
    Prefatio auctoris. 353
    Incipit uita. 355
    Appendix prima ad uitam sancti Benedicti.---De synodo Aquisgranensi, deque monasteriis Aniane subiectis, aut per Benedictum ordinatis 383
    Appendix II.---De tribus Benedictis, Anianensi, Fossatensi, et Mediolanensi abbatibus, ubi de Enticio abbate Gallo. 391
    SANCTI BENEDICTI CODEX REGULARUM. 393
    Prefatio. 393
    CODICIS REGULARUM PARS PRIMA.---SS. PATRUM ORIENTALIUM REGULAE AD MONACHOS. 423
    Sancti Antonii abbatis regula ad monachos. 423
    De sancto Antonio ueterum testimonia. 423
    Obseruatio critica in regulam sequentem. 423
    Incipit Regula 423
    Isaie abbatis regula ad monachos. 427
    De Isaia ueterum testimonia. 427
    Obseruatio critica in regulam sequentem. 427
    Incipit Regula. 427
    Sanctorum Patrum Serapionis, Macarii, Paphnutii, Macarii alterius, regula ad monachos. 433
    De serapione ceterisque ueterum testimonia. 433
    Obseruatio critica in regulam sequentem. 435
    Incipiunt capitula. 435
    CAPITULUM PRIMUM.---Prefatio. 435
    CAP. II.---De prima coniunctione cenobitarum. Serapion dixit. 435
    CAP. III.---Idem ipse, de unanimitate et iucunditate fratrum. 436
    CAP. Iu.---Qui supra, de abbate, et quomodo ei obediant monachi. 436
    CAP. u.---Macarius dixit, qualiter spirituale exercitium ab his qui presunt Patribus teneatur. 437
    CAP. uI.---Idem ipse, ut in oratione astantibus nullus sine precepto abbatis psalmum imponat. 437
    CAP. uII.---Idem ipse, quomodo examinentur qui ex seculo conuertuntur. 437
    CAP. uIII.---Idemque, qualiter peregrini hospites suscipiantur. 438
    CAP. IX.---Qualiter ieiuniorum ordo teneatur. Paphnutius dixit. 438
    CAP. X.---Idem ipse, qualiter fratres debent operari. 438
    CAP. XI.---Qualiter infirmitas uel possibilitas corporum  ab eo qui preest Patre cognoscenda sit. 439
    CAP. XII.---Qualiter officiis mutuis se fratres preueniant. 439
    CAP. XIII.---Qualiter inter se monasteria pacem firmam obtineant, alius Macarius dixit. 439
    CAP. XIu.---Idemque, qualiter clerici hospites suscipiendi sint in monasterio. 440
    CAP. Xu.---Qualiter culpe singulorum emendentur. 440
    CAP. XuI.---Ut sine personarum acceptione equaliter iudicetur. 440
    Sequitur alia Patrum regula ad monachos. 441
    Obseruatio critica in regulam sequentem. 441
    Prefatio. 441
    CAPITULUM PRIMUM---De unanimitate caritatis, et de diligendo ac obtemperando abbati. 441
    CAP II.---Ut non se fabellis uanis destruant, et ut in conuentu, nisi interrogatus quis loquatur. 441
    CAP. III.---Ut aduenienti peregrino nichil plus exhibeat quis quam occursum humilem et pacem. 442
    CAP. Iu.---Ut presente seniore psallendi loquendiue non habeat facultatem. 442
    CAP u.---De cursu orationis, et horis operandi, ac de correctione delinquentium 442
    CAP. uI.---De his qui ad opus Dei tarde occurrunt. 442
    CAP. uII.---Ut frater qui pro qualibet culpa arguitur patientiam habeat, et ut ad mensam nemo loquatur. 442
    Sequitur tertia Patrum regula ad monachos. 443
    Obseruatio critica in regulam sequentem. 443
    CAPITULUM PRIMUM.---De conuersis. 443
    CAP. II.---Ut abbas nichil sibi proprium uindicet. 444
    CAP. III.---De uestimentis monachorum. 445
    CAP. Iu.---Ut nulla mulier ad monasterium uel agrum monachorum accedat. 445
    CAP. u.---De lectione et operatione monachorum. 445
    CAP. uI.---De his qui ad opus Dei tarde occurrunt. 445
    CAP. uII.---De silentio ad mensam. 445
    CAP. uIII.---Ut ad necessaria querenda bini uel terni mittantur. 445
    CAP. IX.---Ut nusquam sine precepto senioris egrediantur. 445
    CAP. X.---De his qui de monasterio exire uoluerint. 446
    CAP. XI.---Ut abbas cum fratribus reficiat omni tempore. 446
    CAP. XII.---Ut nullus monachus in infirmitate positus parentum studio commendetur. 446
    CAP. XIII.---De his qui furtum faciunt. 446
    CAP. XIu.---Ut nullus alterius monachum sine permissu abbatis suscipiat. 446
    Sancti Macarii Alexandrini abbatis Nitriensis regula ad monachos. 445
    De sancto Macario eiusque regula ueterum testimonia. 445
    Obseruatio critica in regulam sequentem. 447
    Incipit regula. 447
    Epistola beati Macarii data ad monachos. 451
    Sancti Pachomii abbatis Tabennensis regula ad monachos, precepta, epistole. 451
    Sancti Orsiesii abbatis Tabennensis doctrina de institutione monachorum. 451
    De sancto Orsiesio eiusque regula ueterum testimonia. 451
    Obseruatio critica in regulam sequentem. 453
    Incipit regula. 453
    Regula Orientalis Orientalium regulis collecta a uigilio diacono. 475
    De regula Orientali ueterum testimonia. 475
    Obseruatio critica in regulam sequentem. 477
    Incipit regula. 477
    Sancti Basilii Cesaree Cappadocie episcopi regula ad monachos. 483
    De sancto Basilio eiusque regula ueterum testimonia. 483
    Obseruatio critica in regulam sequentem. 485
    Prefatio Rufini. 485
    Incipit regula. 487
    PRIMA INTERROGATIO FRATRUM.---Quoniam dedit nobis sermo tuus potestatem ut interrogemus, primo omnium doceri quesumus si ordo aliquis est et consequentia in mandatis Dei; ut aliud quidem sit primum, et aliud secundum, et sic per ordinem cetera: an omnia mandata ita sibi inuicem cohereant, et sint equalia, ut unde uoluerit quis possit initium sumere, tanquam in modum circuli uel corone? 488
    INTER. II.---Quoniam igitur de caritate Dei primum sis esse mandatum, inde nobis primum omnium dissere. Nam quia oportet diligere audiuimus, quomodo nomen hoc  possit impleri desideramus addiscere? 488
    INTER. III.---Quia ostendit nobis sermo tuus periculosum esse cum his qui mandata contemnunt uitam ducere, nunc discere cupimus si oporteat eum qui ab huiuscemodi consortiis discesserit, remotum esse et solum, an uero cum fratribus eiusdem propositi et eiusdem animi uitam suam sociare? 494
    INTER Iu.---Oportet primum renuntiare omnibus, et ita uenire ad hanc uitam uel conuersationem que secundum Deum est? 496
    INTER. u.---Si oportet eum qui seruis Dei sociari uult, relinquere indifferenter propinquis suis portionem facultatum suarum? 497
    INTER. uI.---Si oportet omnes qui inueniunt ad nos suscipere; aut cum probatione? et qualis ista debet esse probatio? 497
    INTER. uII.---Ex qua etate oportet nosmetipsos offerre Deo, uel uirginitatis professionem quando oportet firmam ac stabilem iudicari? 498
    INTER uIII.---Si oportet eum qui se pie ac religiose uite dederit etiam continentiam obseruare? 499
    INTER IX.---Que est mensura continentie? 501
    INTER. X.---Quomodo oportet obseruare nos circa cathedras et accubitus, cum tempus poposcerit? 502
    INTER. XI.---Quis est dignus uel decens habitus Christiani? 502
    INTER. XII.---Si licet alicui ex proprio sensu dicere quod uidetur sibi bonum, absque testimonio Scripturarum? 505
    INTER. XIII.---Si oportet omnibus uel quibuscunque obedire? 505
    INTER. XIu.---Quali affectu debet seruire, qui seruit Deo? et iste ipse affectus quid est? 506
    INTER Xu.---Quid sentire de se debet is qui preest, in quibus precipit, uel imperat? 506
    INTER. XuI.---Peccantem quomodo corripiemus, uel emendabimus? 507
    INTER XuII.---Si quis autem in paruis delictis affligere uoluerit fratres; dicens: Quia debetis penitere per singula, ne forte et ipse immisericors uideatur, et dissoluere caritatem? 507
    INTER. XuIII.---Quomodo quis debet penitere in unoquoque delicto? 507
    INTER. XIX.---Qui sunt fructus digni penitentie? 508
    INTER. XX.---Qui se uerbo dicit penitere, peccatum autem suum non emendat, quid est? 508
    INTER. XXI.---Qui uult confiteri peccata sua, si omnibus debet confiteri, siue quibuslibet, aut certis quibusque? 508
    INTER. XXII.---Qui penituerunt pro aliquo peccato, et rursum in hoc ipsum peccatum inciderunt, quid faciunt? 508
    INTER. XXIII.---Quali affectu, uel quali sensu oportet increpare eum qui increpat? 509
    INTER. XXIu.---Quali affectu debet quis suscipere correptionem? 509
    INTER XXu.---Qui tristatur aduersus eum qui se increpat qualis est? 509
    INTER. XXuI.---Quale iudicium esse debet de his qui peccantes defendunt? 509
    INTER. XXuII.---Penitentem ex corde quomodo oportet suscipi? 510
    INTER. XXuIII.---Erga eum qui pro peccato non penitet qualiter esse debemus? 510
    INTER. XXIX.---Si debet habere aliquid proprium, qui inter fratres est? 510
    INTER. XXX.---Si quis dicat: Quia neque accipio a fratribus, neque do, sed contentus sum meis propriis, quid de hoc obseruare debemus? 510
    INTER. XXXI.---Si debet quis a carnalibus propinquis accipere aliquid? 510
    INTER. XXXII.---Quomodo uidere debemus eos qui nobis uel familiares, uel consanguinei fuerunt et proximi? 511
    INTER. XXXIII.---Quod si deprecantur nos, uolentes ut eamus cum ipsis ad domos eorum, si oporteat nos acquiescere? 511
    INTER. XXXIu.---Unde ergo uagatur mens nostra, et cogitationes diuerse ascendunt in corde nostro? et quomodo possumus hoc emendare? 511
    INTER. XXXu.---Unde et nocturne phantasie inhoneste et turpes accidunt nobis? 511
    INTER. XXXuI.---Quali affectu debemus infirmis fratribus ministrare? 512
    INTER. XXXuII.---Cum quali humilitate debet quis suscipere a fratribus obsequium? 512
    INTER. XXXuIII.---Qualem debemus habere caritatem ad inuicem? 512 
    INTER. XXXIX.---Quomodo poterit quis implere caritatem circa proximum suum? 512
    INTER. XL.---Usque ad que uerba otiosus sermo iudicabitur? 513
    INTER. XLI.---Quis est maledicus, id est ? 513
    INTER. XLII.---Quid est detractio uel derogatio? 513
    INTER. XLIII.---Qui detrahit fratri, aut audit detrahentem et patitur, quid dignus est? 513
    INTER. XLIu.---Quod si de eo qui preest quis detraxerit, quomodo eum obseruabimus? 513
    INTER. XLu.---Si quis acerbiori sermone, uel insolentiori uoce respondeat, et admonitus dicat quia nichil mali habeat in corde, si oportet ei credi? 514
    INTER. XLuI.---Quomodo possit aliquis non irasci? 514
    INTER. XLuII.---Quis est mansuetus? 514
    INTER. XLuIII.---Quomodo quis non uincatur in uoluptate et libidine ciborum? 514
    INTER. XLIX.---Quomodo excidemus uitium mali desiderii? 514
    INTER. L.---Que est tristitia secundum Deum, et que est secundum seculum? 515
    INTER. LI.---Que sunt in Domino gaudia, uel quid facientes gaudere debemus? 515
    INTER. LII.---Quod lugere debemus, ut beatitudinem consolationis consequi mereamur? 515
    INTER. LIII.---Si ex toto ridere non licet? 515
    INTER. LIu.---Que est sollicitudo secularis? 515
    INTER. Lu.---Unde accidit nobis importune dormitare, et quomodo hoc possumus abiicere? 515
    INTER. LuI.---Quomodo quis ad gloriam Dei facit omnia? 516
    INTER. LuII.---Quomodo manducet quis et bibit in gloriam Dei? 516
    INTER. LuIII.---Quomodo faciat dextera que non cognoscat sinistra? 516
    INTER. LIX.---Quomodo apparebit eis qui hominibus uult placere? 516
    INTER. LX.---Quomodo quis effugiet uitium hominibus placendi uel captandi laudem ab hominibus? 516
    INTER. LXI.---Quomodo intelligitur superbus? uel quomodo curatur? 516
    INTER. LXII.---Quid est humilitas, et quomodo eamdem implere possimus? 517
    INTER. LXIII.---Si oportet honorem querere? 517
    INTER. LXIu.---Quomodo inuicem obaudire debemus? 517
    INTER. LXu.---Usque ad quem modum obaudire oportet eum qui placendi Deo implere regulam cupit? 517
    INTER. LXuI.---Qui piger est erga mandatum, quomodo potest industrius et uigilans effici? 518
    INTER. LXuII.---Si quis non contentus est quotidie sibi aliquid iniungi de his que pro mandato Dei incidunt, sed artificium uult discere; quali uitio egrotat? aut si oportet ei acquiescere? 518
    INTER. LXuIII.---Si quis industrius sit et promptus ad implenda mandata, agat autem non quod ei iniungitur, sed quod ipse uult, quam mercedem habebit? 518
    INTER. LXIX.---Si licet alicui excusare opus quod ei iniungitur et aliud querere? 518
    INTER. LXX.---Si iniunctum fuerit aliquid fratri, et contradixerit, postea autem sua sponte obedierit, quid est? 519
    INTER. LXXI.---Si autem obediens quis murmuret? 519
    INTER. LXXII.---Si frater fratrem contristauerit, quomodo debet emendari? 519
    INTER. LXXIII.---Quid si non acquiescat ut satisfaciat, quid agendum est? 519
    INTER. LXXIu.---Quid si, satisfaciente eo qui contristauerit, noluerit reconciliari is qui contristatus est? 519
    INTER. LXXu.---Quomodo quis debet habere eum qui ad orationem suscitat fratres? 520
    INTER. LXXuI.---Quod si contristatur ille qui excitatur, aut etiam si irascitur, quid dignus est? 520
    INTER. LXXuII.---Quid est, Nolite iudicare, ut non iudicemini; nolite condemnare, ut non condemnemini? 520
    INTER. LXXuIII.---Quomodo intelligitur quis, si zelo Dei moueatur aduersus peccantem fratrem, aut a propria iracundia? 521
    INTER. LXXIX.---Dicunt quidam quia impossibile est non irasci hominem? 521
    INTER. LXXX.---Si oportet ire quocunque, non commonito eo qui preest? 521
    INTER. LXXXI.---Si omnino uolenti litteras discere, uel lectioni uacare, indulgendum est? 521
    INTER. LXXXII.---Si licet unicuique uitare opus quod grauius uidetur? 522 
    INTER. LXXXIII.---Quomodo quis promptus fiat etiam ad pericula propter mandatum Domini? 522
    INTER. LXXXIu.---Cum quali affectu obedire oportet ei qui nos ad opus mandati cohortatur? 522
    INTER. LXXXu.---Quali animo debet esse quis pro hoc ipso quod dignus habitus est in opere Dei inueniri? 522
    INTER. LXXXuI.---Quomodo debent hi qui processerunt in labore, operis Dei, instruere, uel instituere eos qui nuper accedunt? 523
    INTER. LXXXuII.---Si dicat quis: uolo apud uos parum aliquid temporis facere, ut proficiam ex uobis, si oportet eum suscipti 523
    INTER LXXXuIII.---Si quis supra uires uult abstinere, ita etiam, ut in opere mandatorum impediatur per nimietatem abstinentie, si oportet ei concedi? 523
    INTER. LXXXIX.---Qui satis ieiunat et in refectione non potest communem cibum eum omnibus sumere, quid magis eligere debet, ieiunare cum fratribus et cum ipsis reficere, aut propter maiora ieiunia alios cibos requirere? 524
    INTER. XC.---Quomodo oportet ieiunare, cum necessarium ieiunium iniungitur? si aliquando aliquid quod religio deposcit explendum est, tanquam ex necessitate, an uoluntarie? 524
    INTER. XCI.---Qui non uult ipsis cibis uesci ex quibus fratres reficiuntur, sed alios requirit, si rectefacit? 524
    INTER. XCII.---Qui dicit, Quia ledit me hoc, et contristatur si ei alius cibus non fuerit datus, qualis est? 524
    INTER. XCIII.---Si uero etiam quis murmuret propter escam, que erga eum sententia seruabitur? 525
    INTER. XCIu.---Si oportet eum qui plus laborat requirere plus aliquid a consuetudine? 525
    INTER XCu.---Quali affectu oportet accipere uel uestimenum, uel calceamentum, qualecunque fuerit? 525
    INTER. XCuI.---Si quis iratus fuerit, nolens accipere aliquid eorum que ad usum prebentur? 525
    INTER. XCuII.---Si necesse est omnes conuenire ad horam prandii, eum qui remanet et post uenit, quomodo transigimus? 525
    INTER. XCuIII---Pauperes uenientes ad ostium et petentes, quomodo dimittimus? Et si debet unusquisque porrigere panem, uel quodcunque aliud; aut oportet hoc ad eum qui preest pertinere? 525
    INTER. XCIX---Si licet unicuique ueterem suam tunicam aut calceamentum dare cui uoluerit, misericordie causa propter mandatum? 526
    INTER. C.---Si frater iunior fuerit iussus docere aliquem seniorem secundum etatem, quomodo debet agere cum illo? 526
    INTER. CI.---Si debent peregrini intrare usque ad illa loca ubi fratres operantur, uel etiam si alii de eodem monasterio debent relictis suis locis intrare ad alios? 526
    INTER. CII.---Si oportot eos qui nouerunt artificia suscipere ab aliquo opus absque scientia uel iussione eius qui preest et operum sollicitudinem gerit? 526
    INTER. CIII.---Quomodo debent hi qui operantur curam gerere ferramentorum uel utensilium eorum de quibus operatur? 526
    INTER. CIu.---Quid si per negligentiam pereat aliquid ex his, aut per contemptum dissipetur? 526
    INTER. Cu.---Quid si a seipso commodare uoluerit alicui, aut accipere ab alio? 527
    INTER CuI.---Quid si necessitas poscat ut is qui preest requirat ab aliquo eorum uas uel ferramentum, et contradixerit? 527
    INTER. CuII.---Si is qui circa cellarium, uel coquinam, uel alia huiuscemodi opera occupatus est, non occurrat adesse ordini psallentium uel ad orationem, nichil damni patitur in anima? 527
    INTER. CuIII.---Quomodo obtinebit quis ut in oratione sensus eius non uagetur? 527
    INTER. CIX.---Si possibile est obtinere hominem ut in omni tempore et loco non uagetur mens sua; uei quomodo id fieri potest? 427
    INTER. CX.---Et quid est: Psallite sapienter? 528
    INTER. CXI.---Qua mensura debet temperare potestatem dispensationis sue is cui cellarii cura commissa est? 528
    INTER. CXII---Qua sententia obseruabitur erga dispensantem, si aliquid secundum persone acceptionem uel per contentionem faciat? 528
    INTER. CXIII.---Si autem neglexerit dare fratri quod opus est? 528
    INTER CXIu.---In profectibus mandatorum Dei una est mensura omnium? An alius amplius, alius minus debet aliquid? 528
    INTER. CXu.---Si oportet equaliter haberi eos qui plus proficiunt et eos qui minus? 529 
    INTER. CXuI.---Quid si contristatur is qui minus honoratur, cum preferri sibi uiderit eum qui in timore Domini precedit, quomodo eum habebimus? 529
    INTER. CXuII.---Anima post multa peccata et multas uite miserias, cum quali timore et qualibus lacrymis debet recedere a peccatis, et cum quali spe et affectu accedere ad Dominum debet? 529
    INTER. CXuIII.---Quoniam scriptum est: Redemptio anime uiri proprie diuitie eius; nobis quibus non accidit dispergere pro anime redemptione diuitias, quid faciemus? 530
    INTER. CXIX.---Si quis audiens sermonem Domini dicentis : Quia seruus qui cognouit uoluntatem Domini sui, et non fecit secundum uoluntatem eius, uapulabit multum; qui uero non cognouit, et non fecit digna, plagis uapulabit paucis; negligat et dissimulet scire uoluntatem Domini, si habet aliquid excusationis? 530
    INTER. CXX.---Si is qui facit uoluntatem alicuius, etiam particeps eius est uel socius? 530
    INTER. CXXI.---Si is qui consentit alterius peccato, etiam ipse peccati reus est? 530
    INTER. CXXII.---Si oportet peccantibus fratribus silere et acquiescere? 531
    INTER. CXXIII.---Cur aliquoties anime, etiam si non satis agat, sponte tamen quodam genere incidit ei dolor quidam cordis et compunctio timoris Dei, aliquoties tanta securitas et negligentia animam tenet, ut etiam si cogat se homo, non possit dolorem aliquem uel compunctionem cordis assumere? 532
    INTER. CXXIu.---Quomodo quis dignus efficitur particeps fieri Spiritus sancti? 532
    INTER. CXXu.---Qui sunt pauperes spiritu? 533
    INTER. CXXuI.---Usque ad quem modum est obseruatio mandati, uel quomodo adimpleri potest? 533
    INTER. CXXuII.---Si ergo neque sollicitudinem habere oportet de necessariis usibus ad uitam, et aliud est preceptum Domini dicentis : Operamini cibum qui non perit, superfluum est manibus operari? 533
    INTER. CXXuIII.---Si quis in corde suo cogitat de cibis, tunc deinde notet seipsum et arguat, si et hic quasi cogitans de talibus iudicandus sit? 534
    INTER. CXXIX.---Si licet nocturnam tunicam habere alteram, uel cilicinam, uel aliam quamlibet? 534
    INTER. CXXX.---Si licet ei qui ministrat maiore uoce, id est cum clamore, loqui? 534
    INTER. CXXXI.---Si quis die suo, quo ministrat in coquina, laborauerit supra uires, ita ut impediatur, et non possit etiam reliquis diebus exercere opus suum, si oportet imperari ei huiuscemodi officium? 535
    INTER. CXXXII.---Et ille cui lana credita est, quomodo debet habere hanc curam, et quomodo obseruare eas que operantur? 535
    INTER. CXXXIII.---Si quis condemnatus est, ut eulogiam non accipiat, et dicit: Quia si non accepto eulogiam, non manduco, si debemus audire eum? 535
    INTER. CXXXIu.---Quali timore, fide, uel effectu percipere debemus corporis et sanguinis Christi gratiam? 535
    INTER. CXXXu.---Quis est bonus thesaurus, et quis est malus? 536
    INTER. CXXXuI.---Si bonem est penitus tacere? 536
    INTER. CXXXuII.---Si oportet tempore orationum uel psalmorum loqui aliquem in domo? 536
    INTER. CXXXuIII.---Quomodo possumus timere iudicia Dei? 536
    INTER. CXXXIX.---Quomodo lata est porta et spatiosa uia que ducit ad mortem ? 537
    INTER. CXL.---Quomodo angusta porta et arcta uia est que ducit ad uitam? 537
    INTER. CXLI.---Auaritia usque ad quem modum definitur? 537
    INTER. CXLII.---Quid est perperam agere? 537
    INTER. CXLIII.---Quis est qui ab apostolo dicitur habitus ordinatus? 537
    INTER. CXLIu.---Si quis pretiosas uestes abiiciat, ipsa autem indumenta uiliora quibus utitur, uel calceamenta, ita composite utatur, ut studeat decorem inde aliquem capere, si peccat, aut uitio aliquo id facere putandus est? 538
    INTER. CXLu.---Quid est Raca! 538
    INTER. CXLuI.---Quid est quod dicit Apostolus: Non efficiamur inanis glorie cupidi ; et iterum: Non ad oculum seruientes, quasi hominibus placentes ; quis est inanis glorie cupidus, et quis est hominibus placens! 538
    INTER.CXLuII.---Quid est inquinamentum carnis, et quomodo ab his emendari possumus, et que est sanctificatio, et quomodo possumus eam obtinere? 538
    INTER. CXLuIII.---Quis est mundus corde? 538 
    INTER. CXLIX.---Quomodo potest aliquis odium habere aduersus peccatum? 539
    INTER CL.---Quomodo potest aliquis ex animo et ex affectu facere mandata Domini? 539
    INTER. CLI.---Que est mensura in caritate Dei? 539
    INTER. CLII.---Quomodo quis obtineat ut possit in se habere caritatem Dei? 539
    INTER. CLIII.---Que sunt indicia esse in nobis caritatem Dei? 540
    INTER. CLIu.---Quid est seipsum diligere, uel quomodo uitium suum cognoscit qui seipsum diligit? 540
    INTER. CLu.---Quomodo apparet qui diligit fratrem secundum mandatum Domini et quomodo arguitur qui non diligit? 540
    INTER. CLuI.---Qui sunt inimici quos diligere iubemur, et quomodo diligamus inimicos nostros, prestantes eis beneficia tantummodo, aut etiam affectum eis exhibentes, et si hoc possibile est fieri? 540
    INTER. CLuII.---Quid est quod dicit Apostolus: Irascimini, et nolite peccare ; et: Sol non occidat super iracundiam uestram , cum in aliis dixerit: Omnis amaritudo, uel ira, uel indignatio, auferatur a uobis ? 541
    INTER. CLuIII.---Quid est: Date locum ire? 541
    INTER. CLIX.---Que est differentia amaritudinis, et furoris, et ire, clamoris et irritationis? 541
    INTER. CLX.---Quis est qui a Domino beatificatur pacificus? 542
    INTER. CLXI.---Quomodo conuerti quis potest et fieri sicut infans? 542
    INTER. CLXII.---Quid est prudentem esse sicut serpentem et simplicem sicut columbam ? 542
    INTER. CLXIII.---Quomodo debemus suscipere regnum Dei sicut infans? 542
    INTER. CLXIu.---Domino dicente: Qui se exaltat huhumiliabitur ; et Apostolo precipiente: Nolite superbum sapere ; et alibi: Arrogantes, superbi, inflati ; et iterum: Charitas non inflatur ; quis est elatus, et quis est iactans uel arrogans, et quis inflatus uel tumens? 543
    INTER. CLXu.---Quid est: Charitas non dehonestatur? 543
    INTER. CLXuI.---Scriptura dicente: Nolite gloriari, neque loqui alta ; et Apostolo confitente: Quia que loquor, non secundum Deum loquor, sed sicut in insipientia, in hac substantia gloriandi ; et rursum: Factus sum insipiens gloriando ; et iterum ipso dicente: Quia qui gloriatur, in Domino glorietur ; que est gloriatio in Domino, et que est culpabilis gloriatio? 543
    INTER. CLXuII.---Qualem intellectum uel prudentiam a Deo petere debemus, uel quomodo eam possumus promereri? 544
    INTER. CLXuIII.---Si Dominus dat sapientiam, et a facie eius scientia et intellectus est ; et si alii quidem per Spiritum datur sermo sapientie, alii sermo scientie ; quomodo increpat Dominus discipulos suos dicens: Quia adhuc et uos insensati estis, et non intelligitis , et Apostolus culpat Galatas insensatos ? 544
    INTER. CLXIX.---Si ab aliquo quid beneficii consequimur, quomodo poterimus et Domino digne et integre gratias agere, et ei qui beneficium prestitit? Quali mensura uti debemus in utroque? 544
    INTER. CLXX.---Quid est dignum uel sanctum  et quid est iustum? 544
    INTER. CLXXI.---Quomodo dat quis sanctum canibus, et mittit margaritas ante porcos ? Aut quomodo accidit illud quod additur: Ne forte conculcent aut pedibus, et conuersi disrumpant uos ? 544
    INTER. CLXXII.---Quomodo Dominus aliquando quidem prohibet portari sacculum uel peram in uia ; aliquando autem dicebat: Sed nunc qui habet sacculum, tollut similiter et peram; et qui non habet gladium, uendat uestimentum suum, et emat gladium ? 545
    INTER CLXXIII.---Quid est: Panem substantiuum da nobis hodie, quod in oratione dicere iubemur? 545
    INTER. CLXXIu.---Si omni uolenti accedere ad sorores oportet indulgere, an certis quibusque et personis et temporibus, uel quomodo uidende sunt sorores? 545
    INTER. CLXXu.---Si quis habet aliquod uitium quod corrigere non potest, et frequenter notatus in peius proficit, si eum expedit intermitti? 546
    INTER. CLXXuI.---Si quis contristetur quia ei non permittitur facere illud quod non potest apte et recte facere, si debemus ei permittere? 546
    INTER. CLXXuII.---Quomodo debent fortiores fratres infirmitates infirmorum portare? 546
    INTER. CLXXuIII.---Quid est: Inuicem onera uestra portate  ? et quam legem Christi adimplebimus hoc facientes? 546
    INTER. CLXXIX.---Domino docente nos orandum esse ne intremus in tentationem, si oportet orare ne accidant nobis dolores corporales, uel si inciderimus in eos, quomodo oportet ferre? 547
    INTER. CLXXX.---Quis est aduersarius noster, et quomodo ei consentire debemus in uia? 547
    INTER. CLXXXI.---Si bonum est statuere ad certum tempus, uerbi causa, abstinere se tali cibo, siue potu? 547
    INTER. CLXXXII.---Si quis uoluntate peccauerit, condemnatur? An etiam ille qui per ignorantiam extra ueritatem aliquid fuerit locutus? 547
    INTER CLXXXIII.---Si cogitauerit tantum facere aliquid, et non fecerit, si et ipse mendax iudicandus est? 547
    INTER. CLXXXIu.---Si quis preuentus fuerit ut definiat aliquid agere eorum que non placent Deo, quid oportet magis irritum reuocare, quod male fuerat definitum, an timore eo, ne mendax sit, implere peccatum? 547
    INTER. CLXXXu.---Si is cui commissa est dispensatio eorum que Domino offeruntur, necessitatem habet implere quod dicit mandatum: Omni petenti te da , et eum qui uult abs te mutuum sumere, non auertas ? 548
    INTER. CLXXXuI.---Quod si frater nichil habens proprium petatur ab aliquo hoc ipsum quo uestitus est, quid debet facere, maxime si nudus sit ille qui petit? 548
    INTER CLXXXuII.---Quomodo potest quis sine caritate tantam fidem habere, ut montes transferat, aut substantiam suam pauperibus diuidat, et corpus suum tradere ut ardeat ? 548
    INTER. CLXXXuIII.---Quis est qui abscondere dicitur talentum, et propterea condemnatur ? 549
    INTER. CLXXXIX.---Quid est immunditia, et quid est impudicitia? 549
    INTER.---CXC.---Quid est proprium furoris, et quid est proprium indignationis iuste, et quomodo aliquoties quasi ab indignatione incipientes inueniuntur decidere in furorem? 549
    INTER. CXCI.---Ex quibus fructibus probari debet is qui ex affectu arguit fratrem peccantem? 549
    INTER. CXCII.---Si opertet eos qui ingrediuntur ad fratres statim artificia discere? 550
    INTER. CXCIII.---Si quis non desiderio corrigendi fratres arguat eum qui delinquit, sed sui uitii explendi gratia; quomodo oportet hunc corrigi, si post multam communicationem in eisdem permaneat? 550
    INTER. CXCIu.---Qualibus correptionibus uti oportet inter fratres ad emendationem eorum qui delinquunt? 550
    INTER. CXCu.---Si in omni peccato, siue secundum cogitationes, siue secundum uerbum, siue secundum actum, Satanam in causa esse conuenit dici? 550
    INTER. CXCuI.---Si quis relinquens fiscalia debita, intret ad fratres, et parentes eius pro ipso exigantur et tribulentur, si non affert hoc culpam aliquam, uel his qui eum susceperunt, uel illi ipsi qui ita egerit? 551
    INTER. CXCuII.---Si oportet eum qui preest extra eam que sororibus preest loqui aliquid quod ad edificationem fidei pertineat uirginibus? 551
    INTER. CXCuIII.---Si conuenit eum qui preest cum ea que sororibus preest frequenter loqui, et maxime si aliqui de fratribus pro hoc leduntur? 551
    INTER. CXCIX.---Si oportet, cum aliqua soror confitetur quodcunque delictum suum presbytero, etiam matrem monasterii adesse? 551
    INTER. CC.---Si oportet gesta turpia uel obscena confitentem inuerecundius pronuntiare omnibus, aut certis quibusque, et quibus illis? 551
    INTER. CCI.---Si ignorante matre seniore presbyter aliquid fieri precipiat sororibus, recte uidebitur indignari senior mater cum ipsa nescierit? 552
    INTER. CCII.---Si potest impedire propositum sancti hominis Satanas, quia scriptum est: Ego quidem Paulus semel et bis uenire uolui ad uos et impediuit nos Satanas ? 552
    INTER. CCIII.---Quomodo fit aliquis in presenti seculo stultus? 554
    CODICIS REGULARUM PARS SECUNDA.---REGULAE SS. PATRUM OCCIDENTALIUM AD MONACHOS. 553
    Sanctorum Aureliani et Ferreoli Arelatensis et Ucetensis episc. regule ad monachos. 553
    Sancti Columbani abbatis et confessoris regula cenobialis cum penitentiali. 353
    Regula Tarnatensis monasterii. 553 
    Sancti Isidori Hispalensis episc. regula monachorum 553
    De Isidoro eiusque regula ueterum testimonia. 553
    Obseruatio critica. 555
    Prefatio. 555
    CAPUT PRIMUM.---De monasterio. 557
    CAP. II---De eligendo abbate. 557
    CAP III.---De monachis. 557
    CAP. Iu.---De conuersis. 558
    CAP. u.---De familiaris rei uiteque appetitu. 560
    CAP. uI.---De opera monachorum. 560
    CAP. uII.---De psallendi officio. 562
    CAP. uIII.---De collatione. 563
    CAP. IX.---De codicibus. 563
    CAP. X.---De mensis. 564
    CAP. XI.---De feriis. 565
    CAP. XII.---De ieiuniis. 565
    CAP. XIII.---De habitu monachorum. 566
    CAP. XIu.---De strato siue de illusionibus nocturnis. 567
    CAP. Xu.---De delinquentibus. 567
    CAP. XuI.---De delictis. 568
    CAP. XuII.---De excommunicatis. 569
    CAP. XuIII.---De rebus monasterii. 570
    CAP. XIX.---Quid ad quem pertineat. 570
    CAP. XX.---De infirmis fratribus. 571
    CAP. XXI.---De hospitibus, 571
    CAP. XXII---De profectione. 572
    CAP. XXIII.---De defunctis. 572
    Regula sancti Benedicti abbatis Cassinensis. 573
    Regula consensoria monachorum. 573
    Regula incerti auctoris 573
    Sanctorum Pauli et Stephani abbatum regula ad monachos. 573
    Sancti Cesarii Arelatensis episcopi regula ad monachos. 573
    Sancti Fructuosi Bracarensis episcopi regula monachorum et regula monastica communis. 573
    Cuiusdam Patris regula ad monachos. 573
    Regula Magistri ad monachos. 573
    Grimlaici presbyteri regula solitariorum. 573
    Obseruatio critica. 573
    Prologus. 575
    CAPUT PRIMUM.---De generibus solitariorum 577
    CAP. II.---De preceptis altioribus monachorum uel solitariorum. 579
    CAP. III.---De quatuor ordinibus hominum qui erunt in die iudicii. 580
    CAP. Iu.---Que sint uere diuitie. 581
    CAP. u.---De perfectione iustitie. 582
    CAP. uI.---Quod qui seculo renuntiant non debent habere hereditates nec possessiones. 583
    CAP. uII.---Quod post abrenuntiationem seculi non debet quisque diuitias colligere 584
    CAP. uIII.---Quid sit proprie actiua, quidue contemplatiua uita. 586
    CAP. IX.---Qualis debet esse in actiua uita, qui ad contemplatiuam conscendere conatur. 586
    CAP. X.---Quantum inter contemplatiuam et actiuam uitam intersit. 587
    CAP. XI.---Quod presentium contemptores etiam hic contemplatiua uita delectat. 588
    CAP. XII.---Que et quanta sit in hoc carne contemplatiue uite perfectio. 589
    CAP. XIII.---Quod Deum perfecte sancti uidere non possint, nisi cum ad beatitudinem future uite peruenerint. 590
    CAP. XIu.---Quod pro perfectione uite contemplatiue a sanctis patribus solitaria uita primitus fuit inchoata. 591
    CAP Xu.---De disciplina suscipientorum fratrum ad retrusionem. 592
    CAP. XuI.---Qualis debet esse cellula retrusionis. 594
    CAP. XuII.---Quod nunquam minus quam duo uel tres sint simul solitarii. 595
    CAP. XuIII.---Si oportet suscipere ad solitariam uitam suburbanos presbyteros uel iuuenes etate. 596
    CAP. XIX.---Qualem uel quam sanctum oportet esse solitarium. 598
    CAP XX.---Quomodo solitarii debeant esse docti, et qualiter alios doceant ac semetipsos discrete prouideant. 599
    CAP. XXI.---Ut solitarii lucis exempla omnibus dent, et ut laudabiliter uiuant, sed laudari non appetant. 601
    CAP. XXII.---De his qui in regimine prodesse possunt et propter quietam uitam preesse refugiunt. 603
    CAP. XXIII.---De uita et moribus solitariorum, et qualiter eis in solitaria uita conuersandum sit. 604 
    CAP. XXIu.---Item de eadem re que supra. 605
    CAP. XXu.---De instrumentis bonorum operum. 608
    CAP. XXuI.---De obseruatione mandatorum Dei. 609
    CAP. XXuII.---Lamentabilis descriptio de his qui precepta Christi non obseruant. 612
    CAP. XXuIII.---Item de eadem lamentatione que supra. 614
    CAP. XXIX.---De compunctione cordis. 617
    CAP. XXX.---Quod duo sunt genera compunctionum. 618
    CAP. XXXI.---De reuerentia et instantia orationis. 619
    CAP. XXXII.---Quomodo possit aliquis sine intermissione orare. 621
    CAP. XXXIII.---Quod omnes uane cogitationes ex illusione demonum fiunt. 622
    CAP. XXXIu.---Quod cantantibus et psallentibus presentia Dei et angelorum semper adsit. 623
    CAP. XXXu.---De laude psalmorum et dispositione horarum in quibus psallere debemus. 624
    CAP. XXXuI.---Si quotidie corpus Domini quilibet audeat sumere uel missam cantare. 625
    CAP. XXXuII.---Si post illusionem, que per somnium solet accidere, debeat quis missam celebrare an non? 626
    CAP. XXXuIII.---De assiduitate lectionis et orationis. 627
    CAP XXXIX.---De quotidiano opere manuum solitariorum. 629
    CAP. XL.---Quod certis horis occupari debent solitarii in labore manuum. 631
    CAP. XLI.---Ut solitarii nichil proprium habeant, et oblationes fidelium suscipiant. 631
    CAP. XLII.---Quibus horis oporteat solitarios reficere. 633
    CAP. XLIII.---De mensa solitariorum. 634
    CAP. XLIu.---De crapula cauenda. 634
    CAP. XLu.---De mensura potus solitariorum. 636
    CAP. XLuI.---De ebrietate cauenda, et de laude sobrietatis. 636
    CAP. XLuII.---Si omnes equaliter necessaria uite debent accipere. 637
    CAP. XLuIII.---De infirmis et senibus solitariis. 639
    CAP. XLIX.---De uestimentis et calceamentis solitariorum. 640
    CAP. L.---De lectisterniis solitariorum. 641
    CAP. LI.---Ut certo tempore sese radant, ne sint comati. 642
    CAP. LII.---De discipulis solitariorum, et de eorum obedientia. 643
    CAP. LIII.---De zelo bono quem debent habere solitarii erga discipulos. 644
    CAP. LIu.---Quomodo ieiunare debeant solitarii. 644
    CAP. Lu.---Quod solitarii pro hospitibus ieiunium soluant. 646
    CAP. LuI.---De caritate. 647
    CAP. LuII.---De humilitate. 648
    CAP. LuIII.---De obedientia. 649
    CAP. LIX.---De uirtute patientie. 650
    CAP. LX.---De discretione. 651
    CAP. LXI.---De taciturnitate. 652
    CAP. LXII.---De cauenda detractione, et qu[.....] duobus modis potest aliquis sine peccato alieni peccata dicere. 653
    CAP. LXIII.---Consolatio solitariorum de detractione. 654
    CAP. LXIu.---De cogitationibus et diabolicis illusionibus. 655
    CAP. LXu.---De diuersis tentationibus solitariorum. 657
    CAP. LXuI.---De tentamentis somniorum. 658
    CAP. LXuII.---Ut solitarii signa et miracula fieri non querant. 659
    CAP LXuIII.---De trimoda carismatum gratia. 661
    CAP. LXIX.---Ut solitarii post retrusionem ad secularem uitam minime redeant, et de perseuerantia boni operis. 662
    CODICIS REGULARUM PARS TERTIA.---REGULAE SS. PATRUM AD uIRGINES. 663
    Sancti Augustini Hipponensis episcopi epistola 109, regulam sanctimonialibus prescriptam continens. 663
    Sanctorum Cesarii, Aureliani, Donoti Arelatensis, item Arelatensis et uesontionensis episcoporum regule ad uirgines. 663
    Cuiusdam Patris regula ad uirgines. 663
    Sancti Leandri Hispalensis regula, siue de institutione uirginum et contemptu mundi ad Florentinam sororem liber. 663
    CODICIS REGULARUM APPENDIX.---SANCTORUM PATRUM EXHORTATIONES AD MONACHOS ET uIRGINES DE OBSERuANTIA uITAE  RELIGIOSAE, COLLECTAE OLIM A SANCTO BENEDICTO ANIANENS. 665
    Obseruatio critica. 665
    Incipit liber sancti Athanasii episcopi Alexandrie de obseruationibus monachorum. 665
    Eiusdem Athanasii exhortatio ad sponsam Christi. 671
    Sancti Basilii Cesaree Cappadocie episcopi admonitio ad filium spiritualem. 683
    Proemium. 683
    CAPUT PRIMUM.---De militia spirituali. 685
    CAP. II---De uirtute anime. 686
    CAP. III.---De dilectione Dei. 686
    CAP. Iu.---De dilectione proximi. 687
    CAP. u.---De studio pacis. 688
    CAP. uI.---De patientia. 689
    CAP. uII.---De continentia et castitate. 689
    CAP. uIII.---De seculi amare fugiendo. 690
    CAP. IX.---De auaritia fugienda. 691
    CAP. X.---De studio humilitatis. 692
    CAP. XI.---De oratione. 692
    CAP. XII.---De uigiliis. 693
    CAP. XIII.---De ieiunio. 694
    CAP. XIu.---De crapula fugienda. 695
    CAP. Xu.---De uitanda superbia. 695
    CAP. XuI.---De lingua compescenda. 696
    CAP. XuII.---De uano gaudio fugiendo. 696
    CAP. XuIII.---De malorum contubernio uitando. 697
    CAP. XIX.---De ira cohibenda et differenda penitentia. 697
    CAP. XX.---De morte cogitanda. 698
    Euagrii monachi sententie. 699
    Fausti abbatis Lirinensis sermones ad monachos. 699
    Sancti Eucherii, Lugdunensis episcopi exhortatio ad monachos. 699
    Sancti Cesarii Arelatensis episcopi ad Cesariam abbatissam eiusque congregationem epistola. 699
    Nouati catholici sententia de humilitate et obedientia, et de calcanda superbia. 699
    Sancti Paulini ad monachos de penitentia. 699
    Sancti Futropii abbatis epistola ad Petrum papam de districtione monachorum et ruina monasteriorum, directa Rome. 701
    Incerti auctoris sermo de decem uirginibus. 701
    SANCTI BENEDICTI CONCORDIA REGULARUM. 701
    PROLEGOMENA. 701
    Sancto Patri Benedicto monachorum Occidentis patriarche. 701
    Lectori beneuolo prefatio. 703
    De huius concordie regulis earumque auctoribus. 705
    Prefatio. 713
    Item prefatio. 715
    CAPUT PRIMUM.---De concordia regularum. 717
    § I. Ex regula sancti Benedicti.---Quod non omnis obseruatio iustitie in hac sit regula constituta. 717
    II-uII. Ex eadem regula. 719
    uIII. Ex regula Isidori. 720
    IX. Ex regula Stephani et Pauli. 721
    X. Ex libro Orsiesii. 722
    CAPUT II.---Prefatio sancti Benedicti et aliorum. 723
    § I. Prefatio regule sancti Benedicti. 723
    II. Prefatio ex regula Magistri. 727
    III. Prefatio Ferreoli. 729
    CAPUT III.---De generibus monachorum. 729
    § I. Ex regula sancti Benedicti. 729
    II. Ex regula Magistri. 735
    III. Ex regula sancti Basilii episcopi. 740
    Iu. Dicta sancti Hieronymi. 743
    u. Ex regula sancti Fructuosi episcopi. 743
    uI. Dicta sancti Isidori. 745
    uII Dicta sancti ualerii. 750
    CAPUT Iu.---De ordinando abbate. 755
    § I. Ex regula sancti Benedicti. 755
    II. Ex regula sancti Fructuosi episcopi. 759
    III. Ex regula alterius Fructuosi. 760
    Iu. Ex regula Magistri. 762
    u. Ex regula sancti Isidori. 767
    uI. Ex regula sancti Basitii. 768
    CAPUT u.---Qualis debet esse abbas. 769
    § I. Ex regula sancti Benedicti. 769
    II. Ex regula sancti Macarii. 774
    III, Iu. Ex regula Patrum. 775
    u-X Ex libro Orsiesii ad monachos. 776
    XI. Ex epistota sancti Cesarii. 780
    XII. Ex regula sancti Isidori. 782
    XIII. Ex regula sancti Fructuosi episcopi. 782
    XIu. Ex regula Ferreoli. 782
    Xu-XuII. Ex regula sancti Aureliani episcopi. 784
    XuIII. Ex regula Fructuosi. 785 
    XIX. Ex regula cuiusdam. 787
    XX. Ex regula Orientalium. 788
    XXI-XXIII. Ex regula sancti Basilii. 788
    XXIu. Ex regula cuiusdam. 789
    XXu. Ex regula sancti Isidori. 790
    CAPUT uI.---De adhibendis ad consilium fratribus. 791
    § I. Ex regula sancti Benedicti. 791
    II, III. Ex regula sancti Pachomii. 793
    Iu-uI. Ex regula sancti Basilii. 794
    uII. Ex regula sancti Aureliani. 795
    uIII. Ex regula Orientali. 795
    IX. Ex regula Patrum. 795
    X. Ex regula Pauli et Stephani. 796
    XI. Ex regula cuiusdam Patris. 796
    XII. Ex regula sancti Columbani. 797
    CAPUT uII.---Que sunt instrumenta bonorum operum. 797
    § I. Ex regula sancti Benedicti. 797
    II. Ex regula sancti Macarii. 805
    III-IX. Ex regula sancti Basilii. 806
    X, XI. Ex regula sancti Isidori. 808
    XII. Ex regula sancti Pachomii. 810
    XIII Ex regula sancti Ferreoli. 810
    XIu-XuII. Ex regula Aureliani. 811
    XuIII. Incipiunt gesta a beato Augustino quando sibi successorem elegit. 812
    XIX. Ex doctrina sancti Orsiesii. 814
    XX-XXII. Ex regula Magistri. 815
    CAPUT uIII.---De obedientia. 815
    § I. Ex regula sancti Benedicti. 815
    II. Ex regula Patrum. 817
    III, Iu. Ex regula sancti Columbani. 818
    u. Ex regula sancti Ferreoli. 819
    uI. Ex regula cuiusdam Patris. 820
    uII Ex regula Magistri. 820
    uIII. Ex regula sancti Basilii. 824
    IX. Ex regula sancti Fructuosi. 824
    CAPUT IX.---De taciturnitate. 823
    § I. Ex regula sancti Benedicti. 823
    II, III. Ex regula sancti Basilii. 826
    Iu. Ex regula sancti Pachomii. 827
    u. Ex regula Pauli et Stephani. 827
    uI. Ex regula sancti Columbani. 828
    uII. Ex regula cuiusdam. 828
    uIII, IX. Ex regula Magistri. 829
    X. A Donato collecta. 833
    CAPUT X.---De humilitate. 833
    § I. Ex regula sancti Benedicti. 833
    II. Ex regula sancti Basilii. 835
    III. Ex regula sancti Columbani. 836
    CAPUT XI.---De primo gradu humilitatis. 837
    § I. Ex regula sancti Benedicti. 837
    II. Ex regula Cassiani. 840
    CAPUT XII.---De secundo gradu humilitatis. 841
    § I. Ex regula sancti Benedicti. 841
    II. Ex regula Cassiani. 842
    CAPUT XIII.---De tertio gradu humilitatis. 841
    § I. Ex regula sancti Benedicti. 841
    II, III. Ex regula sancti Basilii. 841
    Iu-uI. Ex regula sancti Fructuosi episcopi. 843
    CAPUT XIu.---De quarto gradu humilitatis. 843
    § I. Ex regula sancti Benedicti. 843
    II. Ex regula sancti Macarii. 845
    III. Ex regula sancti Basilii. 845
    Iu. Ex regula sancti Fructuosi episcopi. 846
    u. Ex regula Cassiani. 846
    CAPUT Xu.---De quinto gradu humilitatis. 845
    § I. Ex regula sancti Benedicti. 845
    II-Iu. Ex regula sancti Basilii episcopi. 846
    u. Ex regula sancti Isidori episcopi. 848
    uI Ex regula sancti Fructuosi episcopi. 848
    uII. Ex regula Cassiani. 849
    uIII. Ex regula Magistri. 849
    IX. Ex regula cuiusdam. 852
    X. Ex regula Donati. 854
    XI. Ex regula cuiusdam. 854
    XII. Quod factum sit in monasterio Euoriacas. 855
    CAPUT XuI.---De sexto gradu humilitatis. 857
    § I. Ex regula sancti Benedicti. 857
    II. Ex regula sancti Basilii. 857
    III. Ex regula sancti Cassiani 858
    CAPUT XuII.---De septima gradu humilitatis. 859
    § I. Ex regula sancti Benedicti. 859
    II. Ex regula Cassiani. 859
    CAPUT XuIII.---De octauo gradu humilitatis. 859
    § I. Ex regula sancti Benedicti. 859
    II. Ex regula sancti Cassiani. 861
    CAPUT XIX.---De nono gradu humilitatis. 861 
    § I. Ex regula sancti Ferreoli. 861
    II. Ex regula Ferreoli 861
    CAPUT XX.---De decimo gradu humilitatis. 861
    § I. Ex regula sancti Benedicti. 861
    II. Ex regula sancti Basilii. 863
    III. Ex regula sancti Ferreoli. 863
    Iu. Ex regula sancti Cassiani. 864
    CAPUT XXI.---De undecimo gradu humilitatis. 863
    § I. Ex regula sancti Benedicti. 863
    II. Ex regula sancti Basilii. 865
    III. Ex regula sancti Fructuosi episcopi. 866
    CAPUT XXII.---De duodecimo gradu humilitatis. 865
    § I. Ex regula sancti Benedicti. 865
    II. Ex regula sancti Fructuosi episcopi. 867
    III, Iu. Ex regula sancti Cassiani. 867
    u. Ex regula sancti Basilii. 870
    CAPUT XXIII.---De officiis diuinis in noctibus. 871
    § I. Ex regula sancti Benedicti. 871
    II. Ex libro II Institutionum. 873
    III. Ex libro III Institutionum. 874
    Iu. Ex regula sancti Cassiani. 874
    u. Ex regula sancti Aureliani episcopi. 875
    uI. Ex regula Magistri. 875
    uII. Ex regula sancti Isidori. 878
    uIII. Ex regula sancti Aureliani. 881
    IX. Ex regula sancti Columbani 881
    APPENDICES AD CAPUT XXIII. 885
    Monitum I. Garnerii. 885
    Appendix prima.---Quanti psalmi dicendi sunt in noctibus. 885
    Appendix II.---Qualiter estatis tempore agatur nocturna laus. 890
    Appendix III.---Qualiter Dominicis diebus uigilie agantur. 891
    Appendix Iu.---Qualiter matutinorum solemnitas agatur. 894
    Appendix u.---Qualiter priuatis diebus matutini agantur. 895
    Appendix uI.---In natalitiis sanctorum qualiter agantur uigilie. 898
    Appendix uII.---Quibus temporibus dicatur Alleluia. 898
    CAPUT XXIu.---Qualiter diuina opera per diem agantur. 899
    § I. Ex regula sancti Benedicti. 899
    II. Ex regula Magistri. 903
    III. Ex regula sancti Cassiani. 907
    Iu. Ex regula sancti Fructuosi. 909
    Appendix prima.---Quanti psalmi per easdem horas dicantur. 912
    Appendix II.---Quo ordine psalmi dicendi sunt. 913
    CAPUT XXu.---De disciplina psallendi. 915
    § I. Ex regula sancti Benedicti. 915
    II. Cassiodori, de psalmo CI. 917
    III-uI. Ex regula sancti Basilii. 917
    uII, uIII. Ex regula sanctorum Pauli et Stephani. 919
    IX, X. Ex regula sancti Aureliani. 919
    XI. Tractatus beati Augustini de eo quod scriptum est in Euangelio: Ubi duo uel tres congregati fuerint in nomine meo . 920
    XII. Ex regula sancti Cassiani. 924
    XIII. Ex regula sancti Cesarii. 925
    XIu-XuI. Dicta Cesarie. 925
    XuII. Ex regula Magistri. 927
    CAPUT XXuI.---De reuerentia orationis. 927
    § I. Ex regula sancti Benedicti. 927
    II, III. Ex regula sancti Basilii. 931
    Iu. Ex regula Magistri. 931
    u. Ex regula Patrum. 932
    uI, uII. Ex regula sancti Cassiani. 934
    CAPUT XXuII.---De preposito monasterii 935
    § I. Ex regula sancti Benedicti. 935
    II, III. Ex regula sancti Fructuosi. 937
    Iu. Ex regula sancti Ferreoli. 940
    u, uI. Ex regula Tarnatensi. 941
    uII-IX. Ex regula Orientali. 942
    X-XII. Ex regula sancti Pachomii. 944
    XIII. Ex regula sancti Isidori. 946
    XIu. Ex regula sancti Augustini. 947
    Xu. Ex regula sancti Orsiesii. 947
    XuI. Ex regula cuiusdam. 948
    CAPUT XXuIII.---De decanis monasterii. 949
    § I. Ex regula sancti Benedicti. 949
    II. Ex regula Magistri. 951
    III, Iu. Ex regula sancti Fructuosi episcopi. 958
    u. Ex regula sancti Cassiani. 962
    uI. Ex regula Orientali. 962 
    CAPUT XXIX.---Quomodo dormiant monachi. 963
    § I. Ex regula sancti Benedicti. 963
    II. Dicta sancti Augustini ex libro de Ciuitate Dei. 
    III, Iu. Ex regula Magistri. 966
    u. Ex regula sancti Isidori. 969
    uI. Ex regula sancti Fructuosi. 969
    uII. Ex regula sancti Ferreoli. 970
    uIII. Ex regula cuiusdam. 971
    CAPUT XXX.---De excommunicatione culparum. 973
    § I. Ex regula sancti Benedicti. 973
    II-uIII. Ex preceptis et institutis beati Pachomii. 973
    IX-XI. Ex regula sancti Basilii. 977
    XII. Ex regula sancti Isidori. 979
    XIII. Ex regula sancti Fructuosi episcopi. 980
    XIu. Ex regula Orientali. 980
    Xu. Ex regula cuiusdam. 981
    XuI. Ex regula sancti Cesarii. 981
    XuII. Ex regula sancti Columbani. 982
    XuIII. Ex regula sancti Basilii. 982
    XIX. Ex regula sancti Augustini. 983
    XX. Ex regula Pauli et Stephani. 984
    CAPUT XXXI.---Qualis debet esse modus excommunicationis. 985
    § I. Ex regula sancti Benedicti. 985
    II. Ex regula Patrum. 985
    III, Iu. Ex preceptis et institutis sancti Pachomii. 986
    u. Ex libro Institutionum. 986
    uI-uIII. Ex regula sancti Basilii. 988
    IX. Ex regula sancti Isidori episcopi. 989
    X. Ex regula sancti Fructuosi. 991
    XI. Ex regula cuiusdam. 992
    XII. Ex regula sancti Aureliani. 992
    XIII.-Xu. Ex regula sancti Ferreoli. 992
    XuI. Ex preceptis et institutis sancti Pachomii. 995
    XuII-XX. Ex regula sancti Columbani. 995
    XXI. Ex regula cuiusdam. 996
    XXII. Ex regula sancti Basilii. 997
    XXIII. Ex regula sancti Isidori. 997
    XXIu. Ex regula Tarnatensi. 997
    XXu, XXuI. Ex regula sancti Aureliani. 998
    CAPUT XXXII.---De grauioribus culpis. 999
    § I. Ex regula sancti Benedicti. 999
    II. Ex regula Patrum. 999
    III. Ex regula sancti Ferreoli. 1000
    Iu. Ex regula sancti Fructuosi 1000
    u. Ex regula cuiusdam. 1001
    uI, uII. Ex regula Magistri. 1002
    uIII-X. Ex regula sancti Cesarii. 1007
    XI. Ex regula sancti Ferreoli. 1009
    CAPUT XXXIII.---De his qui excommunicantur, quomodo satisfaciant. 1009
    § I.---Ex regula sancti Benedicti. 1009
    II. Ex regula sancti Isidori. 1011
    III. Ex regula sancti Fructuosi episcopi. 1013
    Iu. Ex regula Magistri. 1013
    CAPUT XXXIu.---De his qui sine iussione abbatis iunguntur excommunicatis. 1015
    § I. Ex regula sancti Benedicti. 1015
    II. Ex regula sancti Isidori episcopi. 1015
    III. Ex regula sancti Fructuosi episcopi. 1016
    Iu. Ex regula sancti Aureliani. 1017
    u. Ex regula Cassiani. 1017
    uI. Ex regula Tarnatensi. 1018
    uII. Ex regula Magistri. 1018
    uIII. Ex regula cuiusdam. 1018
    CAPUT XXXu.---Qualiter debeat abbas sollicitus esse circa excommunicatos. 1017
    § I. Ex regula sancti Benedicti. 1017
    II. Ex regula sancti Fructuosi. 1019
    III. Ex libro Gregorii Nazianzeni. 1021
    Iu-uII. Ex libro sancti Augustini de pastoribus. 1021
    CAPUT XXXuI.---De his qui in aliis quibuslibet rebus delinquunt. 1025
    § I. Ex regula sancti Benedicti. 1025
    II. Ex regula sancti Cassiani. 1026
    III. Ex regula cuiusdam. 1027
    Iu. Ex regula a Donato collecta. 1028
    u. Ex regula Tarnatensi. 1028
    uI. Dicta sancti Bede. 1028
    CAPUT XXXuII.---De his qui sepius correpti non emendauerint. 1029
    § I. Ex regula sancti Benedicti. 1029
    II, III. Ex regula Macarii. 1031
    Iu. Ex regula sancti Isidori. 1033
    u-uII. Ex regula sancti Basilii. 1033
    uIII. Ex regula sancti Isidori. 1034
    IX. Ex regula sancti Fructuosi. 1034 
    X. Ex regula Orientali. 1034
    XI. Ex regula Magistri. 1034
    XII, XIII Ex regula cuiusdam. 1035
    CAPUT XXXuIII.---Sidebeant fratres exeuntes de monasterio iterum recipi. 1035
    § I. Ex regula sancti Benedicti. 1035
    II. Ex preceptis et institutis sancti Pachomii. 1037
    III. Ex regula sancti Fructuosi. 1037
    Iu. Ex regula Magistri. 1038
    u. Ex regula cuiusdam. 1038
    uI. Ex regula sancti Pachomii. 1039
    uII. Ex regula sancti Ferreoli. 1039
    CAPUT XXXIX.---De pueris minori etate, qualiter corripiantur. 1039
    § I. Ex regula sancti Benedicti. 1039
    II. Ex regula sancti Isidori. 1041
    III, Iu. Ex regula sancti Aureliani. 1041
    u. Ex regula Magistri. 1042
    CAPUT XL.---De cellarario monasterii, qualis sit. 1041
    § I. Ex regula sancti Benedicti. 1041
    II. Ex regula Patrum. 1045
    III. Ex regula sancti Isidori. 1046
    Iu-uI. Ex regula sancti Basilii. 1047
    uII. Ex regula Pauli et Stephani. 1048
    uIII. Ex regula Tarnatensi. 1048
    IX. Ex regula Orientali. 1048
    X. Ex regula Magistri. 1049
    XI. Ex regula cuiusdam. 1052
    CAPUT XLI.---De ferramentis et rebus monasterii. 1053
    § I. Ex regula sancti Benedicti. 1053
    II. Ex regula Patrum. 1053
    III, Iu. Ex regula sancti Pachomii. 1054
    u-uIII. Ex regula sancti Basili 1054
    IX. Ex regula sancti Isidori. 1055
    X. Ex regula Fructuosi. 1056
    XI. Ex regula Magistri. 1056
    XII. Ex regula cuiusdam. 1058
    CAPUT XLII.---Si quid debeant monachi proprium habere. 1057
    § I. Ex regula sancti Benedicti. 1057
    II. Ex doctrina Orsiesii. 1059
    III. Ex regula sancti Pachomii. 1060
    Iu-uII. Ex regula sancti Basilii. 1060
    uIII. Ex regula sancti Augustini. 1062
    IX. Ex regula sanctorum Pauli et Stephani. 1062
    X, XI. Ex regula sancti Isidori. 1062
    XII-XIu. Ex regula sancti Fructuosi. 1063
    Xu. Ex regula sancti Ferreoli. 1063
    XuI. Ex regula sancti Aureliani. 1064
    XuII, XuIII. Ex regula sancti Cassiani. 1064
    XIX. Ex regula Orientali. 1065
    XX. Ex regula cuiusdam. 1065
    XXI. Ex regula Magistri. 1065
    XXII. Ex regula sancti Cesarii episcopi. 1067
    XXIII. Ex regula cuiusdam. 1067
    CAPUT XLIII.---Si omnes equaliter debent necessaria accipere. 1067
    § I. Ex regula sancti Benedicti. 1067
    II. Ex regula sancti Basilii. 1069
    III, Iu. Ex regula sancti Augustini. 1069
    u. Ex regula sancti Ferreoli. 1070
    uI, uII. Ex regula Tarnatensi. 1071
    CAPUT XLIu.---De septimanarits coquine. 1073
    § I Ex regula sancti Benedicti. 1073
    II, III. Ex regula sancti Isidori. 1075
    Iu-uI. Ex regula Cassiani. 1075
    uII-IX. Ex regula Magistri. 1078
    X. Ex regula cuiusdam. 1082
    XI. Ex regula sancti Cesarii episcopi. 1082
    CAPUT XLu.---De infirmis fratribus. 1083
    § I. Ex regula sancti Benedicti. 1083
    II-uII. Ex regula sancti Pachomii. 1085
    uIII. Ex regula sancti Fructuosi. 1087
    IX, X. Ex regula sancti Basilii 1087
    XI. Ex regula sancti Isidori. 1088
    XII-XuII. Ex regula sancti Augustini. 1088
    XuIII. Ex regula sancti Aureliani. 1091
    XIX, Ex regula Tarnatensi. 1091
    XX-XXII. Ex regula sancti Cesarii episcopi. 1091
    XXIII. Ex regula sancti Aureliani. 1091
    XXIu. Ex regula sancti Fructuosi. 1092
    XXu. Ex regula cuiusdam. 1092
    XXuI, XXuII. Ex regula Magistri. 1093
    XXuIII, XXIX. Ex regula Patrum. 1095
    CAPUT XLuI.---De senibus uel infantibus. 1095
    § I. Ex regula sancti Benedicti. 1095
    II. Ex regula magistri. 1097
    III. Ex regula sancti Cesarii episcopi. 1098 
    Iu, u. Ex regula sancti Fructuosi. 1098
    uI. Ex regula sancti Isidori. 1101
    uII. Ex regula Magistri. 1101
    uIII. Ex regula cuiusdam. 1101
    CAPUT XLuII.---De hebdomadario lectore. 1101
    § I. Ex regula sancti Benedicti. 1101
    II. Ex regula Patrum. 1105
    III-uI. Ex regula sancti Pachomii. 1105
    uII. Ex regula sancti Isidori. 1107
    uIII. Ex regula sancti Fructuosi. 1107
    IX. Ex regula sancti Aurelii episcopi. 1108
    X. Ex regula beati Cassiani. 1108
    XI. Ex regula Tarnatensi. 1108
    XII. Ex regula Orientalium. 1109
    XIII. Ex regula Magistri. 1109
    XIu. Ex regula cuiusdam. 1112
    CAPUT XLuIII.---De mensura ciborum. 1111
    § I. Ex regula sancti Benedicti. 1111
    II. Ex regula sancti Columbani. 1117
    III-u. Ex regula sancti Isidori. 1119
    uI. Ex regula sancti Ferreoli episcopi. 1119
    uII, uIII. Ex regula sancti Aureliani. 1119
    IX. Ex regula Magistri. 1120
    X. Ex regula cuiusdam. 1122
    XI. Ex regula sancti Fructuosi. 1123
    XII-XuI. Ex regula sancti Basilii. 1124
    XuII. Ex regula cuiusdam. 1128
    CAPUT. XLIX.---De mensura potus. 1129
    § I. Ex regula sancti Benedicti. 1129
    II. Ex regula sancti Fructuosi. 1131
    III. Ex regula alterius Fructuosi. 1131
    Iu. Ex regula sancti Ferreoli. 1131
    u. Ex regula Magistri. 1132
    CAPUT L.---Quibus horis oportet reficere. 1137
    § I. Ex regula sancti Benedicti. 1137
    II-Iu. Ex regula sancti Isidori. 1139
    u. Ex regula sancti Fructuosi. 1141
    uI. Ex regula sancti Aureliani. 1142
    uII. Ex regula Cassiani. 1144
    uIII. Ex regula Magistri. 1144
    CAPUT LI.---Ut post completorium nemo loquatur. 1145
    § I. Ex regula sancti Benedicti. 1145
    II. Ex regula sancti Pachomii. 1147
    III. Ex regula sancti Isidori. 1148
    Iu. Ex regula sancti Fructuosi. 1148
    u, uI. Ex regula Orientalium. 1149
    uII. Ex regula Magistri. 1149
    uIII. Ex regula cuiusdam. 1150
    IX. Ex regula sancti Aureliani. 1152
    CAPUT LII.---De his qui ad opus Dei uel ad mensam tarde occurrunt. 1151
    § I. Ex regula sancti Benedicti. 1151
    II. Ex regula Patrum. 1154
    III. Ex regula aliorum Patrum. 1155
    Iu-IX. Ex regula sancti Pachomii. 1155
    X, XI. Ex regula sancti Aureliani. 1156
    XII-XIu. Ex regula Magistri. 1157
    Xu-XuII. Ex regula sancti Fructuosi. 1159
    XuIII-XX. Ex regula Pauli et Stephani. 1160
    XXI, XXII. Ex regula sancti Isidori. 1161
    XXIII-XXu. Ex regula sancti Basilii. 1161
    XXuI-XXIX. Ex regula Cassiani. 1162
    XXX. Ex regula Tarnatensi. 1163
    XXXI. Ex regula cuiusdam Patris. 1163
    XXXII. Ex regula sancti Cesarii. 1164
    XXXIII. Ex regula sancti Aureliani. 1164
    XXXIu Ex regula cuiusdam. 1164
    CAPUT LIII.---De his qui falluntur in oratorio. 1165
    § I. Ex regula sancti Benedicti. 1165
    II. Ex regula Pauli et Stephani. 1167
    CAPUT LIu.---De significanda hora operis Dei. 1167
    § I. Ex regula sancti Benedicti. 1167
    II. Ex regula sancti Isidori. 1169
    III. Ex regula Fructuosi. 1169
    Iu. Ex regula Cassiani. 1170
    u, uI. Ex regula sancti Basilii. 1171
    uII. Ex regula Macarii. 
    uIII. Ex regula Aureliani episcopi. 1172
    IX. Ex regula Patrum. 1173
    X. Ex regula Pauli et Stephani. 1174
    XI. Ex regula cuiusdam. 1174
    CAPUT Lu.---De opere manuum quotidiano. 1175
    § I. Ex regula sancti Benedicti. 1175
    II, III. Ex regula sancti Macarii. 1181
    Iu-uI. Ex regula Patrum. 1182
    uII-XI. Ex regula Pachomii. 1183
    XII. Ex regula sancti Basilii. 1183 
    XIII-XuI. Ex regula Stephani. 1183
    XuII. Ex regula sancti Isidori. 1185
    XuIII Ex regula sancti Fructuosi. 1188
    XIX, XX. Ex regula sancti Ferreoli. 1189
    XXI-XXIu. Ex regula Cassiani. 1191
    XXu. Ex regula Tarnatensi. 1192
    XXuI. Ex regula cuiusdam Patris. 1193
    XXuII. Ex regula Fructuosi. 1195
    XXuIII. Ex regula sancti Augustini. 1196
    CAPUT LuI.---De quadragesime obseruatione. 1195
    § I. Ex regula sancti Benedicti. 1195
    II, III. Ex regula sancti Basilii. 1197
    Iu. Ex regula Magistri. 1198
    u. Item Bede. 1204
    CAPUT LuII.---De fratribus qui longe ab oratorio laborant aut in uia sunt. 1203
    § I. Ex regula sancti Benedicti. 1203
    II. Ex regula sancti Pachomii. 1205
    III. Ex regula sancti Basilii. 1205
    Iu. Ex regula Magistri. 1206
    u. Ex regula Stephani. 1208
    CAPUT LuIII.---De fratribus qui longe satis proficiscuntur. 1209
    § I. Ex regula sancti Benedicti. 1209
    II. Ex regula Patrum. 1211
    III. Ex regula Magistri. 1211
    CAPUT LIX.---De oratorio monasterii. 1213
    § I. Ex regula sancti Benedicti. 1213
    II, III. Ex regula sancti Augustini. 1213
    Iu. Ex regula Tarnatensi. 1214
    u. Ex regula Magistri. 1215
    CAPUT LX.---De hospitibus suscipiendis. 1215
    § I. Ex regula sancti Benedicti. 1215
    II. Ex regula Macarii. 1219
    III. Ex regula Patrum. 1219
    Iu. Ex regula sancti Pachomii. 1219
    u. Ex regula Macarii. 1219
    uI. Ex regula Fructuosi. 1220
    uII, uIII. Ex regula sancti Isidori. 1220
    IX. Ex regula Tarnatensi. 1221
    X, XI. Ex regula Magistri. 1221
    CAPUT LXI.---Si debeat monachus litteras, eulogias, seu aliquid accipere. 1223
    § I. Ex regula sancti Benedicti. 1223
    II. Ex doctrina sancti Orsiesii. 1225
    III. Ex regula sancti Basilii. 1225
    Iu, u. Ex regula sancti Augustini. 1226
    uI-uIII. Ex regula sancti Isidori. 1226
    IX. Ex regula sancti Fructuosi. 1227
    X, XI Ex regula sancti Aureliani. 1227
    XII. Ex regula Tarnatensi. 1228
    XIII. Ex regula Orientali. 1228
    XIu. Ex regula a Donato collecta. 1229
    CAPUT LXII.---De uestiariis et calceariis fratrum. 1229
    § I. Ex regula sancti Benedicti. 1229
    II. Ex regula Patrum. 1237
    III. Ex regula sancti Pachomii. 1238
    Iu-uIII. Ex regula sancti Basilii 1239
    IX. Ex regula sancti Augustini. 1242
    X-XII. Ex regula sancti Isidori. 1243
    XIII. Ex doctrina sancti Orsiesii. 1245
    XIu-XuI. Ex regula sancti Ferreoli. 1246
    XuII, XuIII. Ex regula sancti Fructuosi. 1248
    XIX, XX. Ex regula sancti Aureliani. 1249
    XXI. Ex regula Cassiani. 1250
    XXII. Ex regula Tarnatensi. 1251
    XXIII-XXuI. Ex regula sancti Pachomii. 1251
    XXuII. Ex regula Stephani. 1252
    XXuIII. Ex regula Magistri. 1252
    CAPUT LXIII.---De mensa abbatis. 1255
    § I. Ex regula sancti Benedicti. 1255
    II. Ex regula Magistri. 1257
    III. Ex regula Patrum. 1259
    Iu. Ex regula sancti Fructuosi. 1260
    CAPUT LXIu.---De artificibus monasterii. 1259
    § I. Ex regula sancti Benedicti. 1259
    II. Ex regula Macarii. 1260
    III. Ex regula Cassiani. 1260
    Iu. Ex regula Magistri. 1260
    u. Ex regula sancti Hieronymi. 1262
    uI-uII. Ex regula sancti Basilii. 1262
    CAPUT LXu.---De disciplina suscipiendorum fratrum. 1261
    § I. Ex regula sancti Benedicti. 1261
    II. Ex regula Patrum. 1270
    III. Ex regula aliorum Patrum. 1270
    Iu. Ex regula sancti Macarii. 1272
    u, uI. Ex regula sancti Pachomii. 1272 
    uII-IX. Ex regula sancti Basilii. 1273
    X. Ex regula sancti Isidori. 1275
    XI. Ex regula Ferreoli. 1276
    XII-XuI. Ex regula sancti Fructuosi. 1277
    XuII. Ex regula Tarnatensi. 1284
    XuIII-XXIu. Ex regula Cassiani. 1285
    XXu. Ex regula Orientali. 1287
    XXuI-XXIX. Ex regula Magistri. 1288
    XXX, XXXI. Ex regula sancti Aureliani. 1300
    CAPUT LXuI.---De filiis nobilium et pauperum qui offeruntur. 1301
    § I. Ex regula sancti Benedicti. 1301
    II. Ex regula sancti Basilii. 1306
    III. Ex regula sancti Isidori. 1308
    Iu, u. Ex regula sancti Aureliani. 1308
    uI. Ex regula Magistri. 1309
    CAPUT LXuII.---De sacerdotibus qui forte uoluerint in monasterio habitare. 1313
    § I. Ex regula sancti Benedicti. 1313
    II. Ex regula Magistri. 1315
    CAPUT LXuIII.---De monachis peregrinis, qualiter suscipiantur. 1315
    § I. Ex regula sancti Benedicti. 1315
    II, III. Ex regula Patrum. 1320
    Iu. Ex regula sancti Basilii. 1321
    u. Ex regula sancti Ferreoli. 1322
    CAPUT LXIX.---De sacerdotibus monasterii. 1323
    § I. Ex regula sancti Benedicti. 1323
    II. Ex regula sancti Aurelii. 1325
    III. Ex dictis sancti Hieronymi. 1326
    CAPUT LXX.---De ordine congregationis. 1325
    § I. Ex regula sancti Benedicti. 1325
    II. Ex regula sancti Basilii. 1329
    III. Sancti Hieronymi. 1331
    Iu. Ex regula sancti Isidori. 1331
    u, uI. Ex regula sancti Fructuosi. 1331
    uII. Ex regula cuiusdam. 1333
    CAPUT LXXI.---De ostiariis monasterii. 1335
    § I. Ex regula sancti Benedicti. 1335
    II. Ex regula Orientali. 1337
    III. Ex regula Magistri. 1337
    Iu, u. Ex regula cuiusdam. 1339
    uI. Ex regula Orientali. 1342
    uII-IX. Ex regula sancti Isidori. 1342
    X. Ex regula sancti Augustini. 1343
    XI. Ex regula Aurelii episcopi. 1343
    XII-XIu. Ex regula sancti Pachomii. 1343
    Xu. Ex regula Pauli et Stephani. 1344
    XuI. Ex regula Tarnatensi. 1344
    XuII. Ex regula Pachomii. 1344
    CAPUT LXXII.---De fratribus in uia directis. 1343
    § I. Ex regula sancti Benedicti. 1343
    II. Ex regula Patrum. 1345
    III-XII. Ex regula sancti Pachomii. 1346
    XIII-XuI. Ex regula sancti Basilii. 1348
    XuII. Ex regula sancti Stephani. 1349
    XuIII. Ex regula Ferreoli. 1349
    XIX. Ex regula Cassiani. 1350
    XX. Ex regula Tarnatensi. 1350
    XXI. Ex regula Orientali. 1350
    XXII. Ex regula sancti Isidori. 1351
    XXIII-XXIX. Ex regula Magistri. 1352
    XXX. Ex regula sancti Cesarii. 1358 
    CAPUT LXXIII.---Si fratri impossibilia iuiungantur. 1357
    § I. Ex regula sancti Benedicti. 1357
    II, III. Ex regula sancti Basilii 1357
    Iu. Ex regula Cassiani. 1360
    CAPUT LXXIu.---Ut in monasterio non presumat alter alterum defendere. 1359
    § I. Ex regula sancti Benedicti. 1359
    II. Ex preceptis sancti Pachomii. 1360
    III. Ex doctrina sancti Orsiesii. 1361
    Iu-uI. Ex regula sancti Basilii. 1363
    uII, uIII. Ex regula Orientalium. 1364
    IX. Ex regula Patrum. 1364
    X. Ex regula sancti Columbani. 1365
    CAPUT. LXXu.---Ut non presumat passim quisquam alium cedere. 1365
    § I. Ex regula sancti Benedicti. 1365
    II. Ex regula Ferreoli. 1366
    III. Ex regula sancti Aureliani. 1367
    Iu. Ex regula Orientali. 1367
    u. Ex regula Magistri. 1368
    uI. Ex regula sancti Cesarii. 1368
    uII. Ex regula sancti Isidori. 1368
    CAPUT LXXuI.---Ut obedientes sibi sint inuicem fratres. 1367
    § I. Ex regula sancti Benedicti. 1367
    II-XI. Ex regula sancti Basilii. 1369
    XII. Ex regula Patrum. 1373
    XIII, XIu. Ex regula cuiusdam. 1373
    Xu. Ex regula Fructuosi. 1374
    XuI. Ex regula Ferreoli. 1375
    XuII. Ex regula Aureliani. 1375
    XuIII, XIX. Ex regula Tarnatensi. 1376
    XX. Ex regula sancti Columbani. 1376
    CAPUT LXXuII.---De zelo bono quem debent monachi habere. 1377
    § I. Ex regula sancti Benedicti. 1377
    II-Iu. Ex regula sancti Basilii. 1378
    SANCTI BENEDICTI EPISTOLAE. 1379
    EPISTOLA PRIMA. Ad monachos Anianenses.---Scripta in extremis. 1379
    EPIST. II. Ad Nebridium archiepiscopum. 1381
    SANCTI BENEDICTI OPUSCULA. 1381
    I.---Testimoniorum nubecula de incarnatione Domini, et sancta et indiuidua Trinitate, et iterationis baptismatis deuitanda pernicie. 1381
    II.---Disputatio Benedicti leuite aduersus Felicianam impietatem. 1399
    III. 1411
    Iu.---Confessio fidei Benedicti leuite etsi peccatoris nonnunquam erronei, tamen federe isto fidei inexhausto fidenti. 1414
    u.---Excerptus diuersarum modus penitentiarum a Benedicto abbate  distinctus de regule sancti Benedicti abbatis. 1417
    CHARTAE ANIANENSES. 1419
    I.---Preceptum Caroli Magni pro monasterio Anianensi. 1419
    II.---Preceptum Ludouici Pii imperatoris pro eodem monasterio. 1421
    III-XuI.---Eiusdem pro eodem monasterio. 1422
    INDEX RERUM ET uERBORUM QUAE IN SANCTI BENEDICTI ANIANENSIS CONCORDIA REGULARUM CONTINENTUR. 1439




FINIS TOMI CENTESIMI TERTII.

