
PATROLOGIAE TOMUS C.

BEATI FLACCI ALBINI SEU ALCUINI

TOMUS PRIMUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1851


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---uENEUNT MILLE FRANCIS DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR.

PATROLOGIAE TOMUS C.


BEATI FLACCI ALBINI SEU ALCUINI



TOMUS PRIMUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1851


uolume title page
SAECULUM IX.

B. FLACCI ALBINI SEU ALCUINI

ABBATIS ET CAROLI MAGNI IMPERATORIS MAGISTRI

OPERA OMNIA

IUXTA EDITIONEM FROBENII, ABBATIS AD SANCTUM EMMERAMUM RATISBONAE, NOuISSIME AD PRELUM REuOCATA ET uARIIS MONUMENTIS AUCTA. ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS PRIMUS.
uENEUNT 2 uOLUMINA 15 FRANCIS GALLICIS.

EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1851


ELENCHUS AUCTORUM ET OPERUM QUI IN HOC TOMO C CONTINENTUR.


B. FLACCUS ALBINUS, SEU ALCUINUS.
OPERUM OMNIUM PARS PRIMA.---EPISTOLAE 	Col. 135
OPERUM OMNIUM PARS SECUNDA.---OPUSCULA EXEGETICA. 	515
Opusculum primum.---Interrogationes et responsiones in Genesin. 	Ibid.
Opusc. II.---Enchiridion, seu expositio pia ac breuis in psalmos penitentiales, in psalmum CXuIII et graduales. 	569
Opusc. III.---Compendium in Canticum Canticorum. 	639
Opusc. Iu.---Commentaria super Ecclesiasten. 	665
Opusc. u.---Interpretationes nominum Hebraicorum progenitorum Domini nostri Iesu Christi. 	723
Opusc. uI.---Commentaria in sancti Ioannis Euangelium. 	733
Opusc. uII.---Tractatus super tres sancti Pauli ad Titum, ad Philemonem et ad Hebreos Epistolas. 	1007
Commentatio breuis in quasdam sancti Pauli sententias. 	1083
Commentariorum in Apocalypsin libri quinque. 	1085





Main uolume text





ANNO DOMINI DCCCIu.
B. FLACCI ALBINI SEU ALCUINI ABBATIS, CAROLI MAGNI REGIS AC IMPERATORIS MAGISTRI, OPERA OMNIA POST PRIMAM EDITIONEM, A uIRO CLARISSIMO D. ANDREA QUERCETANO CURATAM, DE NOuO COLLECTA, MULTIS LOCIS EMENDATA, ET OPUSCULIS PRIMUM REPERTIS PLURIMUM AUCTA, uARIISQUE MODIS ILLUSTRATA CURA AC STUDIO FROBENII, S. R. I. PRINCIPIS ET ABBATIS AD SANCTUM EMMERAMUM RATISBONAE.





PRAEFATIO GENERALIS.

 I. Henricus Canisius iurisconsultus, et initio seculi XuII in Academia Ingolstadiensi sanctorum canonum professor ordinarius, multis laboribus litterariis celeberrimus, et ueterum monumentorum scrutator solertissimus, cum plura beati Alcuini opuscula in bibliothecis delitescentia luci uero publice a se reddenda, detexisset, recte sentiens, nonnulla alia eiusdem preclarissimi magistri opuscula aut penitus periisse, aut adhuc bibliothecarum uinculis constricta opem eruditorum exspectare, optabat ut immeritis illis pedicis manicisque exsoluantur, quo tandem in luce uersari, et per ora doctorum uolitare queant. »Utinam, inquit, existeret, qui Alcuini omnia monumenta in lucem erueret, uel saltem illa que iam sunt eruta, unum in uolumen colligeret, collectaque simul uulgaret.« Tom. II Thesauri Monum. Edit. Basnagii, pag. 484 et 485.

II. Id quod Canisius in uotis habuit, primus omnium maxima cura ac diligentia exsequi adlaborauit uir magni pariter inter eruditos nominis D. Andreas  Quercetanus Turonensis. Is enim patrie sue amore, prout ipse profitetur initio Prefationis in suam editionem, incitatus, omnia beati Alcuini opuscula seu iam edita, seu ex codd. mss. Pauli Petauii, Augusti Thuani, Puteanorum fratrum, Sirmondi et aliorum conquisita collegit, et partim auctius ac emendatius, partim uero tunc primum detecta de nouo edidit Lutetie Parisiorum anno 1617.

III. uerum hec uiri summi qualiscunque diligentia non se protendebat ad exteras Italie, Hispanie, Anglie ac Germanie bibliothecas, in quibus tamen celeberrimi huius sui temporis scriptoris opuscula uaria olim certatim a suis discipulis descripta ac recondita conseruabantur: alii tamen uiri eruditi, quibus in illa ueterum monumentorum reconditoria penetrandi fortuna arrisit, Martenius, Mabillonius, Baluzius, Pezius et alii, plura opuscula mss. beati Alcuini detexerunt, que priori illi collectioni addi, et ita noua aliquando editio completior ac perfectior fieri posset; in quem  finem iidem noua sua reperta suis collectaneis addita et cum aliis opusculis, prout sese querentibus fortuito offerebant, commista luci publice commiserunt. Magnum uero exinde incommodum relictum est, quod eruditi qui de beato Alcuino quedam suis laboribus apta discere cupiebant, necesse haberent, illius seu epistolas, seu commentationes, tractatus et carmina, per uasta et parum obuia uolumina distracta conquirere: quod quidem incommodum nonnisi uno noue collectionis ac editionis auxilio reparandum fuit. Incommodum isthoc magis creuit, postquam exemplaria quoque editionis Quercetane euasere rarissima, ut nunc in paucissimis plane bibliothecis reperiantur.

Iu. Consilium ergo noue editionis procurande iam initio huius seculi in Gallia ceptum, et spes breui illius obtinende et absoluende facta est: hucusque tamen exspectationem fefellit, et effectu caruit. Optabat uir preclarissimus D. Antonius Riuet de la Grange, Benedictinus congregationis sancti Mauri  in estimatissimo opere Hist. Lit. Francie, tom. Iu, pag. 343, ut labor saltem, quem ipse in recensendis omnibus beati Alcuini tam genuinis quam suppositis operibus impendit, uirum aliquem bene eruditum permoueret ad opus tandiu exspectatum exsequendum. His D. Riueti aliorumque uirorum eruditorum uotis ac desideriis quouis modo satisfaciendi cupido me tunc incessit, cum eorum, a quorum nutu pendebam, uoluntate curande bibliothece nostre sancti Emmerami, magnum mss. eximie uetustatis atque optime note numerum continenti, admotus fui. Deprehensis nempe quibusdam codicibus, nongentorum et amplius annorum etatem indubiis notis preferentibus, uaria beati Alcuini opuscula continentibus, eadem cum editione D. Quercetani conferens facile aduerti, illorum ope plures predicte editionis hiatus impleri, errata innumera corrigi, et ueram multis locis lectionem restitui posse. Preterea nonnulla etiam opuscula sese obtulere, frustra hucusque quesita  et ex parte ignorata ab eruditis; quorum omnium rationes suis locis proferentur. Manum ergo operi admouere cepi, non eo quidem consilio ut egomet nouam illorum operum editionem susciperem, sed ut manum auxiliatricem porrigerem, si uir quispiam eo apparatu eruditionis, quo me destitutum agnoueram, instructus huic se labori serio tandem commodare uellet.

u. Peropportune uero accidit quod a cl. D. Oliuerio Legiponte monasterii sancti Martini Colonie Agrippine O. S. B. asceta doctissimo, atque, dum uiueret, litteraria consuetudine mihi coniunctissimo per litteras edoctus fuerim, uirum uaria eruditione preditum D. Ildephonsum Catelinot Benedictine congreg. sanctorum uitoni et Hydulphi ad sanctum Michelem supra Mosam alumnum, dudum huic labori manum admouisse, iamque omnia beati Alcuini opera duobus tomis distincta prelo parata habere: quod ipsum postea ex illustris Calmeti historia litteraria Lotharingie,  atque ex Hist. Lit. Francie tom. uIII Auertiss., pag. X, amplius et certius didici. Hunc igitur doctissimum uirum D. Catelinot per litteras conueni, eidem meam operam spopondi, illiusque arbitrio et usui subsidia, quecunque ad ceptum a se opus perficiendum ad manus habebam, lubens obtuli; quedam insuper illi suggerens, que ad eius notitiam haud peruenisse existimabam. uiri huius egregii Responsorias datas 13 Febr. 1754, ex quibus impensum illius in nouum hoc opus studium, et causa simul impedite tandiu editionis discitur, hic subiicere, eruditis, spero, haud fore ingratum: »Pluribus abhinc annis, inquit, nouam Operum Alcuini editionem aggressus fui, ac trium annorum spatio, quantum in me fuit, absolui. Ast, proh dolor! inedita ac sopita remanet ab anno 1745. Nec non bibliotheca Benedictina, quam ad umbilicum quoque perduxi. In regionibus enim nostris opera non nisi Gallico idiomate scripta sub prelo sudant, Latina uero in forulis et puluere bibliothecarum iacent. Huc accedit grauis  penuria mss. codicum, quorum ope et opera noue editiones adornantur. Tanta est illa inopia in Gallia nostra et Lotharingia, ut in decursu laboris unum duntaxat detegere potuerimus, nempe tractatum de Processione sancti Spiritus ab Alcuino nostro inscriptum Carolo Magno imperatori coronato anno 800. Qualis et quantus ille sit tractatus, annuntiat Antonius Riuetus in Admonitione ad tom. uIII Gallie Litterarie, pag. X, XI et XII . . . . . . Precare pro peccatore annorum octoginta trium et mensium decem, qui nullo indiget adminiculo ad ambulandum, ad uidendum, ad audiendum; sed mens sana in corpore sano, quod Dei donum est, et ei reddo corde et animo.« Hucusque Senecio uenerabilis.

uI. Acceptis hisce uiri egregii litteris facile animaduerti, editionem illam Operum beati Alcuini diu adhuc fore protrahendam, aut per obitum senis huius tot iam annis grauati penitus deserendam, aut non nisi cum multorum monumentorum huc pertinentium,  in uariis bibliothecis etiamnum latentium defectu prodituram. Per integrum ergo annum, debilitatis uirium mearum conscius, deliberans, num difficili huic labori manum ipse admouerem, tandem opus tentare mecum statui. Hoc meum propositum eidem D. Catelinot initio anni 1755 per epistolam significaui, confisus tunc, quod a noua, quam animo et calamo conceperat et parturire moliebatur clariss. D. Legipontius supra laudatus, societate litteraria Benedictina, auxilium atque subsidia maiora ad hoc opus facilius exsequendum conducentia essem adepturus. De hoc enim instituto idem D. Legipontius reu. D. Calmetum per litteras edocuit, doctosque sodales congregationis Lotharingice, cui is tunc prefecturam gerebat, ut huic societati sese adiungi paterentur, inuitauit: singulariter uero D. Catelinot eo permouit, ut collectanea sua, pro noua editione operum  B. Alcuini parata, mihi cederet, nomine eiusdem societatis completius et emendatius uulganda. Assensit uir optimus D. Legipontii postulationi, et sine dilatione, proprie sue glorie prope oblitus, cum maxima beneuolentia, quod petitum fuerat, prestitit. Is ergo mense Aprili eiusdem anni totum suum apparatum cum quibusdam preliminaribus, cum notis uariis et obseruationibus doctissimis ad me direxit, magna simul cum humilitate deprecatus, »ut si quid aliquando ex Operibus tanti uiri  uel omnia edenda sint, suo parcatur nomini. Multo preclarius est, inquit, et dignius nomen societatis litterarie, quod tam magnifice editioni preponatur.

uII. uerum institutum illud societatis litterarie Benedictine, quod D. Legipontius maximo cum feruore promouere laborauit, ad optatum effectum illo uiuente perduci haud potuit; ipso uero ad celestes sedes abeunte penitus, quod dolens refero, et in cunis exspirauit, commercio litterario, quo prolem  conceptam animari oportebat, simul abrupto. Totum igitur pondus propositi laboris, in adornanda noua Operum beati Alcuini editione, in debiles humeros meos recidit: quos tamen subtrahere nolui; sed recogitans difficultates non fugiendas esse, sed superandas, et omnia nos posse in eo qui nos confortat, credensque simul hunc laborem cessurum ad Dei gloriam et aliquem Ecclesie profectum, uel etiam ad rei litterarie commodum et quodcunque incrementum, memet ad opus cordate aggrediendum excitaui. Diuini ergo auxilii spe fretus, uirorum etiam doctorum, eorum maxime qui ubiuis locorum thesauris ueterum monumentorum custodiendis presunt, adiumenta querere, et bibliothecarum tam uicinarum quam dissitarum, in quibus codices huc pertinentes latere noueram aut suspicabar, fores pulsare constitui. Scripsi ad doctos illarum bibliothecarum custodes, ad alios eruditos magni nominis magneque auctoritatis uiros, ut thesauros latentes aut aperirent, aut aperiri iuberent; atque ad meum usum primo  operum ab ipsis seruatorum catalogos, deinde ipsa opera me delecta, uel uariantes lectiones inde excerptas mecum communicari facerent. Que quidem res felicius quam sperare poteram, cessit, ita, ut Alcuinus meus longe ditior quam in collectione D. Quercetani aut D. Catelinoti fuit euaserit: quorum id ope, quibusque mediis id perfecerim, nunc paucis enarrabo.

uIII. Prima subsidia mihi uenere e bibliothecis illustrissimorum capitulorum cathedralium Salisburgensis et Frisingensis, opitulantibus illarum ecclesiarum reuerendissimis canon. capitularibus, preprimis D. comite de Saurau, eo tempore reu. archiepiscopi ac principis Salisburgensis ad comitia imperii hic Ratisbone legato plenipotentiario; et D. barone de Wertenstein, serenissimi ac eminentissimi cardinalis Bauari, episcopi Frisingensis, etc., etc., consiliario intimo, utroque bonorum omnium luctu satis nuper erepto. Ambo summa cum beneuolentia plures, quos  inspicere cupiebam, codices e pretiosissimis illis uetustatis reconditoriis subministrarunt, quorum ope uaria anecdota obtinui, quorum aliqua ad edita emendanda, alia ad defectus maxime notabiles supplendos, alia denique ad opus nouis opusculis augendum adhibere potui, prout suis semper locis notaui.

IX. Non minus beneuolum, nec minus ad studia mea iuuanda propensum expertus fui eminentissimum D. cardinalem Passioneum, iam antea de beato Alcuino, cuius epistolam ad Eanbaldum, nunc ordine quinquagesimam  tom. I, pag. 63, notis uaria eruditione refertis illustrauerat, optime meritum: hic ergo uir summus, fama eruditionis clarus et, dum uiueret, litteratorum Mecenas optimus a me imploratus, primo indicem omnium opusculorum ad Alcuinum pertinentium, in prediuite bibliotheca uaticana cuius ille tunc prefecturam cum maxima sui nominis  laude gerebat, seruatorum ad me mitti curauit; deinceps uero eiusdem bibliothece custodibus, ut que ex eodem indice selegeram, descripta ad me dirigerent, mandauit. Inde ergo accepi: 1o libellum beati Alcuini ad monachos Gothie contra heresin Felicis, hucusque desideratum, editum a nobis cum prefatione cl. D. Foggini; 2o libellum de Antichristo Alcuino suppositum; 3o libellum de Partibus orationis, de quo uideatur monitum preuium ad part. u Operum Alcuini; 4o chartulas calculationis cursus lunaris et bissextilis preparationis. Demum uariantes quasdam et meliores lectiones, quas suis locis addidi.

X. His eminentissimi cardinalis beneficiis cumulatus, et fiducia tam prompte beneuolentie animatus eiusdem quoque consilium expetere non uerebar, de edendis inter Opera beati Alcuini uel omittendis libris illis famosis, quos Carolinos appellant, de non adorandis imaginibus, quos quidam scriptores eidem Alcuino nostro tribuere uolebant. Simul uero rogaui  ut eosdem libros cum cod. mss. bibl. uaticane, quem litteris Longobardicis scriptum ibidem seruari scripserat Aug. Steuchus de falsa Donat. Constantini contra Laurentium uallam, lib. II, pag. 111, conferri iubeat, eum precipue in finem, ut constare possit, an capitulum ultimum illorum librorum, quale in editione Seuerini Binii reperitur, genuinum sit, an, quod Goldastus aduersus Binium contendit, spurium et confictum? Non reticuit eruditissimus cardinalis suam, quam mente tenebat sententiam, eamque mihi aperire dignatus est per epistolam Roma ad me scriptam Iu Kal. Febr. 1759, in hec uerba: »In bibliotheca uaticana nullus reperitur ms. cod. libros illos continens quos Carolinos de non adorandis imaginibus uocare solent. Quod pertinet ad eorum confutationem ab Adriano I compositam et Carolo Magno inscriptam, exstat illa in duobus mss. Codd., nempe Regio uat. 1041 et 1062. Sed uterque Codex chartaceus est et admodum recens. Etsi uero ex forma litterarum aperte constet, in Gallia utrumque  exaratum fuisse, neuter tamen indicat, ex quo uetustiore Codice, et in qua bibliotheca descriptus fuerit. Ceterum nichil dubito, Codicem 1062 illum ipsum esse, quem ad Gregorium XIII fuisse missum ex Gallia tradit Seuerinus Binius. Cum autem enixe postules, utrum bonum censeam dare his quoque locum in appendice Operum Alcuini, candide dicam: non censere; nullam enim esse uideo alicuius ponderis coniecturam, que suadeat Carolum Magnum Alcuini opera usum fuisse in iis condendis libris, quos Carolinos appellant.« Hactenus sapientissimus cardinalis, cuius consilium eo libentius secutus sum, quod reuera nulla ratio, que alicuius ponderis haberi possit, succurrat pro opinione contraria, multe uero et graues rationes prorsus persuadeant, beatum Alcuinum illorum librorum auctorem non fuisse, quas protuli infra in prefatione ad opuscula supposita.

XI. Hoc primum tentamen cum tam feliciter mihi cessisset, alias insuper uias explorare constitui, minime  hesitans, per illas me reperturum ampliora adhuc subsidia, et uiros eruditos eque ad studiis meis succurrendum faciles. Quod ut promptius fieret, conspectum omnium opusculorum, que et quo ordine in noua editione comparere deberent, anno 1760 typis Montagianis uulgari feci: addito indice aliquorum codd. mss. in uariis bibliothecis latentium: atque ita una quasi generali epistola uiros doctos ad symbola sua huc conferenda inuitaui ac prouocaui; nec sane frustra; spe enim citius uiri quidam et eruditione et libris editis celeberrimi ultro nec singulariter implorati suam operam obtulerunt. Inter quos primi fuere illustris D. Christ. Ludou. Scheidius serenissime familie Guelfice historiographus, operis laudatissimi: Origines Guelfice aliorumque plurium scriptor. Cl. D. Christ. Adolphus Klotzius in uniuersitate Halensi eloquentie et philosophie professor uariis lucubrationibus et litterariis pugnis clarus; deinde illustris D. Christ. Fridericus  Temlerus regie Danice maiestati a secretis. A. D. Scheidio ocius accepi epistolam humanitate plenam, qua mihi propensissima uoluntate omnem operam suam addixit, et ad similem beneuolentiam doctos Danos et Anglos, misso ad eos conspectu a me edito, persuadere uelle promisit. Maiora prestitit D. Klotzius, qui ut eumdem conspectum nouiter uulgatum toti orbi litterario notum redderet, illum cum magna commendatione in Actis eruditorum Lipsiensibus anni 1760 pag. 233, recensuit, ac postea per epistolam ad strenue in cepto opere pergendum, me animauit, oblatis quibusuis, que in illius potestate essent, subsidiis, donatoque libello paucis apud nos cognito et rare eruditionis, in quo de eruditione Saxonis Carolini Alcuini discipuli, uitemberge sub presidio D. Ioannis Guilielmi de Berger disseritur.

XII. Porro illustris D. Temleri propensionem insolitam et ardorem pro laboribus meis iuuandis prorsus  singularem, quo uocis preconio exornem uix habeo. uir iste preclarus, nunquam antea mihi cognitus, ex Actibus Lipsiensibus de consilio meo edoctus, paulo post lectiones quasdam uariantes epistolarum ac librorum de Trinitate, ex ueteri editione Homiliarii Doctorum descriptas et a cel. Baluzio olim notatas, ad me misit, et ut opera sua pro libitu uterer, me cohortatus est. Hac uiri optimi beneuolentia fretus ipsum rogaui, ut si quos doctos uiros in Anglia nosset, eos mihi conciliaret; ut beati Alcuini scripta, que in illius regionis bibliothecis seruari ex catalogis librorum mss. Anglie et Hibernie, atque ex aliis eruditorum recensionibus noueram, perquirerent, et ea que expetieram pro gloria conterranei sui ad me destinarent. Non defuit petitis uir illustris; illius tamen conatus ibidem fuere frustranei. Responsum enimuero ex Anglia tulit doctis uiris profecto indignum, nobisque ingratum: exspectare nos iusserunt ultra anni spatium, donec desiderata describi possent; simul uero pro scriptura  ac labore unius hebdomade, mercedem pacisci uoluere centum et ultra librarum sterlings. Et primam quidem conditionem in acceptis ferre uoluissem; alteram uero, que turpis nobis uisa est , repudiare debui. Neque tamen fortuna, que in Anglia minus fuit propitia, me penitus deseruit; beneficio enim uiri clarissimi D. de Brequigny, regie inscrip. et hum. lit. Academie socii, epistolas, quas maxime obtinere desiderabam, ab eodem, dum Christianissimi regis mandato anno 1764 Anglie bibliothecas perscrutaretur, ex cod. ms. bibliothece Harleiane descriptas accepi. Huius ergo uiri egregii beneuolentie thesaurus iste litterarius ab omnibus eruditis in acceptis referendus est, ut prolixius narraui in Monito preuio ad Mantissam.

XIII. Aliam rursus uiam labores meos iuuandi causa in Hispania nempe, tentauit prelaudatus D. Temlerus Optabam ex illius regionis bibliothecis, presertim  Escuriali et Toletana, nonnulla monumenta ibi, quod sciebam, seruata adipisci, ad historiam erroris Adoptianorum, cuius Alcuinus maxima pars fuit, illustrandam conducentia: epistolam nimirum ineditam episcoporum Hispanie, sectatorum Elipanti archiepiscopi Toletani, ad episcopos Gallie, Aquitanie et Austrie scriptam, cuius potissimum causa conuocatum fuit concilium Francofordiense anni 794, cuius ob detritos, ut pretendebatur, characteres non nisi initium et conclusionem dederat D. Henricus Floresius in sua España Sagrada, tom. u, pag. 557. Cupiebam pariter, libros Etherii ac Beati aduersus ingruentem errorem Adoptianorum scriptos, et primum a Petro Steuartio cum aliis ueteribus scriptoribus Ingolstadii anno 1616 editos, cum cod. ms. conferri et inde emendari posse, eo quod editio illa in nonnullis locis manca et imperfecta esse uidebatur; statueram siquidem aliquando libros illos correctiores in appendicem operum beati Alcuini referre,  sicut in illorum conspectu typis uulgato significaui. Huic meo desiderio ut satisfieri posset, laudatus Temlerus amicum in Hispania degentem, eadem promptitudine ac zelo ad litteratorum labores iuuandos affectum, conuenit, nempe D. Carolum Christophorum Pluer regie legationis Danice Madriti ecclesiasten; qui uir preclarissimus ocius omnem lapidem mouit, uiasque omnes tentauit, atque uiros doctos, quos in hunc finem quidpiam conferre posse credebat, infatigabiliter sollicitauit, ut hisce uotis meis obsecundarent. uerum conatus illius plurima reperere obstacula: fores enim bibliothecarum illarum tantopere obserate sunt, ut nemini exterorum ad illas accessus pateat, aut codices mss. ibidem reconditos ulla ratione cuiquam pedicis ac manicis suis soluere in aliorum usum liceat. Reperit tamen laudatus D. Pluer uirum magni apud Hispanos et apud exteros quoque nominis, D. Gregorium Maiansium generosum ualentinum, a quo, ob gestam aliquando prefecturam bibliothece regie, quecunque  uotis meis expetita obtineri posse spes magna affulsit. De hoc D. Maiansio laudatus D. Pluer in litteris e Portugo ad aquas minerales in montibus Granatensibus d. d. X Iun. 1765, ita ad me scripsit: »Non omnino desunt  uiri sapientia et eruditione prestantes, quorum dux et antesignanus celeberrimus Greg. Maiansius sine dubio censendus est. uir enim iste una cum doctissimo fratre Antonio sese unice litteris consecrauit. Regi cum esset a bibliotheca Gregorius, ut inuidie cederet, se hoc munere sponte sua abdicauit. Tantum uero abfuit ut ista rerum mutatio uirum a litterarum amore auocaret, ut calcar potius ipsi addidisse uideatur. uerum certe est, qui cum solida eruditionis laude equale inseruiendi studium coniungat, excepto Gregorio, in uniuersa Hispania reperiri neminem.« uiro igitur huic tantopere mihi laudato desiderium meum per epistolam aperui, atque adiutorium illius, si quod mihi impendere ualeret, expetii, eo euentu felici,  ut ab amicis suis tandem illam magni momenti epistolam episcoporum Elipanti sectatorum ineditam extorserit, quam is e cod. ms. Toletano descriptam ocius ad me deferri curauit, addita epistola, quam ad fidem rei conciliandam impressam exhibui. Codicem tamen, in quo continetur memoratus Apologeticus Etherii et Beati, quo cum editio Steuartii non satis accurata conferri potuisset, nulla industria obtinere potuit uir optimus, cui in hunc finem eiusdem Steuartii uolumen typis impressum direxeram; prout mihi significauit in epistola altera ibidem a me exhibita. Que causa fuit mutati a me consilii, quod etiam D. Catelinot placuerat, eosdem libros his operibus iungendi, ut initio proposueram in conspectu operum istorum superius memorato. Quenam alia idem D. Maiansius, studiis meis summopere affectus, pro illustrandis Adoptianorum scriptis et actis suggesserit, et humanissimis atque eruditissimis illius epistolis intelligi potest, in Appendice II  a me relatis.

XIu. His uiis, ad terminum mihi propositum felicius pertingendi, in Lotharingia, Italia, Anglia et Hispania haud omnino frustra tentatis, committere haud potui, quin etiam insigniores bibliothecas Gallie consulerem, in quibus tam preclare uersati sunt sodales celeberrime Benedictine congregationis sancti Mauri: quamuis ab hoc proposito me auertere potuisset D. Catelinot supra laudatus, ad me scribens quod in Gallia et Lotharingia tanta sit mss. codd. inopia, ut in decursu laboris sui unum duntaxat detegere potuerit, nempe libellum de Processione Spiritus sancti. Nihilominus idipsum per memet experiri etiam uolui. Scripsi igitur ad reu. D. Boudier, eiusdem congregationis tunc superiorem generalem, rogans ut quosdam suorum sodalium ad operam suam mihi commodandam permoueret. Non defuit meis  petitis uir humanissimus, cuius posthac beneuolentiam in aliis quoque rebus, quod eterna apud nos memoria celebrabitur, utilissimam expertus fui. Eius ergo iussu doctissimus D. Philippus Ludouicus Lieble in abbatia sancti Germani a Pratis bibliothecarius, primo catalogum omnium opusculorum mss. ad Alcuinum pertinentium, que in bibliotheca regia Parisiensi seruantur; deinceps uero uariantes lectiones summa diligentia inde excerptas, et quedam anecdota ad me misit, nimirum epistolam Alcuini ad Georgium patriarcham Ierosolymitanum; et opusculum de Orthographia. Huius uiri industrie pariter debeo notitiam illarum epistolarum quas, tandiu in bibliothecis Anglie conclusas, nuper suis uinculis soluit uir illustris D. de Brequigny, cuius supra memini, et amplius memoraui in Monito preuio ad Mantissam epistolarum  ubi tota detecti huius thesauri historia ipsis huius celeberrimi Academici uerbis narratur.

 Xu. Alter quoque eiusdem congregationis sodalis eruditissimus D. Iacques-Claude uincent bibliothecarius abbatie sancti Remigii Rhemensis ab amico mihi addictissimo D. Ioanne Francisco monasterii sancti Symphoriani Metensis monacho Benedictino, historie noue eiusdem ciuitatis scriptore, excitatus opem non modicam mihi tulit, conferendo opuscula Alcuini mss. in bibliotheca sancti Remigii, et altera sancti Theodorici prope Rhemos seruata, quorum differentes lectiones ad me misse apprime seruierunt ad ueram lectionem multis locis restituendam. Cupiebam equidem simul conferri potuisse uitam beati Alcuini antiquam cum cod. mss. Rhemis quoque in bibliotheca monasterii sancte Marie seruato, quo usus est D. Quercetanus, cuius nichilominus editio alicubi mendosa mihi uidebatur. uerum idem mihi accidit quod olim D. Mabillonio, qui, ut ipse narrat in obseruationibus preuiis in uitam beati Alcuini, num. 3, codicem illum aliquando uisum, ac postea, ut cum editis conferri posset, perquisitum, nancisci  non potuit: etiamnum enim neque in predicta bibliotheca, neque in eiusdem catalogo manuscriptorum huius uite ullum uestigium reperitur, prout edoctus fui ex litteris amicissimi D. Caroli Lanceloti die 10 Martii 1776 ad me exaratis, cuius uiri laboribus et industrie singulari monasterium nostrum sancti Emmerami in acceptis fert sacrarum linguarum et elegantioris litterature pleniorem eruditionem.

XuI. Grata demum mente recolenda est beneficentia reuerendissimi ac dignitate simul atque multiplici eruditione illustrissimi S. R. I. principis et abbatis sancti Blasii D. Martini Gerbert. Ei in acceptis ferendum, quod nunc publicam lucem adepte sint epistole quedam ad Amalarium episcopum Treuirensem et Petrum Nonantule abbatem pertinentes. Unde etiam controuersia de auctore epistole de Ceremoniis baptismi, quam Canisius et Quercetanus Alcuini esse arbitrabantur, in luce collocata est, Sirmondique sententia pro eodem Amalario confirmata.  Neque sine laude pretereundi sunt duumuiri in republica litteraria optime meriti et diffusa eruditione, quam preclaris suis operibus probarunt, celeberrimi; nempe D. Oefelius bibliothece electoralis Monacensis; et D. Kollarius, Cesaree uindobonensis, custodes et cultores solertissimi. Primus excusso ditissimo sue cure concredito thesauro, quidquid usibus meis aptum reperit, mihi tradidit, ac preterea multa laboribus meis accommodatissima consilia suggessit. Alter indicem omnium codd. mss. ad Alcuinum pertinentium in amplissima Cesarea bibliotheca seruatorum mihi beneuole indulsit, et posthac lectiones uariantes inde extrahi, easque una cum epistola inedita ad Aquilam, que nunc ordine 121 [Edit. nou. 161] est, ad me deferri curauit.

XuII. Hec fere sunt subsidia, que pro explendis, augendis corrigendisque beati Alcuini Operibus ope  uirorum eruditorum obtinui. Porro in reliquis commemorandis, que ab aliis quibusdam bibliothecis ad me peruenerunt, minoris momenti, non est, cur diutius lectorem detineam. Omnium enim opusculorum, que mihi usui fuere, mentionem semper feci in Monitis preuiis. Nunc ergo, quid in hac editione preterea prestitum a me sit, breuiter enarrandum, ad ea, compendii gratia, lectorem referendo, que in iisdem Monitis ad singulas Partes additis, prenotaui.

XuIII. Ope nimirum codicum mss. uetustorum, imo maiorem partem ceuorum ac optime note; opusculorum quoque quorumdam separatim editorum, quorum copiam ex uariis, quas laudaui, bibliothecis habui, editionem D. Quercetani prope ubique, preter libros aduersus Felicem et Elipantum scriptos, quorum nulli uetusti codices reperiri potuerunt, correxi; multa loca corrupta sue integritati restitui; monumenta nonnulla, que ad hec usque tempora condita delituerunt, collegi, iisque hanc meam editionem locupletaui: inter que preprimis memorande  sunt epistole ultra septuaginta, quas prioribus, ante quam ille ad me e bibliotheca Harleiana peruenissent, iam prope prelo absolutis, per modum Mantisse addere oportuit  . Reliqua anecdota et nunc primum in lucem eruta in Elencho operum statim subiiciendo compendii causa signo stelle * notaui. Porro opuscula dubie auctoritatis, atque omnino spuria et beato Alcuino supposita a genuinis, quibus in priori editione commista fuerunt, separaui: de quibus eruditi legere non grauabuntur Monita preuia unicuique opusculo prefixa. Demum toti huic collectioni triplicem Appendicem adiungere uisum est, cuius consilii rationem quoque reddidi in Monito preuio.

XIX. His omnibus prelo pene absolutis forte fortuna ad manus meas delatus est cod. ms. uetustissimus, circa medium sec. IX scriptus, repertus nuper  in bibliotheca collegii sancti Pauli huius urbis nostre  Ratisbonensis, cuius contenta anecdota inter addenda et supplenda dare oportuit ad calcem Operum.

XX. Curam demum meam eo direxi, ut hec editio maiori lectorum commoditati seruire possit. Quapropter loca quedam per meas aliorumque notas illustrare studui: sanctorum Patrum sententias et integras nonnunquam commentationes, quas beatus Alcuinus in sua commentaria suosque tractatus retulit, ex optimis editionibus citaui; differentes ac aliquoties meliores lectiones adnotaui, et alia prestiti que hic commemorare longum esset, et ab attento lectore in ipso opere facile deprehendi possunt.

XXI. Quod ordinem quo singula opuscula in hac collectione disposita fuerunt, concernit, diuersus est ab illo quem obtinent in editione D. Qnercetani. Initium cepi ab epistolis, quas collector laudatus penultimo loco dedit, ob hanc potissimum rationem, et quod ab eruditis auidius expetantur, et quod ex illis, tanquam fonte limpidissimo, maiorem partem profluxerint, que de uita beati Alcuini sum commentatus;  et ideo tanquam testimonia fidelissima haberi debeant illorum omnium que ibi narrantur et critice expenduntur. Epistolas sequuntur secundum dignitatem materiarum opuscula exegetica, dogmatica, liturgica et moralia; historica seu uite sanctorum, petica, grammatica, rhetorica et dialectica; illa demum, que exstant, astronomica, de cursu et saltu lune ac bissexto. Idem deinde ordo seruatur in opusculis dubiis et supposititiis.

Et hec fere sunt que in nouissima hac Operum beati Alcuini editione pro mea tenuitate inter tot et uaria officii mihi incumbentis negotia, que totum pene hominem sola exposcunt, prestare potui: quod etiam munus impedimento fuit, ne opus, quod in statu maioris quietis ceptum fuit, citius absolueretur, aut accuratius expoliretur. Quod equi bonique habeant  beneuoli et eruditi lectores.





COMMENTATIO FROBENII DE uITA BEATI F. ALBINI SEU ALCUINI DE NOuO EX GENUINIS ACTIS ET ILLIUS SCRIPTIS CONCINNATA.



PROeMIUM.


uiri eruditi, qui sanctorum Ecclesie Patrum aliorumque ueteris eui celebrium scriptorum operibus  colligendis, aut noua editione uulgandis, operam nauarunt, non tantum in illustrandis scriptis, uerum etiam in ordinandis gestibus et actibus illorum, suoque tempori assignandis omnem diligentiam adhibuerunt, ut nimirum uirorum sua etate tam illustrium non tantum eruditio et doctrina, huius nostre etatis hominibus ac posteris communicaretur; uerum etiam illorum uirtutes, quibus quondam prefulserunt, ad imitandum proponerentur. Idem consilium in hac noua beati Alcuini Operum editione sequi nostri muneris esse credidimus. Quamuis enim uetustus quidam et prope cetaneus scriptor anonymus uitam beati uiri ex narratione Sigulfi eius discipuli posteris commendauerit, illius tamen narrationes, solida crisi et nonnunquam ueritate destitutas esse, diu conquesti sunt eruditi. Propterea uir illustris D. Andreas Quercetanus correctiones plures illi adhibere, nouamque uitam beati Alcuini ex propriis alius scriptis et Operibus a se uulgatis, concinnare  necessum duxit; illamque sue editioni, prefationis loco, prefixit. Que quidem industria tunc sufficere potuit ad Alcuinum nostrum ex opusculis tunc detectis  plenius cognoscendum. Nihilominus cum ex scriptis nouiter nunc repertis, que D. Quercetani notitiam fugerunt, commentationi uiri huius clarissimi nouam lucem conciliari, et que adhuc obscura remanebant, plenius elucidari posse comperimus; operam nostram, in uita beati uiri de nouo concinnanda, et questionibus quibusdam hinc inde motis enodandis positam, haud importunam aut inutilem fore iudicabunt, ut confidimus, eruditi lectores; quorum tamen rationabili desiderio, uitam nonnunquam primeuam ac ipsius D. Quercetani commentationem inspiciendi et consulendi, deesse noluimus, sed utramque ad finem huius nostre elucubrationis exhibebimus.



CAPUT PRIMUM. De beati Alcuini uariis nominibus, patria, parentibus, fratribus, etc.

I. Nomen Alcuini uarie in uariis scriptis ac codicibus exaratum reperitur. In uetustioribus quidem et  correctioribus chartis, in epistolis maxime quas ceuo prope charactere scriptas deprehendimus, nomen suum ipse, ut coniicere licet, frequentius expressit scribendo uel Albinus uel Alchuinus, uel, dum ad Dauidem suum, ad Homerum, ad Dametam, amicos alios familiarius scribebat, Flaccus Albinus aut Albinus Flaccus. Reliquas igitur appellationes, quales a posterioribus scriptoribus exarate leguntur, ut Alboinus, Alkoinus, Alchwinus, Alquinus, etc., imperitie scribentium aut dure aspirationi dictantium, credam esse attribuendas. Nimis ergo acute nonnulli huius nominis originem per fictas prorsus deriuationes et uocum compositiones inquirunt cum Heutero, qui in Etymis Alcwin interpretatur: undique rem facientem augentemque, a uerbo Gwin, quod apud Germanos lucrum significat. Ceterum, Alcuin seu Alchuin nomen patrium Germano-Saxonicum fuisse uidetur, quod posthac meliore et Latino uocabulo Albinus, efferre uoluit; prout fecisse apparet in epistola ad Elipantum scripta, qui in sua Responsoria  ad nomen istud alludens insigni scommate ipsum uocat Albinum nigredine teterrimum.

II. Pronomen Flaccus, quod nonnunquam ante uel postposuit, e baptismate hausisse cl. Quercetano in prefat. num. 2 uisum est. uero tamen similius est, nomen hoc esse ascititium, quo beatus Alcuinus inter familiares, quos in artibus liberalibus ac scientiis excolendis socios habuit, uti consueuit, ex more scilicet sui temporis, de quo in epistola 184  ad Gundradam, cognomento Eulaliam ita scribit: »Sepe familiaritas nominis immutationem solet facere, sicut ipse Dominus Simeonem mutauit in Petrum, et filios Zebedei, filios nominauit tonitrui: quod etiam in antiquis uel his nouellis diebus probare poteris.« Flaccus ergo nomen fuit Alcuino ascititium, uel ab ipso electum; Alcuinus uero seu Alchuinus primeuum et proprium. Quapropter loco inscriptionis Operum illius, qua cl. Quercetanus, auctoritate Sixti Senensis et aliorum quorumdam deceptus,  primo, ut ipse fatetur num. 2 prefat. usus est, ponendo: Albini Flacci Alchuini, nos ubique posuimus: Flacci Albini seu Alcuini; in contextu uero nostro semper Alcuinus scribimus, quod et frequentius fieri ab eruditis comperimus. uerum in his diutius immorari opere pretium non est.

III. Sollicite uero cauendum est ne hic noster Albinus seu Alcuinus confundatur uel cum Albino abbate Cantuariensi, a uen. Beda in prologo et lib. u Hist. Angl., cap. 21, laudato, et ad quem eiusdem Bede exstat epistola Analect. Mabillonii noue editionis pag. 398, uel cum Albino Leonis III pape cubiculario, cuius meminit Eginhardus in Annalibus ad annum 799, uel demum cum Albuino monacho Hersfeldensi. De duobus quidem posterioribus pauciores sunt, qui se in errorem huius confusionis induci passi sunt; de priori uero Albino, cuius uen. Beda meminit, plerique paulo recentioris etatis scriptores hallucinati sunt: et quidem Clemens Reynerus,  uir alias apprime doctus, Apostol. Benedict. in Anglia tract. I, sect. I, pag. 34 seqq., multis contendit, eumdem esse Albinum Bede, quem uocat, discipulum et Caroli Magni magistrum; hancque ait esse communem historicorum traditionem; nec repugnare existimat etatem Bede et Alcuini , quoniam, ut credebat, Alcuinus etatem centum annorum attigit uel etiam superauit, quippe qui in epist. 38 , ad Carolum, se senem ualde annosum esse indicat.

Iu. uerum hanc Reyneri opinionem solide reprobat R. P. Michel Alfort Annal. Eccles. Britan. tom. II, ad annum 710, num. 4 et seqq., demonstrans, traditionem historicorum que pretenditur, nec communem esse, nec talium uirorum, qui uetustatis haberent sigillum, sed quorumdam medie etatis, qui ad pauca respicientes facile pronuntiant. Istis ergo qui putant Alcuinum Cantianum fuisse, et cenobio  sancti Augustini ibidem prefectum, nominis similitudo, et temporum aliqua uicinitas imposuit, ut scribit Harpsfeldius sec. IX, c. 14, apud eumdem Alfortum l. cit. num. 8. Et sane, si scriptores illi narrationem uen. Bede de Albino suo accuratius expendissent, suum errorem facillime deprehendissent. Narrat enim in libri u cap. 21 Albinum iam anno 710 in regimine monasterii sancti Augustini Cantuariensis Adriano successisse: et in prologo laudat illum tanquam abbatem reuerendissimum et doctissimum, non a se, sed a beate memorie Theodoro archiepiscopo et ab Adriano abbate in illa ecclesia Cantuariensi, ubi Beda nunquam munus docendi obiuit, institutum fuisse. Insuper uen. Beda Albinum illum »sui opusculi Historie gentis Anglorum auctorem ante omnes et adiutorem« laudat, cuius opera et consilio in illa Historia concinnanda se usum fuisse profitetur. Que omnia profecto Alcuino nostro conuenire haud posse, quisque uel parum attentus facile perspiciet. Consule, si placet, que contra Reynerum  solide disputat Alfortus l. cit. Inferius pariter monstrabimus, beatum Alcuinum nunquam fuisse uen. Bede discipulum. Anastasius Bibliothecarius in uita Adriani I pape mentionem facit cuiusdam Albini, quem uocat regis Caroli deliciosum, qui cum Georgio episcopo et Gulfardo abbate missus sit a rege bellum Longobardicum suscepturo ad sedem apostolicam anno 773. uerum hic Albinus deliciosus alius est ab Alcuino nostro, qui illo anno Eboraci adhucdum residens, necdum in Galliam transmigrauerat. uocatur tamen et ipse noster Alcuinus deliciosus regis Caroli a Sigeberto Gemlacensi, Trithemio et aliis, quorum testimonia suo loco inferius afferemus. uide Mabil. libr. XXIu Annal., num. 45, pag. 226.

u. De huius ergo nostri Flacci Albini seu Alcuini nunc patria et parentibus paucis, quantum ex certis monumentis elicere potuimus, disseramus. Illum in Scoticis Britannie partibus natum fuisse quidam  Scotie historici existimarunt, inter hos Buchananus, lib. u Hist., non a familia, sed a gente Scotorum, qui se Albinos sua lingua uocant, nomen suum traxisse contendit. Alios quoque, ut hic D. Quercetanus notauit, reperire est qui illum in comitatu Midlesexie, non procul a Londino oriundum dixerunt. uerum nichil est quod in unius alteriusue partis patrocinium ex monumentis uetustatis possit adduci: illorum ergo scriptorum sententia unice probanda est, qui beatum Alcuinum ex proprio ipsius testimonio Eboraci in Northumbrie regno natum fuisse affirmant; ita enim ipsemet scribit in epist. 5 , ad Eboracenses: »uos fragiles infantie mee annos materno fouistis affectu; et lasciuum pueritie tempus pia sustinuistis patientia, et paterne castigationis disciplinis ad perfectam uiri edocuistis etatem.« Enimuero an non ibi natus censeatur, ubi non tantum in uirum excreuit, sed et pueritiam, imo et infantiam exegit? sed crebra forte, quam beatus Alcuinus  in suis epistolis facit, Nordanhumbrorum mentio, qui regiones Scoticas usque ad Edinburgi fretum possidebant, predictis scriptoribus rerum Scoticarum ansam dedit, inquit D. Quercetanus, ut in Scotia procreatum eum suspicarentur. Legi quoque de hac questione meretur Richardus Smitheus Florum Hist. eccles. Anglorum libro II, cap. 12, sect. 3, num. 2.

uI. Non eadem certitudine constat quo genere beatus Alcuinus, aut quibus parentibus fuerit oriundus: quod quidem ipsemet ferme tacuit, et nullus actuum illius aut uite scriptorum prodidit. Auctor uite eius initio cap. 1, nobili illum gentis Anglorum prosapia exortum asserit. Et rursum num. 7 eiusdem cap. indicat, tyrones schole Eboracensis, inter quos et Alcuinus numerabatur, e classe nobilium fuisse: erat, inquit Ecgberto presuli, cuius discipline puer quoque Alcuinus traditus fuerat, ex nobilium filiis grex scholasticorum. Hec generis beati Alcuini nobilitas  inde maxime elucet, quod stirpi sancti Wiligis, patris sancti Willibrordi cognatione iunctus fuerit, ac eo titulo cellam maritimam a sancto Wiligiso in promontoriis, mari Oceano et Humbri fluuio uicinis, constructam, ac deinceps a posteris suis possessam, ipse legitima  successione obtinuerit, prout ipse testatur in epist. ad Beornradum, uite sancti Willibrordi in hac editione prefixa, et cap. 1 uite eiusdem. Porro de nobilitate generis sanctorum Wiligisi et Willibrordi Alcuinus in elegia, uite huius sancti apposita, seu cap. 33, et de sancto Willibrordo ita canit:

Nobilis iste fuit magna de gente sacerdos.
De sancto Wiligiso uero:

uir fuit in populo dignus, cognomine Wilgis,
   In Transhumbrana nobile gente degens.

Hinc B. Alcuinus Carolo Magno ipsum sub spe ample mercedis uocanti respondit: Libenter etiam  paterna in regione mea non modica hereditate ditatus, hac spreta, tibi ut prodessem, hic pauper stare delector. uite cap. 2, num. 12.

uII. Et hec quidem pauca, nec plura de beati Alcuini genere; de parentum uero eius nomine ac conditione nichil nobis etas indulsit. Fratres tamen et sorores in Anglia habuit, quod ipse satis aperte indicat in epist. 102 , ad Aquilam, in qua huic intimo suo amico singularem, quo ipsum amplectebatur, amorem significans scribit: »Credas uelim, Pater dulcissime, quod non tanta suauitate fratrum uel sororum litterulas legere potui ultramarinas, quanta tue dilectionis transalpinas: nec tale post eos tedium fatigat cor meum, quale post tue faciei uisionem amabilem.« Inter fratres porro illius germanos an censendus sit idem Aquila seu Arno, episcopus primum ac deinde primus archiepiscopus Salisburgensis, quocum beatus Alcuinus per frequentes epistolas omnia sui pectoris arcana communicauit, non concordant scriptores. uiri quidam  celebres, Mabillonius, lib. XXIII Annal., pag. 87; et in Elogio hist. ad uit. beati Alcuini, cap. 1, num. 3; Riuet., Hist Lit. Franc., tom. Iu, pag. 296; Ceillier, Hist. Gén. des auteurs sacrés, tom. XuIII; Quercetanus in prefat., cap. 1, num 1, D. Catelinot in ms., nichil hesitantes pronuntiant, beatum Alcuinum Arnonis eiusdem fratrem germanum fuisse. Unicum pene, quo illi ad id asserendum mouentur, argumentum, ducitur ex epistola 86 , que inscribitur: Charissimo germano meo Aquile antistiti Albinus salutem, et ex epist. 78 , ad fratres Iuuauenses, ubi Aquilam illorum quidem patrem et pastorem, suum uero germanum uocat: »olim, inquit, pio Patri Aquile pontifici, germano meo, pastori uestro, etc.« Huic nichilominus opinioni contradicunt alii pariter celebres scriptores, Cointius, Pagius, Hansizius et alii, qui uocabula illa fratris ac germani non de sanguinis, sed de animorum coniunctione accipienda esse recte iudicant.  Legenti enim epistolas Alcuini ad Aquilam, ait Hansizius Germ. Sacre tom. II, pag. 102, num. 12, satis apparet Alcuinum de industria collegisse titulos omnes exprimende sincerissime caritatis et amicitie qua in Arnonem tanquam alter Pylades ferebatur, quas amoris significationes superuacaneum sane erat fratri consanguineo toties ingerere. Preterea haud uero simile est, prout D. Mabillonio uidebatur, Arnonem in Britannia, que Alcuini patria fuit, natum; sed potius Saxonem uel Boium fuisse, et adoleuisse in gremio ecclesie Frisingensis, ut idem uir cl. D. Hansizius argumentis haud contemnendis contendit ibidem, num. 1 et seqq. Committere haud possum quin huius aliorumque doctorum uirorum iudicio meum quoque adiungam, cui ex sequentibus insuper rationibus robur addi posse existimo. Etenim in epistolis 76  et 92  Alcuinus ipsemet sat aperte declarat quo sensu Aquilam fratrem suum appellet, caritate nimirum, non consanguinitate.  In priori enim exoptat ut uerba salutationis in chartula per manus currentis uiatoris citius ueniant ad »filium caritatis mee, qui est pater meritis, frater caritate, filius etate.« In posteriore quoque Aquilam rogat, ut ne uelit obliuisci »patrem senio, filium meritis, fratrem caritate.« Et initio epist. 115  explicare uidetur se potius fideli familiarique consuetudine quam natiua germanitate suo Aquile coniunctum esse, ait enim: »Solet caritas olim germanitate fideli compacta nouis sepius litteris reformari, ut firma agnoscatur in fide, que est dulcis in consuetudine.« Similiter epistolam 177  dilectissimo filio Aquile inscriptam ita incipit: »Scio te patrem esse dignitate et meritis, sed ex caritatis dulcedine  tibi nomen imposui, quia nichil debet patri carius esse, quam filius.« In his omnibus plane nichil apparet unde concludi possit beatum Alcuinum Aquilam suum agnouisse fratrem consanguineum, sed semper  illum eo affectu appellasse fratrem, quo filium, nimirum ex dulcedine caritatis. Imo ex uerbis epist. 102  paulo ante citatis potius intelligitur Aquilam a beato Alcuino in fratrum numero non computari; ibi siquidem contestatur Aquile dulcissimo Patri quod magis illius epistolis delectetur, quam iis quas a fratribus ac sororibus suis in Britannia relictis acciperet. Si eque illum fratrem naturalem habuisset, alio certe stylo usus fuisset, ex quo intelligi possit se Aquilam fratrem inter alios fratres habere cariorem. Si uero cuipiam placuerit, hec ipsa epistole 102 uerba interpretari de fratribus ac sororibus non naturalibus, sed affectu dilectionis ita uocatis, non repugnabo: hoc ipso etenim innotescet, quo sensu beatus Alcuinus alios quoque amicos, et maxime Aquilam suum appellare fratres consueuerit.

uIII. Cognitis iam iis que de patria, parentibus ac fratribus beati Alcuini ex citatis documentis elicere licuit, nullam diligentiam intermisimus, qua  uel ex uita eius primeua, uel ex Alcuini ipsius scriptis, uel ex aliis uetustis monumentis tempus aut annus natiuitatis illius erui ac determinari possit; uerum nullibi certi quidpiam ad hoc prestandum subuenit. Celebriores nostre etatis scriptores in eo fere conueniunt, beatum Alcuinum ante obitum uen. Bede, hoc est, ante annum 735 uix natum fuisse. Mabill. lib. XXI Annal., num. 17, pag. 94, et lib. XXIII, num. 37, pag. 187; Riuet. Hist. Lit. Franc. tom. Iu, pag. 295; Ceillier Hist. Gén. des auteurs sacrés, tom. XuIII, pag. 248. Illi ergo annum natiuitatis beati Alcuini circa annum 735, quo, ut paulo inferius patebit, uen. Beda obiit, constituunt; quorum calculum et nos uel idcirco sequimur, quod is cum reliquis actis uite sue optime conueniat et in nullo dissentiat.



CAPUT II. Beati Alcuini educatio et magistri.

 IX. Beatum Alcuinum Eboraci ut natum, ita et educatum fuisse supra cap. 1, num. 5, ostendimus. Exactis prope in monasterio ibidem annis pueritie, haustisque primis scientiarum elementis, cum iam psalmorum lectionem memoriter teneret, traditur discipline Hechberti seu Egberti illius sedis archiepiscopi, fortioribus iam scientiarum ac pietatis cibis alendus, ut scribit uite eius auctor cap. 1, num. 7. Successerat presul ille religiosissimus Wilfrido iuniori solitudinem petenti in cathedra Eboracensi non anno 735, ut Alfortus ad hunc annum, num. 18, et ad annum 738 num. 1, contendit, sed anno 732, prout testatur uetus scriptor, qui post Bedam historiam Anglorum continuauit et ad hunc annum, quo Cymbertus Lindisfarorum episcopus obiit, etiam ordinationem Ecgberti retulit. Constat porro ex ipso Alcuino in pemate de episcopis Eboracensibus Ecgbertum sedem Eboracensem tenuisse annis triginta quatuor:

 Rexit hic ecclesiam triginta et quatuor annis.
Ex consensu uero auctorum indubium est, ut ipsemet Alfortus fatetur, Ecgertum obiisse anno 766. Ab hoc anno si illos 34 subtraxeris, remanet annus 732 initi regiminis episcopalis. Hic episcopus Ecgbertus, quem Malmesburiensis omnium artium liberalium armarium uocat, in monasterio suo scholam constituit filiorum nobilium, quorum alii artis grammatice rudimentis, alii disciplinarum liberalium studiis, alii diuinarum Scripturarum scientia instruebantur. Hos omnes condiscipulos suos Alcuinus litterarum ac pietatis studio anteibat; suo uero magistro cum tanta confidentia et fidelitate adherebat, ut nichil ageret quod magistri auctoritas non probasset: adeo ut arcana quoque cordis sui, imo et stimulos libidinis, quibus aliquando impetebatur, eidem aperire non erubesceret, non ignarus illius quod sanctissimus monachorum legislator Benedictus cap. 8 sue regule suis sectatoribus prescripsit,  »ut malas cogitationes cordi suo aduenientes abbati non celent suo.« Quod sane presentissimum remedium est pro domandis tentationibus illis periculosissimis.

X. Ecgberto anno 766 XIII Kal. Decembris mortuo Alcuinus »diuino munere Elcbertum seu Aelbertum uirum beatum et clarum loco amissi magistrum accepit,« ut scribit auctor uite cap. 2, num. 9, quod non ita intelligendum esse censeo, quasi Aelbertus ille modus docendi in schola Eboracensi non obtinuerit uiuente adhuc Ecgberto, sed primum post illius obitum. Illum enim magistrum schole Eboracensis ab Ecgberto adhuc in uiuis agente rectorem constitutum fuisse ipse Alcuinus testatur in pemate de Pont. Eborac., ubi postquam narrauit Aelbertum, iam sacerdotem ordinatum, suo pontifici semper indiuiduum comitem adhesisse, addit:

A quo defensor clero decernitur omni,
Et simul Euborica prefertur in urbe magister.
 Quamuis ergo Ecgbertus apostolico zelo ductus nunquam a munere docendi pueros et adolescentes cessauerit, precipuam tamen scholarum curam, sollicitudine sue ecclesie plurimum impeditus, Aelberto demandauit, cui etiam maxime tanquam proprio ac precipuo suo magistro, Alcuinus omnem pene suum in litteris profectum in eodem pemate refert acceptum. Hinc illum a sapientia, doctrina et munere docendi unice depredicat, ostendens quas ante adeptum episcopatum uarii generis disciplinas docuerit; quod exteras etiam regiones adierit:

   Sophie deductus amore;
Si quid forte noui librorum seu studiorum
Quod secum ferret, terris reperiret in illis.
In hac peregrinatione litteraria Aelbertus, opinor, Alcuinum adolescentem comitem habuit; de hac enim interpretor initium epistole 222 , ubi ait, se olim magistri sui uestigia secutum apud Corbeienses [An Morbacenses?] diuertisse, illiusque  congregationis laudabilem conuersationem uidisse et amasse. uid. notas ad eamdem epistolam. Narrat preterea Alcuinus in cit. loc. quod Aelbertus ex illo itinere rediens pastoralem quidem curam sumere compulsus sit, nichil tamen in illo munere a studio legendi ac docendi remiserit:

Sed neque decreuit, curarum pondera propter,
Scripturas feruens industria prisca legendi,
Factus utrumque, sagax doctor, pius atque sacerdo.
Demum narrat quod idem Aelbertus presul plenus dierum ac meritorum ante obitum suum Eanbaldo condiscipulo suo pontificale decus, sibi uero librorum gazas, seu bibliothece optimis libris referte curam ipsumque schole regimen tradiderit. De quo redibit sermo infra cap. 4.

XI. Quoniam de magistris beati Alcuini sermonem cepimus, inquirere porro baud superuacaneum, imo necesse erit, num iis quoque uen. Beda sit accensendus? quod quidem scriptores anterioris etatis  pene omnes ueluti indubitatum supponunt, recentiores uero omnia ad seueriorem crisin uocantes refutant, et grauibus rationibus demonstrant uen. Bedam obiisse prope annum 735 quo beatum Alcuinum uix natum, aut certe disciplinis seuerioribus minus aptum adhuc fuisse credunt. Certe puer erat cum primo traditus fuit discipline Ecgberti archiepiscopi Eboracensis anno 732, ut paulo ante diximus, ordinati. Obiit uero uen. Beda primis annis episcopatus eiusdem antistitis, uti constat ex ipsius Alcuini testimonio in fine huius cap. referendo: nimirum anno 735 triennio post Ecgberti ordinationem, quando Alcuinus lucem uix aspexisse creditur, aut certe, ut primum diximus, puer erat.

XII. uerumenimuero de etate uen. Bede longe aliter sentit celebris scriptor Franciscus Chiffletius in dissertatione, quam noue sue editioni Hist. Eccles. Gentis Anglorum a uen. Beda compilate premisit, ubi pluribus argumentis euincere conatur, uir doctus, uen. Bedam uitam suam usque ad annum  762 produxisse, ac demum nonagenarium obiisse, ut uite Alcuini scriptor testatur. Quod si uerum sit, tunc sane etas haud repugnaret, quin Alcuinus potuerit esse Bede discipulus; eo siquidem anno 762, ipse prope triginta annos etatis numerasset. Hec ergo Chiffletii singularis sententia absque discussione preteriri nequit.

XIII. Precipuum et pene unicum quo hec illius sententia niti uidetur fundamentum structum est super testimonio, quod nullam, ut ipse putabat, patitur exceptionem, testis nimirum oculati, qui uiro beato in extremis constituto astitit, Cuthberti scilicet eius discipuli, cuius exstat de transitu uen. Bede epistola ad Cuthwinum, edita sepius, et apud Mabillonium Act. SS. sec. III Ben., part. I, pag. 537, et emendatior, ut pretenditur, a Chiffletio cit. opere, cap. 2 dissertationis, pag. 11. Argumentum suum Chiffletius ita instruit cap. 1, p. 4: »Cuthbertus diserte ait Bedam beatam animam exhalasse quarta  feria ad uesperam, septimo Kal. Iunii, siue die mensis Maii 26 accurate. Fuit enim anno Christi 762 Pascha 18 Aprilis, Ascensio Maii 27. Quod ergo premiserat Cuthbertus, uitam duxisse usque ad diem Ascensionis Dominice, exclusiue intelligendus est, uel accipiendus de die ecclesiastico Ascensionis, qui a primis uesperis, adeoque a feria quarta exeunte incipiebat.« Ita Chiffletius. Ast nescio qua subreptione deceptus uir doctus asserere potuerit Cuthbertum diserte dixisse: Bedam beatam animam exhalasse quarta feria ad uesperam, uII Kalendas Iunii. Feriam quartam enim illo Kalendarum Iunii die accidisse, in Cuthberti epistola minime legimus; sed sat aperte ibi dicitur, festum ipsum Ascensionis illo die, uII Kal. Iunii, celebratum fuisse. Postquam enim Cuthbertus circa epistole initium narrauit Bedam duabus fere ante Resurrectionis festum hebdomadis morbo correptum uitam duxisse usque ad diem Ascensionis, id est, septima Kal. Iunii   post longius interuallum narrat, quod feria quarta a mane usque ad uesperam diem duxerit, ac demum decantans Gloria Patri, etc., spiritum e corpore ultimum exhalauerit. Hec profecto narratio sensum quem D. Chiffletius comminiscitur haud insinuat, nimirum uen. Bedam animam exhalasse feria quarta ad uesperam uII Kal. Iunii; sed hunc unice, ut textus habet, uitam duxisse usque ad diem Ascensionis Dominice, id est, septimam Kal. Iunii. Quod idem plane sonat, ac si dixisset: uitam duxit usque ad diem Ascensionis, id est, usque ad uII Kal. Iunii, ita nimirum, ut ex mente Cuthberti eadem fuerit dies septima Kal. Iunii et dies Ascensionis Dominice. Testimonium igitur Cuthberti, in quo D. Chiffletius maximum sue sententie presidium collocabat, illi potius refragatur, quia dies Ascensionis ex computi legibus non anno 762, sed anno 735 in diem 26 Maii, hoc est, uII Kal. Iunii, incurrit.

XIu. Cum igitur precipuum argumentum, quo cl.  Chiffletius obitum uen. Bede ad annum 762 usque producere uoluit, illius intentioni minime faueat, sed ex illo Cuthberti testimonio potius relatio auctoris Chronologie Hist. Gent. Angl. adiecte, Simeonis quoque Dunelmensis seu Turgoti libr. II de Dunelm. eccles. cap. 4. Stubesii Dominicani in Act. Pont. Eborac. atque uirorum doctissimorum, Pagii Mabillonii aliorumque recentiorum criticorum sententia, qua obitus Bede in anno Christi 735 statuitur, confirmetur; reliqua argumenta, quibus D. Chiffletius ex testimonio scriptoris uite Alcuini, ex Carthusianorum Coloniensium additione ad Martyrologium, ex epitaphio Bede a Wione Ligni uite libr. u, cap. 101 relato, ac demum ex epistolis quibusdam Lulli archiepiscopi Moguntini, Bedam nonagenarium obiisse probare contendit, omne ad id persuadendum pondus amittunt. Nam additiones ille Carthusianorum Coloniensium ad Usuardi Martyrologium recentiores sunt quam ut fidem contra tot alia antiquiora testimonia facere queant, ut pote facte ac edite primum anno  1521, ut ipsemet Chiffletius fatetur. Similiter recentius est epitaphium illud apud Wionem, in quo legitur incomptus hic uersus:

Annos in hac uita ter duxit uite triginta,
quodque sacris reliquiis Bede inditum fuisse monet Wion, postquam e Giruo, ubi primum sepulte iacebant, Dunelmum translate fuere circa annum millesimum, trecentis prope annis post uen. uiri obitum: nichil uero eiusmodi legitur in altero epitaphio, quod ex cod. Thuaneo edidit Mabill. ad uitam uen. Bede, pag. 539. uide etiam Acta SS. Antuerpiensia ad diem 27 Maii, not. e. Occasionem erroris de Bede etate nonaginta annorum abs dubio prebuit scriptor uite beati Alcuini, quem etiam pro sua opinione D. Chiffletius adhibuit, scribens cap 1, num. 7 Bedam nonagenarium ad Dominum migrasse. uerum scriptor ille sat clare significat, se de ea re nichil certi habere,  sed ex quorumdam narratione id accepisse ait; non ergo a Sigulfo Alcuini discipulo ac socio, a quo reliqua beati Alcuini acta didicerat, eam quoque notitiam de etate et obitu uen. Bede hausit, sed ab aliis quibusdam, quorum fidei id dubius reliquit. Similem fabulam ex aliorum relatione idem scriptor ibi subiunxit de tempore quod Beda in scribendis libris suis insumpsit: »Decimo nono etatis sue anno, inquit, leuita, trigesimo uero sacerdos efficitur, a quo tempore, que ante per triginta annos didicerat Ecclesie profutura usque quinquagesimo nono, cum sudore non inerti, dignis memoria libris inserere proprio stylo studuit. Per alios autem triginta annos, ferunt ea, que scripserat, correxisse.« Figmentum! euilescit sane penitus hoc prefati scriptoris testimonium, dum ibidem scribit, Bedam anno 731, die Ascensionis Dominice, uII Kal. Iunii obiisse, et nonagenarium ad Dominum migrasse, ubi scriptor ille multipliciter allucinatur. Quomodo enim scribitur  Beda obiisse anno Christi 731 nonagenarius, qui anno eodem testatur, fuisse se annorum non amplius quinquaginta nouem? Aut quomodo dici potest, obiisse Beda anno 731, die Ascensionis Dominice, et uII Kal. Iunii, cum ex ueteris computi regulis certissimum sit, illo anno 731 Ascensionem Domini non uII Kal. Iunii, sed uI Idus Maii euenisse? Allucinationem quidem istam D. Chiffletius non auctoris, sed librarii uitio tribuendam, et idcirco loco 731 legendum existimat 762 prout ipsum auctorem scripsisse non dubitat. uerum quis non palpet hanc Chiffletii coniecturam, nullo adhibito idoneo argumento, ex precepta semel opinione manasse. Testimonium ergo scriptoris uite beati Alcuini tam euidenter allucinantis pro confirmatione opinionis Chiffletiane ineptum et inidoneum est.

Xu. Demum haud maioris ponderis est argumentum quod D. Chiffletius ex quibusdam epistolis beati  Lulli archiepiscopi Moguntini, que inter Bonifacianas tom. XIII, Bibl. Patrum ex editione Nicolai Serrarii recensentur, instruit, ex quibus uir doctus euincere contendit, uen. Bedam non nisi post martyrium sancti Bonifacii e uita migrasse, atque adeo ultra annum 755 in uiuis egisse et nonagenarium obiisse. Ita uero ipse loc. cit. pag. 6 et 7 ex epistolis 89, 95, 111 et 150 ratiocinatur: »Epistola 150, in qua Beda nuper in Ecclesia fulsisse dicitur, male sancto Bonifacio Moguntino in editis ascripta est, cum uere sit Lulli eius successoris, quod gemina ratione sic ostendo: prior petitur ex tribus epistolis supra memoratis. Per primam petierat Lullus a Cuthberto omnia Bede opuscula, e quibus cum pauca obtinuisset, quorum mentio in epistolis 89 et 95, supererat, ut reliqua que sibi deerant postularet, hoc uero facit epistola illa 150. Altera ratio est quod constet Bedam Bonifacio fuisse superstitem; etenim Bonifacius glorioso martyrio uitam sibi in celum strauit  anno Christi 755. Porro Lullus post Bonifacium iam episcopus misit pallam holosericam ad cohonestandas Bede recens exstincti reliquias: eiusdem ergo Lulli est epistola illa ad Cuthbertum abbatem, que est in collectione centesima quinquagesima, in qua Bede nuper in Ecclesia lucentis, adeoque tunc uita iam perfuncti, mentionem facit.« His premissis ita concludit Chiffletius: »Cum igitur ex his liquido appareat Bedam in uiuis fuisse ultra annum Christi 755, examussim etas eius nonagenaria quam ex eius epitaphio aliisque argumentis astruximus, obitum eius defigit anno 762 qui fuit Lulli post Bonifacium sedentis septimus.«

XuI. Mirum certe est Chiffletium ex rationibus leuissimis et pene nullis epistolam 150 collectionis illius, sancto Bonifacio abiudicare, et beato Lullo uindicare uoluisse. Prior quidem ratio probat Lullum ita scribere potuisse, uti scripsit auctor epistole 150, non uero probat Lullum, et non Bonifacium, ita reuera scripsisse. Altera ratio est aperta petitio principii.  Lullum enim esse epistole 150 auctorem inde concluditur, quod ipse iam episcopus post sanctum Bonifacium anno 755 martyrio coronatum, illam scripserit, et cum illa miserit pallam holosericam ad cohonestandas Bede recens exstincti reliquias. Imo Bonifacium Bede fuisse superstitem ex aliis certe genuinis eiusdem epistolis, in collectione illa sepius memorata 8 et 9, euincitur. In prima siquidem uir sanctus petit ab Egberto archiepiscopo Eboracensi ut sibi ex opusculis Bede aliquos tractatus conscribere et dirigere dignetur, »quem, inquit, nuper, ut audiuimus, diuina gratia in uestra prouincia fulgere concessit.« In epistola 9 ab Huetberto abbate similiter »rogat, ut aliqua de opusculis sagacissimi inuestigatoris Scripturarum Bedan monachi, quem nuper in domo Dei, inquit, apud uos . . . fulsisse audiuimus conscripta nobis transmittere dignemini.« Sicut ergo Chiffletius ex uerbis epistole 150, quibus mentio fit Bede nuper in Ecclesia lucentis, infert ipsum tunc uita iam defunctum,  ita ex simili mentione, quam facit sanctus Bonifacius in epistolis 8 et 9 recte infertur, Bedam ante martyrium sancti Bonifacii, atque adeo ante annum 755 obiisse: et cum sanctus Bonifacius in prefatis epistolis eodem stylo utatur, quo utitur auctor epistole centesime quinquagesime, nulla causa subest cur hec, de cuius auctore nemo ante D. Chiffletium dubitauit, eidem sancto Germanorum apostolo abiudicetur. Aduertendum uero hic esse moneo, epistolam 150 prefate collectionis, quam Serrarius tanquam ineditam ex Baronio tom. IX Annal. pag. 96 descripsit,non differre ab epist. 9 eiusdem collectionis, sed unam eamdemque esse cum illa, cum hac solum differentia, quod ubi in priori, nempe 150, legitur: »Rogamus, ut reliqua, etc.« in posteriori nempe 9 legatur: »Rogamus ut aliqua, etc.;« et ubi in ista legitur: »Et si uobis laboriosum non sit, ut cloccam unam transmittatis,« in illa legatur: »ut eorum unum  nobis  grande solatium peregrinationis nostre transmittatis.«

XuII. His que hucusque aduersus D. Chiffletium disputauimus robur accedit insuperabile ex testimonio ipsius Alcuini, qui in Pemate de Pontif. Eborac. scribit Bedam obiisse primis annis episcopatus Egberti illius Ecclesie archiepiscopi. Ita ibi canit:

Temporibus primis prefati presulis almi,
Presbyter eximius meritis cognomine Beda.
Astra petens clausit presentis lumina uite.
Egbertus, ut supra monstrauimus cathedram Eboracensem conscendit anno 732, obiit uero anno 766; Bede ergo uita attingere non potuit, ut Chiffletio uisum est, annum 762, qui non ad primos, sed ad ultimos annos episcopatus Egberti pertinet.

XuIII. uerum longior singularis illius sententie D. Chiffletii discussio superuacanea fortassis, et ab hoc loco extranea cuiquam uideri possit; illam tamen ob ipsam illius singularitatem preterire non potuimus,  ut iam nichil dubii relinquatur beatum Alcuinum circa annum 735 uen. Bede, iam anno eodem defuncti, discipulum esse non potuisse.



CAPUT III. Beati Alcuini professio monastica ex obseruationibus D. Mabillonii

XIX. Postquam in prioribus capitibus ostensum fuit, beatum Alcuinum in ecclesia Eboracensi sub magisterio Egberti et Aelberti ab infantia educatum, nutritum, ac uirtutibus scientiisque excultum fuisse, hoc loco incongruum haud uidebitur inquirere, quodnam ibi genus uite, canonicorum uidelicet seu clericorum, an monachorum professus fuerit. Et hoc quidem argumentum Mabillonius a nemine suo tempore tractatum inuenit, licet scriptores quidam, presertim Benedictini, uirum beatum suis accenserent, nonnullis recentioribus contradicentibus. Quapropter uir ille celeberrimus et in similibus rebus tractandis  exercitatissimus, id argumenti in elogio ad uitam beati Alcuini accuratius tractandum sibi sumpsit, atque utriusque partis rationes, non que hactenus prolate sint, sed que proferri possint, bona fide in medium adduxit, quas hoc loco in compendium contractas exhibere lectoribus gratius fore duximus, quam si easdem cum omni sua prolixitate, uel nostras, in materia a uiro illo celeberrimo pene exhausta, obtrudere uoluissemus. Pauca nichilominus, que firmande D. Mabillonii sententie apta fore credidimus, nonnunquam immiscere placuit.

XX. Primo loco Mabillonius inuicte probat, Alcuinum in ecclesia Eboracensi non solum educatum, uerum etiam illi tanquam membrum incardinatum et astrictum fuisse; quod nemo non concedet, qui epistolas Eboracensibus fratribus ab ipso scriptas perlegerit. In epistola enim alias 7  illius ecclesie filium se profitetur, non tantum ob gratiam educationis aut subiectionis  sed adoptionis causa, qua illorum congregationi tanquam membrum et eiusdem ouilis, domus, familieque particeps aggregari meruit. In illa communitate continuo uitam duxit, ad illam quandoque peregrinatus obedientia tractus reuersus est; ibi bibliothece custos, ibi schole moderator fuit, quod officium in communitatibus religiosis extraneis, si domestici ad hoc idonei reperiuntur, rarius committi solet. Inde uenit quod Alcuinus, mortuo Eanbaldo seniore archiepiscopo Eboracensi, dum ipse in Gallia uersabatur, ad electionem noui presulis uocatus fuerit: ad quam quo minus accedere potuerit, febrium acerbitatem et tardationem regis in Saxonia impedimento fuisse scribit in epist. 48 et 49 .

XXI. Hec cum ita se habebant, dubitari iam minime potest quin beatus Alcuinus institutum illud, quod in illa ecclesia et communitate tunc uigebat, professus sit. Institutum uero illud primo monasticum  fuit. Nam uen. Beda in epist. ad Egbertum antistitem, Eboracensem congregationem monasterium uocat: ibi seruabatur regularis uite disciplina. In epistola enim 5  Alcuinus fratres Eboracenses ad illius obseruantiam adhortatur: »Regularis, inquit, uite uos ordinet disciplina.« Quibus uerbis ipse monasticam disciplinam intelligit; addit enim: »et ecclesiastice pietatis moderatio uenerabiles efficiat:« ubi differentiam regularis ab ecclesiastica seu clericali disciplina insinuat, et ad utramque hortatur, quia utramque illi fratres profitebantur. Ibi similiter eos, uti alios monachos in aliis epistolis, hortatur ad humilitatem et obedientiam, que sunt uirtutes monachis proprie et monastice uite fundamentum. Porro in pemate de Episcopis Eboracensibus Wilfridum iuniorem, antequam episcopus ordinatus fuisset, Euborice uicedomnum et abbatem fuisse ait, quia nimirum in ecclesiis cathedralibus monachorum, preter episcopum erat etiam abbas, qui regularis  uite maxime curam gerebat. Ibidem Aelbertus, Wilfridi post Ecgbertum successor in monasterio  a puerilibus annis traditus, et post exactos annos decem pontificatus eadem monasterii septa, ut Deo soli seruiret, repetiisse perhibetur. Demum sanctus Liudgerus Eboraci, Alcuino preceptore, in monasterio monachorum eruditus fuisse memoratur in anonymi libello de uita sancti Liudgeri apud Mab. Act. SS. sec. Iu Bened. part. I, pag. 37, cap. 5. Ergo in Eboracensi congregatione monasticum institutum tunc uiguit; et quidem secundo Benedictinorum. Nam sanctus Wilfridus I archiepiscopus Eboracensis in sua diecesi regulam sancti Benedicti inuexisse, et eius ope instituta ecclesiarum meliorasse perhibetur ab Eddio Stephano apud Mabill. ibidem in uita sancti Wilfridi cap. 14, quem locum idem Mabill. egregie illustrat ibi in obseru. preu. num. 10 et 11, pag. 673. Quid, quod Ioan. diaconus in uita sancti Gregorii Magni, lib. Iu, cap. 82 testetur, quod »tunc uix poterat in illis partibus  monachus aliquis inueniri, a quo non obseruaretur tam in proposito quam in habitu regula sancti Benedicti. His ratiociniis D. Mabillonii aliud addere liceat ex epist. 58  ad Caluinum presbyterum, ex qua intelligitur, illum fuisse membrum ecclesie Eboracensis, concurrens ad electionem episcopi illius sedis; et illum cum monachis in cella sancti Stephani monachum uixisse, ibi enim Alcuinus Caluinum adhortatur, ut preter uirtutes alias, etiam discretioni studeat, »que, inquit, inter monachos mater uirtutum esse dicitur,« nempe in regula sancti Benedicti cap. 64.

XXII. Repones. Sigulfum et Fridugisum Alcuini discipulos et in schola ecclesie Eboracensis educatos, habitu canonico usos fuisse. Respondet D. Mabillonius, 1o non tamen de illis constare uere Eboracensi ecclesie incardinatos fuisse, sicut id constat de Alcuino; 2o forsan in illa ecclesia fuit congregatio mista ex canonicis seu clericis et monachis; 3o forte  ibi clerici, etsi utentes ueste canonica, uitam uixere monasticam, ut de ecclesia Bremensi scribit Adamus.

XXIII. Alterum argumentum pro monachatu beati Alcuini inde accipitur, quod is a Carolo Magno delectus sit abbas ad corrigendos mores Turonensium monachorum; ad quod opus nunquam adhibiti aut apti uisi sunt abbates seculares, uti uidere est in priuilegio Corbeiensibus a Nicolao papa I concesso, et in concilio Trosleiano, cap. 3.

XXIu. Tertium argumentum desumitur ex zelo et sollicitudine promouendi monasticam disciplinam, quam adhibuit beatus Alcuinus, uti testantur plurime ipsius epistole ad monachos diuersorum monasteriorum, Fuldensis, Corbeiensis, Morbacensis, Salisburgensis, Lirinensis et aliorum scripte, qui omnes, sicut D. Mabillonius uariis in locis demonstrat, regulam sancti Benedicti profitebantur. Quis diaconus his temporibus, quis clericus aut canonicus secularis,  quamuis doctor publicus; imo quis episcopus, nisi e monachis sit assumptus, cum tanto zelo scriberet pro disciplina regulari monachorum? Hic profecto tam ardens zelus, hec tanta sollicitudo reperiri haud poterit, nisi in homine, qui ab unguiculis, ut ita dicam, spiritu monastico imbutus fuerit et innutritus.

XXu. Inde, quod quartum est D. Mabillonii argumentum, filialis ille affectus erga sanctum patrem Benedictum, quem Alcuinus non uno in loco prodit, precipue in epigrammatibus, CXCuI et CCLIu, ubi simul tam ardenter exoptat gregis paterni augmentum, ac tam feruide cupit sanctissimi parentis gratiam ac opem demereri, ut non maiori feruore eo ferri possit quisque sancti Benedicti alumnus.

XXuI. Quintum argumentum petitur ex formulis confessionis, quas beatus Alcuinus composuit; in quibus sanctum Benedictum uocat patrem suum, eiusque exoptat uestigia sequi. De Psalmorum usu  infra, cap. 4 et 9. Ibidem cap. 11, omnes humilitatis gradus, quos sanctus Benedictus constituit, percurrit: et cap. 3 et alibi, sancte regule uiolatorem se esse humiliter profitetur. At, inquis, ea dicit Alcuinus non in propria, sed in persona monachorum, quibus prefuit, et hasce formulas suggessit. Ita sit sane: ergo religiosi, quibus prefuit, erant monachi Benedictini: ergo et ipse monachus Benedictinus: ergo ea dicit ex propria quoque persona, nisi inuicte probetur eum non fuisse monachum.

XXuII. Ultimum argumentum, quod D. Mabillonius pro asserendo beati Alcuini monachatu Benedictino, ex confessione seu professione fidei, a D. Petro Chiffletio sub nomine eiusdem beati uiri uulgata et a nobis inter dubie fidei opuscula relata, depromit, plane demonstrat auctorem prefate confessionis fuisse monachum, qualem se ibi expressis uerbis profitetur; beatos monachos suos agnoscit patres l. cit. part. II, num. 9, monachi ueste suscepta dolet, se falsum ferre monachi nomen, nichilque dignum egisse huius  nominis et habitus, etc., ibid. part. Iu, num. 16. Enimuero confessionis huius uerum auctorem beatum Alcuinum esse, quamuis quidam id in dubium reuocauerint, idem D. Mabillonius pene euincit in sua disquisitione, quam dedimus loc. cit.; monachus ergo fuit beatus Alcuinus.

XXuIII. Hec argumenta, que beati Alcuini monastice uite professionem astruunt, D. Mabillonius uir acerrimi ingenii adeo grauia esse existimabat, ut omnem obiectorum dubitationem tollere uiderentur. Neque tamen dissimulat uir eque doctus ac modestus maioris momenti obiecta quedam ex uita beati Alcuini peti posse. 1o Namque uite illius scriptor beati Alcuini uestigia comparat uestigiis beati Benedicti abbatis Anianensis: et hec monachis, illa canonicis imitanda proponit. Respondet Mabillonius num. 20 fuisse illo tempore monachos uite mitioris et laxioris, ac propterea forsan ab hoc auctore canonicos dictos, quales erant Dionysiani et Turonenses, quorum alii  monachos, alii canonicos se dicebant. Unde Carolus Magnus in epistola ad Albinum et congregationem monasterii sancti Martini, quam Patrologie tomo XCuIII, col. 921 dedimus, ait: »Siue canonici dicimini, siue monachi.« Et Ardo in libro de uita sancti Benedicti Anian. testatur, »fuisse quedam monasteria, instituta canonica sectantes, regule autem precepta ignorantes;« quos beatus Benedictus Anianensis iussu Ludouici Augusti ad regularem formam reduxit. Patres quoque concilii Turonensis, anno 813 celebrati, cap. 25, monachos et abbates uite solutioris compellunt, ut ad pristinum reuertantur statum, precipue abbates, »qui magis canonice quam monachice inter suos conuersari uidebantur.« Responderi etiam potest, canonicorum nomine apud prefatum auctorem intelligi monachos ecclesiarum cathedralium, quales in Anglia et Germania, atque etiam Rome erant, quos monachos canonicos uocat uulgatus Anastasius in Gregorio papa Iu. uita igitur  Alcuini, cum plerumque in aula regis et inter aulicos uersari coactus esset, magis canonica, seu mitior, quam monastica fuit: quam propterea uite scriptor non poterat monachis solitariis, bene tamen canonicis imitandam proponere, quamuis ipsemet regulam monasticam professione teneret, a cuius tamen rigore seruando, ob publica officia, preter suam uoluntatem, fuerat impeditus aut dispensatus. His addo, quod ut quondam monachi in aliquibus ecclesiis cathedralibus, ita nunc in principalibus et regalibus quibusdam abbatiis, uel etiam in publicis studiis occupati magis canonicam quam monasticam uitam agunt, quos monachis quibusuis imitandos intempestiue proponeres.

XXIX. Obiectio 2. Laudatus uite scriptor cap. 3, Alcuinum uocat monachum sine monachi uoto. Fuit ergo monachus uita, non professione. uerum facilis est responsio. Illa enim scribuntur de Alcuino, dum adhuc puer erat, cui per etatem uota monastica profiteri non licebat.

 XXX. Obiectio 3. Repeti potest ex cap. 8 uite, ubi auctor refert Alcuinum iam etate profectum uoluisse seculum relinquere, ac a Carolo Magno postulasse licentiam ducendi uitam monasticam in monasterio Fuldensi secundum regulam sancti Benedicti; sed coactum apud Martinianos permansisse, ubi uita eius monastice inferior non fuit. Non ergo, inquis, fuit Alcuinus reuera monachus, sed studio, affectu et moribus. Respondet Mabillonius, uite scriptorem illustrandum esse ex ipso Alcuino, et cum ipse scribit Alcuinum uoluisse seculum relinquere, uocabulo seculi intelligendas esse seculares occupationes, quibus uir beatus quietem orationi ac studiis amicam suspirans continuo distentus erat. De hac enim sua uoluntate scribens ad Carolum regem in epist. 101  ait: »Nam fere ante hoc quinquennium seculares occupationes, Deum testor, non ficto corde declinare cogitaui.« Et paulo inferius dicit, se desiderare »inter fratres in ecclesia sancti Martini  uiuere  et requiescere.« Qamuis uero Alcuinus in eodem monasterio Turonensi cum fratribus uersaretur, eo tempore magis canonice uiuentibus, uita eius tamen monastice, quam nempe a puero didicerat, inferior non fuit, omnemque is conatum adhibuit, ut illos »ad monasterialis uite honestatem« reuocaret, ut ipsemet profitetur in epistola 195  ad Carolum imperatorem.

XXXI. Hec sunt que ad probandam monasticam professionem beati Alcuini afferri possunt, que nichilominus etiam ex iis non leuiter confirmari posse uidetur, que uen. Beda Hist. Gentis Angl. cap. 24 in fine narrat, quod nimirum »arridente pace ac serenitate temporum  plures in gente Nordanymbrorum  tam nobiles quam priuati se suosque liberos, depositis armis, satagant magis accepta tonsura monasterialibus ascribere uotis, quam bellicis exercere studiis.« Hunc morem parentes beati Alcuini eodem  tempore nati secutos fuisse, filiumque suum monasterialibus seu, ut interpretor, monasticis uotis ascribere uoluisse credendum est.

XXXII. Hec profecto argumenta, que maximam partem ex D. Mabillonii obseruationibus in compendium contraximus, et que nosmet immiscuimus, nemini non, nisi uehementer fallimur, ueritati admodum propinqua uidebuntur, nec quemquam eruditorum uirorum uidimus qui hanc Mabillonii dissertationem ex proposito impugnet, quamuis nonnulli sint qui eamdem necdum plene demonstratam esse existiment. Obstat nimirum illorum assensui auctoritas scriptoris uite, pene ceui, qui beatum Alcuinum uere et professione monachum fuisse, plane ignorasse uideri possit. uid. Le Cointe anno 802 num. 95. Fortassis uero idem scriptor statum monasterii Turonensis pre oculis habuit, qualis suo tempore, annis prope uiginti post obitum beati Alcuini, sub Fridugiso illius successore fuit, quem  sanctus Odo abbas apud Ioannem monachum in uite ipsius libr. III, cap. 1, ita depingit: »Ante hos annos persistente monastica congregatione apud ecclesiam beati Martini que est Turonis, ceperunt modum suum consuetudinesque relinquere, ac propriis uoluntatibus uitam suam propositumque corrumpere. Relictis namque natiuis et assuetis uestimentis, ceperunt fucatas atque fluxas pallioque ornatas circumferre cucullas et tunicas, etc. Ista et multa horum similia contra regule iura faciebant.« Quam rem ita explicat Ademarus Ecolismensis monachus in Chronico, »qua tempestate, inquit, monachi sancti Martini Turonis, nemine cogente, ante corpus eiusdem, abiecto monachi schemate, schema induunt canonicale, etc.« Mutationem hanc contigisse Fridugiso abbate, beati Alcuini successore, probat D. Mabillonius in elogio beati Alcuini cap. 8 num. 41 et 42. Ad hec attendens et ad priorem statum monasterii Turonensis animum non reflectens  scriptor uite beati Alcuini existimare potuit, ipsum, illius congregationis patrem eamdem quoque uitam canonicam professum fuisse.

XXXIII. Quidquid uero sit, id sibi Benedictinus ordo glorie merito ducit, uirum beatum et celeberrimum in eo ordine fuisse primo educatum, litteris ac uirtutibus instructum; postea uero exstitisse Benedictinorum monachorum magistrum et abbatem; spiritumque sancti Benedicti non tantum usque ad mortem conseruasse, uerum etiam huic sacro ordini uoto ac desiderio coniunctum fuisse, cui adimplendo non nisi maior Ecclesie et boni publici utilitas obstare potuit.

XXXIu. Ceterum hoc loco pretereundum non est quod beatus Alcuinus in epistolis suis nunquam se monachum, sed uel leuitam, uel, quod illo tempore idem significabat , diaconum inscribat, more nimirum tunc usitato, ut quo quisque ecclesiastici ordinis gradu insignitus esset, ab eodem etiam officio suo appellationem sumeret,  monachi uel etiam abbatis titulo sepius omisso. Nullibi etiam se sacerdotem fuisse uel uerbo significat, nec ab aliis eo gradu sublimatum fuisse scribitur; quamuis non nemo recentiorum apud Mab. libr. XXuI Annal. pag. 342, num. 90 contendat, illum tunc quando Carolus Magnus cum filiis suis apud Turonos in ecclesia sancti Stephani sacram communionem percepit, sacerdotis officio functum fuisse, assistente eidem Sigulfo diacono, uti narrat uite beati Alcuini scriptor num. 18. Enimuero doctissimus Mabillonius ibidem hanc illius critici et aliorum quorumdam opinionem refutat, solide ostendens uerborum illorum uite scriptoris: »Cum  post communionem corporis Christi et sanguinis manu propria eis misceret,« sensum non esse, quod Alcuinus communionem corporis et sanguinis Christi Carolo et filiis eius prebuerit, sed istum, quod Alcuinus Carolo et tribus eius filiis Carolo, Pippino et Ludouico post perceptam a sacerdote  communionem corporis et sanguinis Christi Domini poculum prebuerit, forte in secretario ecclesie, uti olim fiebat. Et certe nemo, ut recte laudatus Mabillonius ibi discurrit, Alcuinum sacerdotem fuisse dixerit, nisi qui in scriptis et epistolis illius plane hospes fuerit, nemo qui uitam eius cum tantilla attentione legerit. Etenim in plerisque epistolis leuita, et humilis leuita aut etiam diaconus, nunquam sacerdos aut presbyter inscribitur. Eginhardus qui illum a facie nouerat, iam mortuum  Albinum diaconum tantum uocat. In uita illius dicitur in Franciam uenisse diaconum num. 12, missas quotidie cum Sigulfo presbytero suo leuitice celebrasse num. 26, ac demum diaconum obiisse innuitur num. 28: quippe qui ministerio leuitarum celestium Stephani et Laurentii in celum perductus perhibetur, et in medio illorum splendidissima indutus dalmatica astitisse. Hec profecto adeo euidentia  sunt, ut pigere quemuis debeat questioni tam leuis ponderis diutius immorari.



CAPUT Iu. Beati Alcuini schola et discipuli in Britannia.

XXXu. Litterarum tam sacrarum quam profanarum studia in Britannia, a Romanis antiquitus ibi constituta, deinceps uero per incursiones Saxonum et Danorum turbata, postquam nempe curante sancto Gregorio Magno summo pontifice sacra Christiana in illam insulam illata et stabilita fuerunt, refloruisse; scholas pariter publicas Grece et Latine eruditionis ibidem post aduentum Adriani abbatis et Theodori episcopi, hominum omni doctrine genere prestantium, resuscitatas et ita frequentatas fuisse, ut deinceps ex illis scholis non tantum episcopi, uerum etiam reges et principes doctissimi et sapientissimi prodierint, testem habemus locupletissimum uen. Bedam in uariis capitibus sue Historie ecclesiastice  gentis Anglorum. Scholis istis Polydorus uergilius libr. Iu Hist. Angl. pag. 68 annumerat Cantabrigiensem, fundatam, ut ipse credit, a Sigeberto rege Anglorum Orientalium, quem uen. Beda libr. II, cap. 15 »uirum per omnia doctissimum et Christianissimum« uocat, et libr. III, cap. 18 de eodem scribit, quod, postquam in Gallia exsul lauacrum baptismi percepit, mox ea que in Gallia bene disposita uidit imitari cupiens, instituerit scholam in qua pueri litteris erudirentur: iuuante se episcopo Felice, quem de Cantia acceperat, eisque pedagogos et magistros iuxta morum Cantuariorum prebente.« De Cantabrigia uen Beda tacet; hinc uergilii narratio coniecture tribuenda est. Illud etiam quod idem uir doctus ibidem opinatur, nimirum eidem Sigeberto regi comprimis acceptum referri debere, quod postea Anglia claros semper doctrina uiros tulerit, et quod ipse in ea litterarum fundamentum primus iecerit, cum narratione uen. Bede combinari minime potest. Hoc enim testante Felix ille episcopus, concilii regis  Sigeberti promotor, primos magistros et pedagogos e schola Cantuariensi prius iam fundata accepit.

XXXuI. Illud quoque uero haud simile est quod Ioannes Baleus, cuius fidei etiam alii quidam se commiserunt, ex annalibus Academie Cantabrigiensis narrat, beatum Alcuinum ibidem artes liberales omnes post Bedam docuisse. Hec siquidem narratio, ex obscuris quibusdam annalibus deprompta, fidem haud meretur, primo quod proficiscatur a scriptore parum accurato qualem uiri docti Baleum depingunt apud Struuium Bibl. Hist. Lit. tom. II, p. 1220, § 20. Secundo quia uerosimile non est, uen. Bedam unquam Cantabrigie docendi munus obiisse; et de beato Alcuino superius cap. 2 a nobis ostensum est, et posthac comprobabitur illum omnem uitam suam et discendo et docendo in ecclesia seu monasterio Eboracensi, usque dum in Franciam ultimo abiit, transegisse.

XXXuII. Sola igitur schola Eboracensis in Anglia  beatum Alcuinum primo discipulum, postea etiam magistrum habere meruit. Fuit illa tunc temporis inter omnes illius insule scholas, quarum memoria adhucdum exstat, celeberrima. Illam primo ab Ecgberto illius sedis archiepiscopo institutam, deinceps uero ab illius successore Aelberto maiore adhuc celebritate donatam fuisse cap. 2 iam insinuauimus. Ex istorum ergo presulum doctissimorum instituto ibi scientie pene omnes et artes liberales magna industria et cum multiplici discipulorum profectu docebantur; nimirum grammatica, rhetorica, dialectica, iuridica, pesis, astronomia, arithmetica, musica, computus ecclesiasticus, que omnia Alcuinus ipse recenset in pemate de pontif. Eborac. Maximum uero studium ibidem impendebatur sacre discipline ac diuine Scripture, ad cuius etiam pleniorem notitiam atque intelligentiam omnia reliqua studia referebantur; cuius etiam gratia linguis sacris Hebraice et Grece addiscendis non nulla, quantam nimirum  temporis illius ratio ferebat, diligentia adhibita fuit.

XXXuIII. Postquam beatus Alcuinus in hac schola omnes illas studiorum classes maxima cum applicatione nec cum minori profectu emensus est, non tantum a suis condiscipulis tantam eruditionis multiplicis laudem obtinuit, ut ipsum, prout uite illius scriptor testatur, tanquam secundum magistrum colerent, uerum et a magistro suo Ecgberto archiepiscopo dignus habitus fuit cui munus docendi in eadem schola committeretur, et qui Aelberto in eodem munere socius daretur. Enimuero iam ante annum 766, nempe ante obitum Ecgberti, qui hoc anno accidit, tantam nominis sui famam adeptus fuerat, ut ea permotus beatus Liudgerus eodem anno illius sese discipline traderet, atque ab ipso inter alios discipulos spiritualia dogmata hauriret, teste Alfrido in uita sancti Liudgeri libr. I, num. 9, quod testimonium etiam legitur in altera uita libr. I, cap. 5. Concordat in his doctissimus Mabillonius,  qui beatum Alcuinum sub pontificatu Ecgberti circa annum 758 scholis Eboracensibus prefectum fuisse colligit ex eadem uita beati Liudgeri libr. XXIII Annal. num. 37.

XXXIX. Ad beatum Alcuinum igitur scholas Eboracenses moderantem magnus undique et ab exteris quoque regionibus erat discentium confluxus. Inter exteros preprimis nominandus est, de quo iam loqui cepimus, sanctus Liudgerus primus Mimigardefordiensis seu Monasteriensis episcopus, uir sanctitate et apostolico zelo clarus. Is etenim cum aliquando ab abbate suo Gregorio, sancti Bonifacii in ecclesia Traiectensi successore, in Angliam missus, Eboraci moraretur, atque in beati Alcuini notitiam uenisset, eruditionis illius eloquio adeo delectabatur, ut Traiectum reuersus continuo desiderio teneretur, ad eamdem scholam redeundi. Quapropter assiduis precibus et abbatem et parentem suum Thiadgrimum pro hac licentia obtinenda fatigauit, eosque tandem, ut eius desiderio consentirent, permouit. Liudgerus  igitur uoto suo damnatus Eboracum rediit, et ibidem sub disciplina beati Alcuini tribus annis cum dimidio remansit, donec nimirum emergente casu, Anglorum in Frisones odium uitaturus inuitus in patriam remeare coactus est, iis iam disciplinis instructus, que illum dignum reddidere ad munus episcopale et apostolicum cum maxima nominis sui gloria in patria obeundum. Comitem itineris ab Alcuino accepit quemdam diaconum, nomine Putul, Romam perrecturum, qui deinde ordine presbyterii ibidem accepto Eboracum reuersus postea cum eodem magistro suo in Galliam uenit. Plures alios uiros aut iuuenes ab exteris nationibus ad Anglie scholas illo tempore fama eruditionis celebratas, maxime ad Eboracensem quam beatus Alcuinus moderabatur, uenisse credibile est: quinam uero illi fuerint, monumentis deficientibus, ignoramus.

XL. Inter populares beati Alcuini qui illius fuerunt discipuli, precipue sequentes innotuerunt, quorum  acta quedam, que obscuriora uideri possint, breuiter elucidare conabimur. Primus ex his memorandus Eanbaldus iunior cognomento Symeon, senioris Eanbaldi, beati Alcuini in eadem schola quondam condiscipuli, anno 796 Iu Kal. Augusti demortui, in cathedra Eboracensi successor: de quo plura notauimus ad epistolas 50, 58, 170, 173, 174  ad eumdem scriptas; ad quas notas lectorem compendii gratia remittimus.

XLI. Alter beati Alcuini discipulus hic commemorandus fuit, Wizo uel Withso, patrio, ut reor, nomine quo appellatur in epist. 118 , cuius in codice Colbertino, ut in notis ibidem monuimus, inscriptio talis est: Epistola ad Candidum, id est, Wizonem. Hunc discipulis beati Alcuini annumerat uite scriptor num. 14, atque illi elogium magnanimi attribuit. Ipse etiam Alcuinus in epist. 118 , illum suum aliquando fuisse discipulum significat scribens, quod ipsum cum socio Nathanele, seu  Fridugiso »in schola eruditionis de preceptis diuinis admonuerit.« Idipsum insinuat in prefatione ad Commentaria in Ecclesiasten Onie et Nathaneli inscripta, ubi ipse presbyteri appellatione insignitur. Lelandus de Script. Britan. cap. 100, pag. 133, hunc Candidum Lindisfarnensis ecclesie alumnum recte facit. Is cum quibusdam aliis popularibus et condiscipulis suis magistrum suum Alcuinum in Franciam comitatus est; post aliquod uero temporis spatium, circa annum 796 in Britanniam, cuius negotii causa ignoratur, reuersus est, uti memoratur in epist. 39  ad Dametam. Cum uero ibi diutius quam Alcuinus uolebat, moraretur, tacito studio illum ab Higibaldo Lindisfarnensis ecclesie episcopo repetiit in epistola ad Lindisfarnenses, cuius fragmentum dedimus in notis ad epist. 8 . Quin desiderio beati Alcuini ab eodem Higibaldo fuerit satisfactum, minime dubitandum est. Is enim ipse, ni apprime fallamur, Candidus fuit, cuius posthac fidelitati et industrie  Alcuinus uaria negotia apud regem Carolum, apud episcopos quosdam, apud Aule proceres, et amicos tractanda et expedienda commendauit, uti perspicuum est in epistolis 92, 105, 109, 110, 123  et aliis. Romam ad apostolorum limina, deuotionis, ut uidetur, causa, abeuntem Alcuinus carmine hortatus et precatus est, ut ibi sanctorum apostolorum aliorumque sanctorum cineres pie coleret, seque illorum intercessioni commendaret, et non nisi cum munere sacrarum reliquiarum reuerteretur, quod carmen infra dabimus. Is ipse fortassis auctor est scripti cuiusdam hactenus inediti De Imagine Dei, quod exstat in appendice 2, de quo coniecturam nostram aperuimus ibid. in monito preuio. Ab hoc Candido beati Alcuini discipulo distinguendus est alter Candidus Fuldensis monachus et presbyter, proprio nomine non Wizo, sed Bruun nuncupatus; quod suum nomen ipsemet in fine prefationis metrice ad uitam sancti Eigilis abbatis expressit his uerbis: Explicit prefatio Candidi  ad Modestum, qui proprio nomine Bruun et Richeo nuncupatur: quod ipsum facit in fine cap. 17 uite eiusdem, scribens:

Quamque egomet quondam hac nutritus in aula
Presbyter et monachus Bruun uilisque magister
Depinxi ingenio, etc.

XLII. Candidi socius ac in schola Eboracensi sub beati Alcuini magisterio condiscipulus fuit Fridugisus teste anonymo uite scriptore cap. 8, num. 14. Cognomen inter litteratos sui temporis tulit Nathanel, uti ad epist. 118  notaui ex inscriptione cod. Colbertini. Ab Alcuino nunc diaconus, prefat. in Eccles., nunc archidiaconus epist. 183  appellatur. Beati Alcuini popularem illiusque in schola Eboracensi discipulum, ac postea etiam in Galliam comitem exstitisse, preter prefationem et epistolam mox citatas singularis etiam illa erga ipsum in negotiis suis gerendis confidentia ac familiaritas  suadere uidetur, quam uir prudens uix indulsisset discipulis peregrine regionis, quorum ingenium nondum satis exploratum habere potuit. Illum elegit qui sacros libros a se diligentissime emendatos ad Carolum imperiali corona redimendum deferret, epist. 103 et 185 . Illum in palatio uiuentem, simul et Candidum, de fratrum Turonensium cum Theodulfo episcopo Aurelianensi disceptatione, pro cause fratrum illorum defensione instruxit in epist. 118 . Illum cum rege in Balneo Aquisgranensi commorantem hortatus est ut discipulas suas, Luciam et Columbam in aula uersantes, sue sapientie decore et floribus exornet epist. 98 et 185 . Demum infirmitate fractus Alcuinus hunc dilectum suum discipulum pre omnibus dignum estimauit, qui etsi monasticam uitam non profiteretur sed canonicam, sibi in regimine monasterii Turonensis succederet. Idem Fridugisus postea etiam abbas Sithiuensis sancti Bertini  factus est. Sub eius uero regimine postea in utroque illo monasterio laxior disciplina canonicorum repullulauit, et sancti Benedicti spiritus penitus exstinctus est. Magne etiam in aula imperiali auctoritatis fuit; subscripsit enim testamento Caroli Magni, fuitque Ludouici imperatoris cancellarius: et obiit anno 834. uid. Mab. in elog. beati Alcuini num. 45, et lib. XXuIII Annal. num. 16, et XXIX, num. 32, et XXXI, num. 67. Scripsit nonnulla ex quibus nichil iam superest, quam epistola de Nihilo et tenebris ad proceres palatii, que edita exstat tom. II Miscell. Baluzii, pag. 403. Hic Fridugisus cum philosophico acumine naturam nichili, ex quo Deus mundum creauit, et tenebrarum, que erant super faciem abyssi explorat, et contendit nichil esse aliquid, et tenebras esse substantiam. uerum illius ratiocinia mera sophismata sunt, quamuis de cetero stylus, quo utitur, purus et clarus atque etiam fluidus sit. Mabillonius coniicit Fridugisum scripsisse carmen illud de cella Cormaricensi, quod inter dubia exhibemus, in quo cellam  illam, proprio iam gaudentem abbate, nempe Iacobo, et quondam monasterio suo Turonensi annexam, quasi sibi ereptam conqueritur. Scripsit quoque contra Agobardum episcopum Lugdunensem, cuius nonnullos, quos ipsi imputat, errores censura paulo acrius perstringit: quod tamen Fridugisi opusculum adhucdum latet. Agobardus se defendens Fridugisum ob styli acerbitatem et maiores quosdam errores contra sanam theologiam reprehendit, tom. I Operum, pag. 165 et 191. Legi merentur que de Fridugiso habet D. Riuet tom. Iu Hist. Lit. de la France, pag. 512 seqq.

XLIII. A Candido et Fridugiso separare noluimus Oniam sacerdotem, de cuius uita aut actis pauca innotuerunt. Illum tamen fuisse popularem ac discipulum beati Alcuini, colligi posse uidetur ex inscriptione Commentariorum in Ecclesiasten, ubi Onias iungitur Candido et Nathaneli, et eque ac hi duo filius in paterne pietatis nido aliquando educatus et  sub alis paterne eruditionis edoctus dicitur. Ex eadem inscriptione ubi sacerdotis titulo insignitur suisque socius preponitur, satis intelligitur, illum secularibus etiam negotiis in aula fuisse adhibitum, et beato Alcuino admodum charum fuisse. Illum in epist. 183  Georgii patriarche Ierosolymitani memorie pariter cum Symeone, Martino et Nathanele commendat. In epist. 227  tristitiam suam ob eius absentiam illi significat. In epist. 228  illum admonet ut Deum amet, ac pauperum, miserorum ac peregrinorum memor sit, atque eleemosynis, defensione et solatio illis succurrat.

XLIu. Inter beati Alcuini discipulos a uite scriptore cap. 8, num. 14 numeratur quidam Osulfus, quem pariter in schola Eboracensi ab eodem edoctum fuisse nullus dubitandi locus est: quem etiam beati Alcuini popularem credit D. Mabillonius libr. XXuII Annal. num. 29 quamuis in elogio ad uitam  beati Alcuini cap. 11, num. 66 illum cum aliis, ipsum ex Anglia comitantibus, Onia, Candido, Nathanele in monasterio quoque Turonensi auditorem fuisse dicat. Certe Osulfum patria Gallum uel Francum non fuisse ex narratione, quam anonymus uite beati Alcuini scriptor de illius obitu loc. cit. num. 15 facit, sat aperte intelligitur. Nempe beatus Alcuinus alteri discipulo suo Raganardo de Osulfo ad omnia monita uite melioris surdo spiritu prophetico predixit, »quod neque in regione hac  neque in qua natus est, morietur. Quod postea probauit euentus; mortuus est enim in Longobardia.« Osulfus ergo fuit abs dubio ille discipulus, ad quem, tanquam ad filium prodigum, initio quidem optimis moribus ac disciplinis liberalibus imbutum sapientie sale illuminatum, et in Scripturis sacris industrium, postea uero scortorum gregibus, potatorum conuiuiis ac superbientium uanitatibus iunctum, scripsit epistolas  157 et 158 . »Olim, inquit in epistola priore, te genui, nutriui, alui, et ad perfectum uirum usque perduxi. . . . ita, ut tuam laudem tota decantet regio,« nempe Britannia, ut legitur in codd. mss. Salisburgensibus, prout ibidem notaui. In altera uero epistola exemplum quo ad uite emendationem animetur illi proponit condiscipulum suum, »qui modo, ait, episcopatu presidet nobilissimo.« Qui plane non alius fuit, quam Eanbaldus archiepiscopus Eboracensis. Cum hoc ergo Osulfus in Britannia, in schola Eboracensi, sub beati Alcuini magisterio educatus et edoctus fuit. Hunc ipsum Osulfum pariter cum Fridugiso ab eruditione laudat Theodulfus Aurelianensis libr. III, carm. 1 ad Carolum regem, de utroque ita canens uers. 175:

Stet leuita decens Fridegis sociatus Osulfo,
   Gnarus uterque artis, doctus uterque bene.
An hic Osulfus idem sit ac ille, qui multa preclara  de Carolo Iuniore narrauit epist. 179 , incompertum habemus.

XLu. uerosimile est Osulfum, patrio nomine ita uocatum, postea inter scholasticos Cuculi appellationem obtinuisse, utpote cuius similem lapsum, ob quem Osulfum reprehendit, Alcuinus deplorat carmine 77, quo etiam pertinet additamentum, quod ex cod. ms. Collegii sancti Pauli Ratisbonensis tardius detecto dedimus tom. II, carm. 6. Latet certe sub hoc nomine familiari et ascititio quidam beati Alcuini discipulus, in schola Eboracensi eruditus et magistri sui in Galliam comes: quem aliquando ad Symeonem suum, seu Eanbaldum episcopum direxit cum muneribus, uti intelligitur ex epist. 171 , et cuius etiam opera usus est ad optima consilia eidem Eanbaldo, quibusdam aduersitatibus afflicto suggerenda, uti legitur in epistolis 174  et sequenti.

XLuI. Cuculi socius ac condiscipulus Calwinus fuit  presbyter Anglus, quem in epist. 58  ad ipsum directa saluberrimis doctrinis instruit, et in altera 175  Cuculo simul inscripta, hortatur ut Symeoni seu Eanbaldo archiepiscopo ea suo nomine suadeant, que ipsum in aduersitatibus solari, et ad uitam muneri suo ac dignitati conuenientem degendam permouere ualeant. Ex eadem epist. 58  discimus, Calwinum celle cuidam sancti Stephani prefuisse, et monachum ac monachorum patrem fuisse, sicut ibidem in notis notauimus. Certe membrum is fuit ecclesie Eboracensis, suo suffragio concurrens ad archiepiscopi Eanbaldi electionem, uti Alcuinus ibidem insinuat his uerbis: »Quem  uos elegistis ad pontificatus honorem.«

XLuII. Discipulorum beati Alcuini nobilissimum ac fidelissimum auctor uite anonymus primo loco nominat Sigulfum uetulum, ex cuius narratione ipse didicit, que de illo memorie posterorum commendauit,  eo magis fide digna, quod »ipse solus, uti legitur in fine prologi illius uite, post discessum sancti Edberti  ipsius meruit nosse secreta eximia.« Erat is, eodem scriptore testante cap. 5, num. 11, »uir Deo amabilis, animi carnisque nobilitate insignis, presbyter et custos Heborice ciuitatis ecclesie,« qui tam arcta amicitia beato Alcuino iunctus fuit, ut propterea perpetuo illi adherere cupiens, se eidem, iam scholas in Francia tenenti, sociare uoluerit. Antequam uero Sigulfus Alcuinum in Franciam comitatus est, futurus posthac indiuiduus magistri sui comes, iam illuc puer uenerat cum auunculo suo Autberto presbytero uiro sancto: »A quo Romam ad ecclesiasticum ordinem discendum perductus, et Metas ciuitatem causa cantus directus fuerat;« inde tamen Sigulfus, auunculo suo per mortem in itinere amisso, »cum multo fructu patriam repedauit propriam.« Sacre lectionis studiosissimum ipsum laudat  Alcuinus in epistola Interrogationibus illius et suis Responsionibus in Librum Genesis prefixa, in qua illius desiderio in enodandis quibusdam difficultatibus illius libri, pro temporis opportunitate, satisfacere studuit: ibi Alcuinus fratrem illum nominat, atque longo tempore indiuiduum et fidelem socium. Ex qua confidentia et familiari conuersatione coniicio, Sigulfum sub disciplina beati Alcuini in Anglia iamiam pre aliis suis condiscipulis in uirum profecisse, atque inter illos seniorem fuisse, unde fortassis nomen uetuli tulit; ac propterea illum Alcuinus sibi in ipso docendi munere sociauit, illique curam discipulorum se per alia negotia multoties impedito concredidit. Hac tamen confidentia et existimatione non obstante, ipsum, cum discipulis Adalberto et Aldrico contra mandatum suum lectionem uirgilii pete clanculo indulsisset, acriter reprehendit. Quamuis enim Alcuinus, ut narrat uite scriptor cap. 10, num. 19, iuuenis uirgilii  lectione delectaretur, postea tamen id a discipulis fieri noluit, »sufficiunt, inquiens, diuini pete uobis, nec egetis luxuriosa uirgilii uos pollui facundia.« Ad Sigulfum ergo hoc mandatum uiolantem dixit: »Unde te habemus, uirgiliane? Cur cepisti et uoluisti contra meam uoluntatem et consilium, me ignorante, agere ut uirgilium legeres?« Sigulfus hac ratione admodum confusus humiliter ad magistri sui arcana et occulta penetrantis pedes se proiiciens penituit, et stultissime se egisse confessus est. Suspicor hunc Sigulfum esse filium illum egrotum, ad quem scripta est epist. 231 , qui ab Alcuino edoceri uoluit, »an melius esset in canonica ueste, siue in monastica sanctitate ultimi diei exspectare spiraculum;« cui uir beatus respondit nichil mutandum esse in presenti periculo, et in quouis statu ad maiorem semper Ecclesie profectum cogitationis uoluntatem esse dirigendam; posse tamen, si conualuerit, monasticam cucullam induere; »orationum enim causa, inquit, et ob  fraterne intercessionis solatium cum monachis quies optanda uidetur.« Enimuero Sigulfus iam abbas Ferrariensis  usque ad senium habitu canonico usus est; postea uero sponte abbatiam discipulo suo Adalberto resignauit, assumptaque ex consilio illo, nisi fallar, Alcuini, ueste monastica, predicto suo discipulo ac successori insigni modestie exemplo se subiecit, uti discimus ex Lupi abbatis epist. 29. Sigulfo schola Ferrariensis suam originem debet, que posthac sub Lupo abbate multo celebrior euasit. uide Hist. Lit. de la France tom. Iu, pag. 242, num. 37. Ab hoc Sigulfo diuersus est alius eiusdem nominis, cuius scriptor uite Alcuini meminit cap. 11, num. 20, qui fuit sancti Benedicti Anianensis monachus et discipulus; prout recte animaduertit D. Mabillonius in notis ad prologum uite Alcuini: neque tamen  assentiri possumus eiusdem uiri celeberrimi opinioni, dum ibidem Sigulfum presbyterum, Alcuino ualde familiarem de quo in eadem uita mentio fit num. 11 ab hoc qui gesta magistri sui dictauit, distinguit. Nullam enim is sue opinionis rationem affert, neque nos ullam in uita predicta uel alibi deprehendimus.

XLuIII. Discipulis demum celebrioribus beati Alcuini, quos Eboraci scientiis et artibus liberalibus imbuit, accensendus est Iosephus ille, quem in epistola 132  ad Remigium episcopum, suum discipulum, et in precedenti dilectum filium uocat. Iosephum hunc Britannum fuisse persuadet fragmentum epistole ad ipsum ab Alcuino scripte, quod ex Usserio dedimus in notis ad epist. 3, in qua Alcuinus de Colcu lectore in Scotia scribit his uerbis: »Sanus est magister uester Colcu.« Huius ergo magisterio Iosephus ille in Britannia aliquando usus est, postea ob schole celebritatem scholasticis  Eboracensibus sociatus. In Franciam postea cum hoc altero suo magistro Alcuino abiit; certe ibidem circa annum 790 cum eodem morabatur, uti intelligitur ex eadem epistola 3, quam Alcuinus e Francia ad Colcum lectorem in Scotia scripsit, uti ibidem in notis D. Mabillonio assentiente diximus. In illa etenim prefato Colcu significat se cum Iosepho in illis terris optima frui sanitate. Celeberrimus Mabillonius in elogio beati Alcuini cap. 11, num. 67, nullus dubitat hunc Iosephum esse, qui iubente hoc suo magistro Commentaria sancti Hieronymi in Isaiam compendio redegit; quam epitomen manuscriptam, sub titulo Iosephi abbatis, exstare idem testatur, illiusque initium et finem retulit. Opus illud iussu beati Alcuini ceptum atque eius nomini dicatum ipse auctor profitetur hoc uersu:

Sic placet Albino talem nos ferre laborem.
Et iterum circa finem carminis:

Sic idcirco tuis parens, carissime, iussis
 Hec, Albine, tibi strictim collecta dicaui.
Demum soluto sermone ita pergit: »Hec breui, prout potui, sermone . . . sicut, dilectissime magister Albine, iussisti, deuotus excerpsi. Ita enim mihi precipiebas, ut in cunctis pernecessarium tantum sensum et Hebraice ueritatis tramitem sequens . . . incerta et confusa declinarem uestigia.« Unde colligas in schola beati Alcuini studium Hebraice eruditionis non abfuisse. Obiit Iosephus ante suum magistrum, ut pote cuius hic animam precibus Remigii episcopi commendat in citata superius epistola 132 .

XLIX. Hos celebriores beati Alcuini discipulos, multis aliis breuitatis causa dimissis, quos in Britannia docuit, commemorare libuit; quantum nimirum id ad scripta et acta scriptoris celeberrimi illustranda, atque ad famam magisterii illius celebrandam conducere possit. Nihil uero magis ad gloriam uiri immortalis facit, quam quod doctrinis ac consiliis illius usi fuerint Anglie reges, principes,  regine regieque uirgines, episcopi ac sacerdotes, abbates et monachi, aliique homines dignitate ciuili et ecclesiastica in illa regione fulgentes: cuius rei documenta prebent tot epistole ad diuersas illas personas scripte, saluberrimis monitis ac doctrinis cuique statui maxime conuenientibus referte.

L. Non possum quin eruditos lectores hoc loco opportuno moneam, scriptores quosdam Anglos, Harpesfeldium, Pitseum, Baleum, quos Centuriatores Magdeburgenses exscribunt, egregie allucinatos fuisse, dum eruditis Anglie feminis annumerarunt Gislam ac Richtrudem, seu ascititio nomine Luciam et Columbam, quibus beatus Alcuinus Commentarios in sancti Ioannis Euangelium dicauit. Horum opinioni, mirum est, uirum eruditum D. Alfortum in Annal. Eccles. Anglo-Saxonicis ad an. 770 calculum suum adiecisse. Enimuero uirgines illas non in Anglia sed in Gallia Alcuinum magistrum habuisse ex uerbis saltem epistole uirginum illarum, Commentariis  illis prefixe, et Parisiis ad illum Turonis existentem scripte, luce clarius est; ita ibi scribunt: »Multo facilius chartarum portator tuarum de Turonis Parisiacam ciuitatem . . . . . peruenire poterit.« uerum de his uirginibus inferius, ubi de schola palatii agemus, sermo redibit.



CAPUT u. Beati Alcuini uocatio et accessus in Franciam.

LI. Fama tam preclari doctoris sicut inter lares Eboracenses non coarctari, ita nec intra fines quidem Britannie contineri potuit, sed in alias quoque regiones, Franciam maxime et Galliam euulgata fuit, opportuno prorsus tempore, quo nimirum utriusque illius regni amplissimi gubernaculum tenuit Carolus ille, a rebus sapientissime simul et fortissime gestis, Magni nomine, quod postea nunquam deleri potuit, insignitus.

LII. Is enim post obitum Pippini patris et Carlomanni  fratris sui solus throno admotus regni sui statum circumspiciens, dolens animaduertit illum tam in politicis quam in ecclesiasticis rebus esse corruptissimum, barbarie horridum et omni morum et litterarum cultura destitutum. Enimuero omnium scriptorum, qui antiquitatis litterarie aliqua notitia pollent, communis sententia est, barbariem et ignorantiam, a quinto seculo ere Christiane, quod tanquam prima epocha collapsarum ubique litterarum haberi debet, tam immodicos fecisse progressus, et primis sexaginta aut septuaginta annis seculi octaui tantopere inualuisse, ut ultimum complementum, quod nullam iam medelam admitteret, adepte fuisse uiderentur. Certe monachus Engolismensis in uita Caroli Magni ad annum 787 scribit, ante regis illius tempora »nullum in Gallia fuisse studium liberalium artium.« Quod quidem non ita intelligendum est, quasi nullus unquam uetustioribus temporibus seculum illud quintum antecedentibus, in Gallia litterarum  aut artium liberalium cultus uiguisset. Diu namque ante illa funesta tempora, quibus Gallia per Barbarorum irruptionem, atque tumultus ciuiles postea exortos turbata fuit, optima queque studia floruisse, scholasque ibi erectas et ordinatas fuisse, ex Tacito, Eunomio, et ex illo Gratiani Aug. rescripto codicis Theodosiani, quo Antonio pretorio Galliarum prefecto mandat, ut in singulis metropolibus studia litterarum constituat, et eisdem idoneos magistros cum congruo supplemento constituat, nouimus. At uero sedes ille studiorum postea per barbarorum, ut diximus, assiduas incursiones, ac ciuilium dissidiorum procellas euerse, et amica musis otia et quies prerepta fuere, ita ut sub regibus Francis Carolum antecedentibus, nullum illis domicilium superesset; quod narrare uoluit Engolimensis monachus loc. cit.

LIII. uerum de misero statu quo Carolus regnum suum per diuturnam barbariem penitus deformatum et desolatum conspexit, plura hoc loco commentari  haud necesse fuerit, postquam de illo summa cum eruditione egregie disseruit preclarus scriptor Hist. Lit. Francie tom. III, pag. 417, et tom. Iu, pag. 1 et seqq. Uno tamen uerbo saltem illum tangere et commemorare uolui, ut quid res litteraria uniuersa precipui illius post Carolum Magnum restauratoris Alcuini conatibus, quos hoc et sequenti capitibus recensebimus, debeat, euidentius intelligatur.

LIu. Ad eliminandam ergo e toto regno suo iam plurimam partem seu armis seu prudentia paci et tranquillitati restituto barbariem, summus ille princeps nullum remedium opportunius fore recte existimauit, quam sedulam culturam morum et ingeniorum; cuius tamen prudentissimi consilii exsequendi impedimentum fuit, quod nullos prope in regionibus Francice sue ditioni subditis reperire esset uiros tanta pietate, eruditione et experientia preditos ut rudes docendi, barbarosque emoliendi munus cum laude et optato profectu obire possent. Ab exteris  proinde regionibus, Italia maxime et Britannia, ubi potissimum tunc temporis litterarum studiis moribusque excolendis opera impendebatur, subsidia eiusmodi petere necesse fuit; quod regis sapientissimi consilium Alcuinus apprime laudat in epist. 101  ad hunc suum Dauidem ita scribens: »uestram sollicitudinem, domine mi Dauid, agnoscebam omnes ad sapientiam discendam exhortari, imo et premiis honoribusque sollicitare, atque ex diuersis mundi partibus amatores illius uestre bone uoluntatis adiutores conuocare studuistis; inter quos me etiam infimum eiusdem sancte sapientie uernaculum de ultimis Britannie finibus adsciscere curastis.«

Lu. Primi uero qui Carolo Italiam aliquoties peragranti innotuere, fuerunt Petrus Pisanus Diaconus uir senex, et Paulus Warnefridi Diaconus pariter et monachus Casinensis, uiri ob eruditionem uariam atque docendi peritiam maxime commendati. Illos  Carolus ad aulam suam inuitauit, futuros in ipso palatio suo scientiarum professores, et consilii sui in restaurandis litterarum studiis scholisque ordinandis ac instituendis adiutores. Illi mandato principis maximi obtemperantes, post expugnatam ab ipso anno 774 Pauiam, uti creditur, cum eodem illo officio functuri in Galliam abiere. De utroque et de uariis illorum opusculis, a se nouiter detectis egregie disserit doctissimus D. Lebeuf, Dissert. sur l'Hist. ecclés. et ciuile de Paris. tom. I, pag. 370 seqq., ubi pariter pag. 386 animaduertit Carolum Magnum iam ante aduentum beati Alcuini de restaurandis in amplissimo regno suo litterarum studiis serio cogitasse. Quod quidem minime inficiari uelim, certum nichilominus habeo ex postea dicendis, idque alii pariter eruditi uiri absque hesitatione profitentur, preter beatum Alcuinum neminem maiori studio et diligentia regis intentioni collaborasse, ita quidem ut illi potissimum in acceptis referenda sint que rex  maximus postmodum ad studiorum optimorum emolumentum et profectum; imo etiam ad felicem, qui inde profluere solet utriusque reipublice ecclesiastice et ciuilis statum sapientissime constituit. De huius aule et totius regni Francici preceptoris in Franciam uocatione et aduentu disserere hoc loco post breue hoc preambulum incipiamus.

LuI. uenerat beatus Alcuinus, ut iam alibi notauimus, primo in notitiam Caroli regis Francorum, »dum olim a magistro suo ad ipsum directus fuit,« uti legitur in eius uita cap. 6, num. 12. Factum id fuisse ante annum 780, quo Alcuinus Rome, accepto pro nouo archiepiscopo Eboracensi Eanbaldo seniore, reuersus esse ab aliquibus creditur, idem scriptor uite ibidem clare commemorat. Certe Alcuinus priori aliquo tempore, dum nempe adhuc adolescens erat, adeoque prope annum etatis uigesimum septimum, quem ipse Alcuinus adolescentie terminum in Disputatione Puerorum, cap. 5, constituit,  adeoque circa annum Christi 862  Romam per Franciam abs dubio perrexit: tunc nimirum, quando Papie regali ciuitate disputationi inter Petrum Pisanum et Iulium Iudeum interfuit, uti ex epistola illius 85  discimus. In illo ergo itinere Alcuino occasio fieri potuit primo perueniendi in notitiam Caroli nondum, ut existimamus, sceptra regni moderantis, seu ante Pippini patris sui obitum. Alio etiam, an eodem tempore beatus Alcuinus in comitatu magistri sui  in Franciam uenit et apud Corbeienses,  diuertit, uti scribit initio epist. 222 . Quibus simul consideratis uero simillimum est Alcuinum nondum adolescentiam egressum eiusdem Aelberti nondum episcopi in exteras regiones peregrinantis ac urbis Rome sacra loca uisitantis comitem fuisse: quam huius magistri sui  peregrinationem describit in pemate de Pont. Eborac. ubi addidit hunc Aelbertum in patriam reuersurum a regibus et tribunis tanquam doctorem summum honorifice susceptum, tantique habitum fuisse, ut illum apud se retinere omnibus modis conarentur, nempe

Ut sua rura fluens diuino rore rigaret.
uerum Aelbertus sue magis patrie quam extere regionis profectui deseruire cupiens, retineri se minime passus, iter suum in Angliam et ad propriam ecclesiam, cuius non diu postea pontificatum accepit, prosecutus est.

LuII. Aelberto abeunte Carolus  in eius comitem Alcuinum, cuius etsi adolescentis genium ac litterariam eruditionem ex illa conuersatione perspectam habere potuit, oculos et uota coniecit, optans ut ipsum saltem,  postquam eius preceptor id munus recusauerat, aliquando sue aule et regni magistrum adipisceretur; quod Caroli desiderium tandem, emergente sequenti occasione, impletum fuit. Anno salutis 780, Aelberto archiepiscopo Eboracensi, qui non diu post reditum ex itinere illo cuius mox mentionem fecimus, in locum Ecgberti electus fuit, anno decimo sui episcopatus pariter defuncto, in eius locum subrogatus fuit Eanbaldus senior Alcuini condiscipulus. Is pro impetrando sibi a sede apostolica pallio archiepiscopali legatum selegit hunc suum amicissisimum socium, quo forte nullum alium huic negotio feliciter peragendo aptiorem habuit. Paruit Alcuinus, iter aggressus est, et huius legationis causa Romam uenit, ut uite eius scriptor loc. cit. testatur. Hoc iam alterum, nostra quidem opinione, iter est beati Alcuini ad illam ciuitatem, pontificatum ibi gerente Adriano I. Primi itineris numero precedente meminimus. Reuersus inde accepto pallio, ut prefatus scriptor narrat, Parme ciuitate regem Carolum  obuiam habuit. Nimirum Carolus, testibus annalistis illius temporis, Loiseliano, Tiliano, Eginhardo, Peta Saxone, etc., circa finem eiusdem anni 780 cum Hildegarde regina in Italiam perrexit, et festa Natalitia Papie; circa initium uero anni 781 iter suum per Parmam ciuitatem, uti ex laudato uite scriptore intelligitur, prosecutus, Rome Pascha celebrauit. In hoc ipso igitur itinere et anno ante tempus paschale beatus Alcuinus Carolum regem Parme reperit, et ad illius qui ipsum iam antea nouerat alloquium admitti meruit.

LuIII. Carolus uirum sibi ex priori iam conuersatione, et deinceps ex fama eruditionis illius magis magisque crescente, plurimum commendatum summa cum beneuolentia excepit, nichilque non seu suasionibus seu promissis egit, ut illum in regnum suum, futurum scholarum quas tunc animo intentius meditabatur, rectorem pertraheret. Alcuinus tanti regis, maximo zelo pro reipublice et catholice Ecclesie  salute flagrantis sollicitationibus sese obstinacius opponere piaculo simile existimans, ea tandem conditione munus sibi oblatum acceptum habuit, si ad illud obeundum, expleta sua legatione, ab episcopo et rege quibus parebat consensum et licentiam impetrare potuerit. Hac ergo conditione, que sane equissima haberi debuit, beatus Alcuinus a rege dimissus iter suum in patriam prosecutus est; ubi expleto missatico et reddita coram Eanbaldo archiepiscopo legationis sue ratione, eidem simul Caroli Francorum regis uoluntatem ac desiderium exposuit, ab ipsoque quid fieri uellet aut mandaret expetiit. Assensit tam equis postulationibus Eanbaldus, cui simul rex, cuius ditioni subiectus erat, annuit, ea tamen ab utroque adiecta conditione, ut ne diu nimium in aliena regione moram trahens proprie patrie sue operam suam tam illi proficuam subtraheret, sed constituto tempore ad regnum et ecclesiam cuius seruitiis fuit obligatus reuerteretur.

 LIX. Obtenta hac licentia Alcuinus, omnibus ad iter aggrediendum, et ad nouum hoc munus digne in aula regis Francorum obeundum necessariis dispositis et comparatis, selectis etiam et assumptis secum, ut ex uite eius contextu coniicere licet, nonnullis sociis ac familiaribus, suis antea in schola Eboracensi discipulis, qui ipsi in demandata sibi prouincia solatio essent et adiutorio, in Franciam nunc tertio profectus est, regique Carolo sua officia et seruitia, quecunque illi et regno suo proficua fore iudicauerit, obtulit.

LX. Hunc Alcuini in Franciam reditum D. Riuet Hist. Lit. de la France, tom. Iu, pag. 296, ad annum 780; et D. Ceillier, Hist. Générale des Auteurs sacrés, tom. XuIII, pag. 249, circiter illum annum referunt. uerum serius illum reditum et uix ante annum 782 contigisse ex iis, que superius num. 57 ex annalibus illorum temporum attulimus, manifestum  est. Illis siquidem testibus, Alcuinus primum anno 781 ante festum Paschatis Carolum Parme obuiam habuit, ubi tunc ab eodem rege primum ad permanendum in regno suo inuitatus fuit. Si iam itineris quod Alcuino tam in aditu in patriam quam in reditu in Franciam emetiendum fuit, longitudinem et difficultates, negotia uaria pariter ante abitum domi expedienda consideremus, uix credibile est hec omnia eodem adhuc anno absolui potuisse. Aduentum ergo beati Alcuini hac uice ad aulam Caroli Magni ad annum predictum, Christi 782 referri debere existimamus. Et huic nostre opinioni consentientem habemus celeberrimum collectorem scriptorum Rer. Gallic. D. Bouquet, tom. u, p. 604, not. a in fine.

LXI. Alcuinum ex Anglia reuersum Carolus Magnus cum maxima beneuolentia excepit, illumque, ut laudatus sepe uite scriptor ait, tanquam filius patrem amplexus est; et non multo post duo monasteria  illi administranda concessit, Bethleem scilicet, quod alio nomine Ferrarias dicitur in pago Wastinensi, prouincie Senonensis; et sancti Lupi apud Trecas, preter cellam maritimam sancti Iudoci apud Morinos. Per que beneficia Carolus non tam intendebat, ut nouum hunc suum magistrum diuitiis cumularet, ait D. Riuet loc. cit. pag. 296, quam ut illius cura et uigilantia in illis manasteriis regularis disciplina restaurari et per conuenientia studia confirmari posset. Et hac demum ratione simul domicilium beati Alcuini in Francia et in aula regia stabiliri cepit: et tunc pariter rex ille magnus eiusdem magistri consiliis, non tantum in restaurandis studiis litterarum, uerum etiam in ordinando statu politico et ecclesiastico regni sui uti cepit. Ab illo tempore, inquit laudatus D. Riuet loc. cit., rex Carolus Alcuinum tanquam preceptorem suum respexit, ac deinceps semper coluit, nichil maioris momenti illo inconsulto aggressus; sed illius manus in quibusuis negotiis difficilioribus, dubiique euentus adhibita fuit:  quod similiter factum fuisse in conficiendis illis sapientissimis legibus, que Capitularium nomine celebrantur, a Carolo Magno promulgatis, colligere est ex fine prefationis Benedicti Leuite ad lib. u Capitul. apud Baluzium tom. I, pag. 805. Id saltem nemo, reor, inficiabitur illas constitutiones Caroli Magni que ad studia litterarum restauranda, et ad scholas ubiuis in ecclesiis cathedralibus et in monasteriis erigendas ordinate sunt, ex consilio et suggestione uel etiam calamo beati Alcuini profluxisse: quas propterea, quod simul ad gesta illius preclara pertineant, penitus preterire non possumus, sed eas sequenti capite breuiter indicabimus; recensentes simul maximam utilitatem, que exinde in Ecclesiam et totum regnum Francorum redundauit, cum perenni gloria sui augusti auctoris et illustris magistri.



CAPUT uI. Constitutiones et remedia pro reparandis litterarum studiis adhibita.


LXII. Post beati Alcuini aduentum in palatio Caroli Magni et congregatis ibi aliis quoque uiris doctis ex Italia, ut diximus, iam antea aduocatis, rex grande opus quod diu magno animo uoluebat et reuoluebat illorum consilio innixus aggressus est, apertoque, si ita loqui fas est, Marte inueteratam diu barbariem et ignorantiam oppugnare cepit.

LXIII. Ad hanc pugnam primum quasi sonante classico uocauit et excitauit regni sui metropolitas, episcopos, abbates aliosque ad quos pertinebat, missis ad omnes illos litteris, ut uocant, encyclicis seu generalibus, quarum exemplum, ad Baugulfum abbatem Fuldensem directum, et a Sirmondo ex codice monasterii sancti Arnulfi Metensis editum exhibet Baluzius, tom. I Capitul., pag. 201. In hisce litteris Carolus utile sibi cum suis consiliariis uisum  fuisse asserit, »ut episcopia et monasteria preter regularis uite ordinem atque sancte religionis conuersationem, etiam in litterarum meditationibus, secundum uniuscuiusque capacitatem, docendi studium impendatur.« Animaduertebat siquidem rex ad omnia attentissimus in scriptis sepius a nonnullis monasteriis ad ipsum directis, »sensus quidem rectos, sermones uero incultos« apparuisse; »quia, inquit, quod pia deuotio interius fideliter dictabat, hoc exterius, propter negligentiam discendi, lingua inerudita exprimere sine reprehensione non ualebat.« Hinc metuebat, »ne sicut minor in scribendo erat prudentia, ita quoque et multo minor in eis, quam recte esse debuisset, esset sanctarum Scripturarum ad intelligendum sapientia.« Hac ratione motus hortatur ipsos ut litterarum studia posthac non negligantur, ubique magisteria erigantur, atque »ad hoc opus uiri eligantur, qui et uoluntatem et possibilitatem discendi, et desiderium habeant alios  instruendi.« Quo demum hec constitutio collimet, rex religiosissimus his uerbis expressit: »Optamus enim uos, sicut decet Ecclesie milites et interius deuotos, et exterius doctos, castosque bene uiuendo et scholasticos bene loquendo: ut quicunque uos propter nomen Domini et sancte conuersationis nobilitatem ad uidendum expetierit, sicut de aspectu uestro edificatur uisus, ita quoque de sapientia uestra, quam in legendo seu cantando perceperit, instructus omnipotenti Domino gratias agendo gaudens redeat.« Mirandus profecto zelus tanti regis pro optimis studiis inter ecclesiasticos uiros promouendis, et pro bono in totam Ecclesiam inde redundaturo. Ex eodem zelo in Capitulari Aquisgranensi anni 789, num. 70 apud eumdem Baluzium, tom. I Capitul., pag. 237, studia, que in scholis tractari debeant, prescribit, »et omnibus sancte Dei Ecclesie ordinibus seu secularis potentie dignitatibus precipit, ut schole legentium puerorum fiant: psalmos, notas, cantus, computum, grammaticam per  singula monasteria et episcopia discant: sed et libros catholicos bene emendatos habeant . . . . et pueros suos non sinant eos uel legendo uel scribendo corrumpere; et si opus est Euangelium uel Psalterium et Missale scribere, perfecte etatis homines scribant cum omni diligentia.«

LXIu. Prima ergo cura Caroli regis et magistrorum aule, maxime Alcuini, collocata fuit in comparandis qui ad docendum et discendum necessarii censebantur libris, iisque selectis et bene emendatis; quod sane remedium pro excolendis ingeniis ipso naturali ordine cetera preire debuit; ex libris enim male digestis et imperite scriptis, ipsas doctrinas confundi et ingenia turbari necesse est. Enimuero in tanta temporis illius barbarie difficile fuit reperire libros a lacunis uariis, solecismis, aliisque erroribus multiplicibus immunes: scriptores siquidem eui Carolum antecedentis, cum ipsimet grammatice et orthographie essent ignarissimi, codices  quoscunque, quos describendos acceperant ipsosque iam antea quoque corruptos, nouis insperserunt erroribus, ita ut multoties uix aliquis sensus inde exprimi potuerit, multoties mentem in contrarium induxerit: cuiusmodi codices ex illo euo etiamnum in uetustis scriniis superesse norunt eruditi ac seduli illorum scrutatores. Dolendum maxime, huic malo ipsos etiam codices ecclesiastico officio seruientes, imo ipsius sacre Scripture subiacuisse.

LXu. Preprimis ergo Carolum regem sollicitudo tenuit, ut uiri ecclesiastico ministerio destinati habeant libros sacros bene emendatos; hancque curam eosdem corrigendi demandauit Paulo Warnefridi et Alcuino. Paulus a rege mandatum accepit, ut homilias Patrum pro nocturnali officio ordinatas, que infinitis uitiorum anfractibus seu solecismis scatebant, elimaret, uti legitur in epistola Caroli Magni illi Homiliario prefixa, que reperitur in editione Coloniensi anni 1539, a Cel. Baluzio separatim tom. I  Capitul., pag. 203, et a D. Mabillonio, lib. XXuI Annal., num. 62, edita, in qua religiosissimus rex ita ad religiosos lectores sue ditioni subiectos scribit: »Quia cure nobis est ut nostrarum ecclesiarum ad meliora semper proficiat status, obliteratam pene maiorum nostrorum desidia reparare uigilante studio litterarum satagimus officinam, et ad pernoscenda studia liberalium artium nostro etiam, quos possumus, inuitamus exemplo . . . . Denique quia ad nocturnale officium compilatas, quorumdam casso labore, licet recto intuitu, minus tamen idoneo, reperimus lectiones; quippe que et sine auctorum suorum uocabulis essent posite, et infinitis uitiorum anfractibus scaterent, non sumus passi nostris diebus in diuinis lectionibus inter sacra officia inconsonantes perstrepere solecismos; atque earumdem lectionum in melius reformare tramitem mentem intendimus. Idque opus Paulo Diacono, familiari clientulo nostro, elimandum iniunximus.«

 LXuI. Simile opus ac laborem Alcuinum quoque in se suscepisse scriptor uite illius tradit cap. 12, num. 24, his uerbis: »Collegit multis de Patrum operibus homiliarum duo uolumina.« Hanc tamen assertionem in dubium uocat D. Riuet tom. Iu, Hist. Lit. de la France, pag. 337, num. 5, existimans superfluum futurum fuisse laborem in colligendis iterum homiliis pro usu ecclesiarum Francie, postquam eodem tempore eiusmodi collectio a Paulo Warnefridi facta est iussu et approbatione regis. Nihilominus D. Mabillonius loc. cit. duo distinguit Homiliaria, unum Pauli et alterum Alcuini.

LXuII. Maiore certitudine constat beatum Alcuinum, Carolo precipiente, emendasse librum qui Comes appellabatur, alias sancto Hieronymo ascriptus, et epistolas et euangelia per circulum anni singulis festiuitatibus legi solita continebat, qualis testante D. Mabillonio loc. cit. num. 61 habetur in illius temporis codice bibliothece Carnutensis, in quo circa medium hec leguntur: »Hunc codicem,  qui ab ecclesiasticis uiris Comes appellatur, tua, lector, nouerit perspicacitas ab eo codice sumptum, quem constat ab Albino eruditissimo uiro, Carolo sapientissimo imperatore precipiente, lima rectitudinis esse politum atque emendatum: qui codex licet a multis haberetur, a plerisque tamen mendose et non bene distincte legebatur. Ob id studii fuit eiusdem Dei cultoris, ut a prefato uiro ad purum corrigeretur, et distinctionibus artis grammatice, pronuntiandi gratia, distingueretur; ita uidelicet ut legentibus eiusdem codicis textus iter planum panderet, et audientium auribus nichil inconsonum afferret; simplices quoque errare non sineret. Nobis autem cure fuit, ita hunc emendate atque distincte transcribere, sicut ab eodem magistro emendatus exstat et distinctus.«

LXuIII. Labor iste rei litterarie summe proficuus tantopere cordi fuit Carolo regi, ut ipsemet illum, uacuus a grauissimis regni negotiis, quibusdam temporis  particulis subire haud grauaretur. Exstat siquidem, teste Lambecio libr. uIII Bibl. uindobonensis, pag. 645, in eadem bibliotheca Cesarea quidam peruetustus ac rarissimus codex ms. membranaceus, olim, iudice eodem D. Lambecio, ad bibliothecam cubicularem Caroli Magni pertinens; in quo continetur Explanatio Origeni perperam tributa in sancti Pauli apostoli Epistolam ad Romanos; cuius Scriptura mendis nonnullis respersa propria Caroli manu emendata fuit, quod testantur uersiculi sequentes, eque antiquo charactere ibidem subscripti:

Qui sternit per bella truces fortissimus heros
Rex Carolus, nulli cordis fulgore secundus,
Non passus sentes mendarum serpere libris,
En bene correxit, studio sublimis in omni.
Ex quibus manifestissime et sine ulla controuersia apparet, ait laudatus D. Lambecius, quecunque in hoc codice, uel in ipso contextu emendata, uel interlineariter subscripta, uel ad marginem adnotata  sunt, propria ipsius Caroli Magni manu scripta, ideoque monumentum hoc litterarium, ob uenerationem tanto monarche debitam fere inestimabile esse. Tradit deinde idem bibliothecarius celeberrimus uarios alios in illa bibliotheca Augusta uindobonensi codices seruari manu eiusdem regis emendatos, quod ex comparatione scripture cum emendationibus prioris codicis cognosci possit. uid. Kollarii Analect. Monum. uindobon. tom. I, pag. 724, not. a. Quis satis miretur ac depredicet principis huius maximi sublimem genium, qui eadem manu, qua tot hostes regni amplissimi deuicit, etiam barbariem debellare nouit.

LXIX. Preterea uero rex religiosissimus cordi maxime habuit ut libri sacre Scripture, amanuensium oscitantia multipliciter corrupti, sue restituantur puritati: »Uniuersos ergo ueteris et Noui Testamenti libros, librariorum imperitia deprauatos, Deo adiuuante, examussim correximus,« uti scribit in epistola cit. Homiliario prefixa. Ad hoc opus perficiendum  cum Alcuino neminem magis idoneum existimaret, eidem curam huius laboris demandauit, uti intelligitur ex epistola ad Gislam et Columbam libro uI Commentarii in Ioannem pag. 591 prefixa: scribit enim ibi Alcuinus quod regis mandato, quo ipsi cura emendandi uetus Nouumque Testamentum iniuncta fuit, impeditus sit quominus tunc ad prefatas uirgines expositionem totius Euangelii sancti Ioannis dirigere posset: »Totius forsan, inquit, Euangelii expositionem direxissem uobis, si me non occupasset Domini regis preceptum in emendatione ueteris Nouique Testamenti.« Hunc pernecessarium et perutilem laborem Alcuinus alacriter in se suscepit, et tam constanter continuauit, ut opus iamiam absolutum, die Natalis Domini anno 800, quo Carolus Rome imperatoria corona redimendus erat, eidem imperatori tanquam acceptissimum munus, quo simul letitiam suam ob adeptam nouam illam maiestatem, contestaretur, offerre potuerit, uti intelligitur ex  epistolis 103 et 185 .

LXX. »Exstat, teste Baronio tom. IX Annal. Eccles. ad annum 778, codex, Alcuini labor, in uallicellana bibliotheca, ubi uelut ingens thesaurus asseruatur, ut pote quod uiri eruditi, qui in emendatione uulgate iterum nostro tempore laborarunt, eo ut antiquiore usi sunt, cui et plurimum detulerunt.« Ad calcem codicis illius uallicellani, eodem Baronio referente, uersus Alcuinus apposuit per diuersa epigrammata distinctos, quos dabimus cum quodam supplemento, carm. 5. uerosimile est hunc ipsum codicem fuisse, quo etiam anno 1236 usi sunt PP. Dominicani, qui mandante generali ipsorum P. Iordano et Hugone de S. Charo conuentus Parisiensis priore in emendandis exemplaribus sacrorum Bibliorum laborarunt, de quo uideas Le Long., Bibl. Sacre tom. I, pag. 239.

LXXI. Codicis sacri ita correcti exemplaria breui per ecclesias et monasteria diuulgata, et ab industriis  ac peritis librariis descripta fuere: cuius rei testem habemus Angelomum monachum Luxouiensem, Alcuino pene contemporaneum, qui in commentario super Genesin apud Pezium thesauro Anecdot. tom. I, pag. 148, in fine scribit se uidisse sacram illam bibliothecam iussu Caroli Magni correctam, diligenterque inspexisse: et in illa suo calculo probat lectionem uocis Saraam, quam alii scribebant per duplex r et unum a.

LXXII. Nullus dubito quin beatus Alcuinus eamdem industriam quam sacris codicibus emendandis impendit, aliis quoque libris, quibus ad discendas uel docendas artes liberales opus erat, adhibuerit, uel per suos socios aut discipulos adhiberi curauerit. Nobis certe uero admodum simile uidetur, quod Alcuinus pro usu scholasticorum librum quoque De septem artibus, a Quercetano inter illius opera incomplete editum, a mendis queis pleraque exemplaria corrupta erant, emendauerit; cuius uerus auctor est M.  Aurelius Cassiodorus senator, Alcuino suppositus, eidemque in unico ueteri codice Iacobi Sirmondi tributus, cuius fortassis nomen preferebat, ob illi adhibitam ab ipso correctionem. uide que diximus in prefatione ad opuscula de Grammatica, Orthographia, etc., ubi rationem reddimus omissionis illius libri in hac nostra collectione.

LXXIII. Laboribus huiuscemodi occupatus Alcuinus, de hoc pariter sollicitus fuit ut libri omnes ad usum ecclesiarum, monasteriorum atque scholarum destinati iuxta leges orthographicas recte et absque erroribus describerentur: quod ut felicius succederet, necessum esse iudicauit, ut ante omnia scriptores ad hunc laborem adhibendi in arte recte scribendi, seu in orthographia bene informarentur. In hunc finem opusculum composuit de eadem arte, quam ex codd. ms. partim etiam ex uen. Beda exhibemus, ubi simul rationem reddimus, quare hunc librum genuinum Alcuini fetum esse censeamus.

LXXIu. Hanc pro libris antea deprauatis expurgandis  et pro nouis exemplaribus recte et secundum leges orthographie scribendis curam ac sollicitudinem, quam rex Carolus suis preceptis et Alcuinus suo exemplo, doctrina et exhortationibus maximo studio commendarunt, posthac ubique emulati sunt episcopi et abbates; cuius rei testimonium irrefragabile prebent plurimi codices, opera uaria sacre Scripture, sanctorum Patrum, conciliorum, legum, et profanorum quoque scriptorum in ueteribus bibliothecis etiamnum exstantes, diligentie illius temporis certissimi testes: quorum magnum numerum pre oculis nostris habemus in bibliotheca nostra sancti Emmerami residuos, initio sec. IX exaratos, eosque absoluta scriptione, ut in quibusdam notatum est, reuisos atque a mendis purgatos. Accessere deinceps per industriam huius celeberrimi magistri scientiarum omnium, tractatus de arte bene loquendi, dicendi et disserendi, cuius regulas ipse postea in Dialogis de grammatica, rhetorica et dialectica  complexus est.

LXXu. Arte igitur orthographica restituta, comparatisque libris optimis schole seruientibus, bibliothecis pariter multo apparatu prestantissimorum auctorum instructis, nichil iam obstabat ulteriori progressui scientiarum in publicis priuatisque scholis docendarum. Episcopi ergo et abbates ad tam seria mandata sapientissimi regis attenti, et frequentibus quas Alcuinus singulis pene epistolis ad ipsos scriptis intimauit, adhortationibus excitati libris describendis et colligendis, scholisque instituendis omnem nauarunt operam. Inter scholas episcopales prime tunc et celebriores, quarum saltem adhuc monumenta exstant memorantur Lugdunensis sub Laidrado, et Aurelianensis sub Theodulfo episcopis enate. Laidradus a Carolo Magno e Norico patria sua euocatus creditur, in reformanda disciplina et restaurandis scientiarum studiis futurus coadiutor; qui anno 798 episcopus Lugdunensis creatus fuit.  Is de schola a se erecta Carolum regem per epistolam, que exstat tom. XIu Bibl. PP., edit. Lugdunensis, pag. 233, informat quod in ecclesia Lugdunensi essent cantores in illa schola tam eruditi ut etiam alios in cantu instruere possint; nonnulli etiam qui ita in litteris profecerunt, ut sensum spiritualem sancti euangelii bene intelligerent; alii qui libros Prophetarum, Salomonis, Psalmorum, imo et libelli Iob, qui sane unus e difficilioribus esset, interpretari scirent.

LXXuI. Theodulfus, qui precipuus post Carolum Magnum et Alcuinum studiorum restaurator censetur, ob doctrine prestantiam ab eodem rege ex Italia circa annum ut quidam uolunt 771 euocatus, ac postea circa annum 794 ad episcopatum Aurelianensem promotus fuit. Hunc Alcuinus in epist. 193  uocat »clari luminis atque affluentis sapientie lucernam, uirumque clarissimum, cuius est etas florida et uiuide uirtus sapientie;« quod  prestans elogium Theodulfum promeruisse comprobant uaria ab ipso edita monumenta litteraria, apud Sirmondum tom. II Operum pag. 666 seqq. editionis uenete anni 1728. Is ergo paucis annis post adeptum episcopatum Aurelianensem  Capitulare edidit, in cuius capite 19 constituit ut presbyteri qui uoluerint nepotes suos aut aliquem consanguineum ad scholas mittere, ualeant. Schole ibi nominantur, una in ecclesia sancte Crucis, que cathedralis est; altera in monasterio sancti Aniani Aurelianensi; tertia sancti Benedicti in monasterio Floriacensi; quarta sancti Lifardi in monasterio Magdunensi. Ibidem simul insinuatur scholas in aliis etiam monasteriis que Theodulfo ad regendum concessa fuerant, fuisse institutas. Scholas tamen illas non publicas, sed priuatas fuisse post Cointium ad annum 787, num. 85, existimat Pagius ad an. 735, num. 7. Mabillonius uero in prefat. ad sec. Iu Bened. num. 187, publicas illas fuisse contendit. Preter  has scholas maiores, alias minores Theodulfus ibidem cap. 20 constituit, ubi presbyteris inculcat ut per uillas et uicos infantes et paruulos cum summa caritate doceant, nichil mercedis propterea exigendo uel accipiendo, nisi quod a parentibus caritatis studio sua uoluntate oblatum fuerit. uitam et scripta Theodulfi egregie illustrauit Riuetus iam multoties laudatus tom. Iu Hist. Lit., pag. 459 seqq.

LXXuII. Capitulare illud Theodulfi Aurelianensis recepit, et in frequenti synodo subiectis sibi clericis, ut illius decreta accurate obseruarentur, precepit Hildegarius Meldensis episcopus, prout D. Mabillonius in codice Gemlacensi se legisse refert Analect. noue edit. pag. 412, col. 2. Istorum episcoporum studium egregie alii etiam episcopi emulati sunt; nec dubitandum censeo ipsos similes constitutiones pro reparandis litterarum studiis in  suis diecesibus fecisse ac promulgasse. Ex uariis siquidem illius et subsequentis temporis monumentis constat scholas in omnibus antiquioribus episcopatibus regni Francorum fuisse reformatas, in recens fundatis uero simul cum episcopatibus erectas. Idem dicendum de monasteriis sub regula sancti Benedicti tunc militantibus. De omnibus illis scholis, tam episcopalibus quam monasterialibus, publicis et priuatis, maioribus et minoribus, que ex illis constitutionibus et conatibus enate sunt, hic singulatim disserere, nimis longum et inopportunum foret: plura de iisdem scire cupientibus abunde satisfacient uiri eruditissimi, D. Lanoius in libro De scholis celebrioribus tom. Iu Operum part. I, pag. 1 seqq., D. Mabillonius prefat. ad sec. Iu Ben. pag. 128, § 8; D. Riuet loc. cit. num. 21 seqq.

LXXuIII. Ne porro studia litterarum optimo iam successu cepta et ordinata rursum apud eos quorum  cure illa commissa fuere, tepescerent, sed ut magis magisque efflorescerent, ingeniosissimus rex Carolus medio usus est hactenus insueto, et uix unquam prioribus temporibus tentato. Ipse siquidem nunc in colloquiis, nunc in epistolis, episcopis, abbatibus, clericis et monachis, maxime uero scholarum rectoribus uarias questiones, nunc circa textus difficiliores sacre Scripture, nunc circa materias ecclesiastice antiquitatis et ueteris discipline, nunc de grammaticis ac dialecticis spinetis, nunc de astronomicis apparitionibus earumque calculis proponebat, ut hoc ingenioso artificio adigerentur, ut nunquam ab indagatione ueritatis, a tractandis scientiis, a libris excutiendis, uoluendis ac euoluendis cessarent, quo aptiores et expeditiores redderentur, ad solide et docte seu calamo seu oratione respondendum propositis difficultatibus a principe eruditissimo studio exquisitis. Profecto stimuli huiusmodi a tanto principe immissi non potuere non esse ad  scientias excolendas, promouendas, studiumque illarum stabiliendum utilissimi et efficacissimi. Exstant etiamnum eiusmodi questiones ad metropolitas misse de baptismo et ceremoniis illum precedentibus et concomitantibus: exstant et plures epistole ad easdem responsorie: Amalarii Treuirensis tom. II, pag. 520; Odilberti Mediolanensis in Analectis D. Mabillonii nou. edit. pag. 75; Laidradi Lugdunensis ibidem pag. 78; Theodulphi Aurelianensis apud Sirmondum tom. II, Op. edit. uenete 1728, pag. 679; Magni Senonensis apud Martene De antiquis Ritibus Eccles. libr. I, pag. 158. Alias rursus questiones sibi enodari postulauit de gratia septiformis Spiritus apud Mab. loc. cit., de Processione Spiritus sancti a Patre Filioque, uti legitur in prefat. Theodulfi Aurelianensis ad Carolum Magnum prefixa eiusdem libello de Spiritu sancto, apud Sirmondum loc. cit. pag. 695. De eadem difficultate iam antea etiam beatum Alcuinum consuluit, qui  eius mandato ocius paruit in libello de Processione Spiritus sancti, quem ex ms. cod. Laudunensi exhibemus. Preprimis uero Carolus hunc preceptorem suum huiusmodi litterariis questionibus, de rebus grammaticis, dialecticis, liturgicis, biblicis, astronomicis fatigare solebat, quibus idem in uariis epistolis aliisque scriptis satisfecit. De illo interrogandi more Caroli idem in epist. 124  ita de litteris ab eodem rege ad se missis loquitur: »In quibus laudabilibus uestre sapientie apicibus meam, ut soliti estis, segnitiem per interrogationes prudentissimas excitare uelle inueni.« Et in epistola 125  ad alia regis interrogata respondens ita prefatur: »Mirabilis sapientie uestre litterarum serie perlecta, inuenimus eas eloquentie nitore splendidas et profunditate sensuum subtilissimas, et inquisitionis gratia iucundissimas. Unde patenter agnosci poterit, non tantum imperatoriam uestre prudentie potestatem a Deo ad solum mundi regimen, sed maxime ad Ecclesie presidium et sapientie decorem collatam: et  iuuenum mentes quadam inertie rubigine obductas ad acumen ingenii per uestram sanctissimam solertiam elimandas. Siquidem preter imperiales et publicas curas, euangelicas questiones academicis uestris a nobis enucleandas inquiritis, etc.« Eamdem consuetudinem doctos per uarias questiones exercendi in Carolo laudat Theodulfus Aurelianensis episcopus in epistola ad Magnum Senonensem apud Sirmondum, tom. II Oper. pag. 679, ubi loquens de questionibus circa ceremonias ab eodem rege propositis ait: »Questiones iste, ut ego te nosse certus sum, a regali necessitudine non sunt facte necessitate discendi, sed studio docendi; nec ut ipse his absolutis de nescitis ualeat imbui, sed ut alii de somno desidiosi torporis ad rerum absoluendarum utilitatem ualeant excitari. Quippe cui hoc semper familiare est, ut exerceat presules ad sanctarum Scripturarum indagationem et sanam sobriamque doctrinam, omnem clerum ad disciplinam, philosophos ad rerum  diuinarum humanarumque cognitionem, monachos ad religionem, omnes generaliter ad sanctitatem, primates ad concilium, iudices ad iustitiam, etc.«

LXXIX. His demum mediis Francia totumque regnum sceptro Caroli Magni subiectum a pristinis ignorantie et barbariei tenebris emersit; atque in statu utroque ecclesiastico et ciuili lumen scientiarum refulsit, diuque postea scholas iam erectas collustrauit, et erigendis preluxit; donec regno, inter plures principes auctoritate, ingenio, prudentia ac magnanimitate parenti multo inferiores, diuiso, dissidia inter ipsos exorta, bella intestina, barbararum nationum incursiones, legum bonique ordinis politici neglectus totum illud nunc florentissimum imperium in barathrum prioris confusionis relabi fecerunt. De qua reuolutione musis omnibus maxime exitiali, et de misero statu litterarum in Gallia sec. IX erudite disserit D. Riuetus, tom. Iu Hist. Lit. de la France, pag. 217 et seqq. His ergo, ne actum  agamus, pretermissis de magisterio, quod beatus Alcuinus in palatio regio tenuit, disseramus.



CAPUT uII. Magisterium beati Alcuini in schola Palatii, eiusque in illa discipuli.

LXXX. Caroli Magni amor quo erga musas ferebatur, in dies crescebat, quo magis scilicet ex consuetudine cum Aule sue magistris et quotidiano ferme experimento didicisset, quantam ille felicitatem regno suo allature essent; hinc non contentus, easdem intra septa ecclesiarum ac claustra monasteriorum, quod in precedentibus constitutionibus preceperat, concludi, in ipso etiam suo regio palatio illis domicilium statuit, scholamque ibidem publicam erexit, ut illius opportunitate simul regia proles, proceres et aulici, eorumque filii et filie ingenium mentemque excolendi media in promptu haberent. Illis uero omnibus Carolus suo exemplo, quo  magis ad studia litterarum sedulo pertractanda incitarentur, preire uoluit; enimuero maiestate sua haud indignum existimauit, si descendens de regio throno propemodum in schole subselliis uirorum doctorum, quos in aulam aduocauit, discipulum ageret. Que quidem regis illius totius Europe potentissimi demissio et solertia nullo eloquio satis ualet depredicari; »cuius mentis miranda est nobilitas,« ait Alcuinus libr. De ratione anime, »dum inter tantas palatii curas et regni occupationes philosophorum pleniter arcana curauit scire mysteria, quod uix otio torpens alius quis modo cognoscere studet.« Certe prodigii instar habendum est, in palatio tanti regis, ubi tot negotia imperii amplissimi tractanda indies occurrebant; ubi toties bellorum atrocissimorum classica insonabant; ubi grauissime cause cum pontificibus Romanis, cum imperatoribus Orientis, cum Anglis atque Hispanis, missis hinc inde legatis erant expediende, musis potuisse locum et otium reperiri. His tamen rebus, que sibi tantopere contrariari  uidentur, iungendis et conciliandis maximi illius principis ingenium par fuit.

LXXXI. In hac porro schola palatina beatum Alcuinum litteras docuisse, scriptores omnes qui illius gesta recensent, consentiunt, et ex propria eius epistola 67  ad domnum Regem euincitur, ubi Turonis relicta iam aula existens, de mutato a magistris quibusdam calculo lunari conqueritur, ita scribens: »Ego imperitus, ego ignarus, nesciens Aegyptiacam scholam in palatio Dauidice uersari glorie: ego abiens Latinos ibi dimisi; nescio quis introduxit Aegyptiacos.« Ibi ergo docuit, ubi abiens discipulos reliquit. Imo principem is locum ibidem inter reliquos magistros tenuit: nullique alteri Carolus tantum honorem preterquam Alcuino detulit, ut illum, postquam in sola grammatica discenda Petrum Pisanum audiuit, ut Eginhardus in Caroli Magni uita narrat, in reliquis disciplinis, rhetorica, dialectica ac precipue astronomia dignaretur habere preceptorem.  Quod ipsum testatur uite Alcuini scriptor cap. 2, num. 12, dum asseuerat quod Carolus ab Alcuino, postquam is ex Anglia redierat, »artes introductus in liberales refrigerari paululum nouerat, sed exsaturari ob feruorem satis nimium nequibat.« De hoc honore sibi a rege delato ipse Alcuinus gloriatur in epigrammate 260 ad fratres suos Eboracenses misso, his uersibus:

Talia namque placent uestro quia munera patri,
Qui nunc egregias regalibus insonat artes
Auribus, et patrum ducit per prata sequentem
Prepulchro sophie regnantem stemmate celse.
Et in epigrammate 231 studia quedam recenset, que cum hoc augusto suo discipulo exercuit, ita canens:

O mihi dulcis amor, Dauid, per secla ualeto;
   Quam te presentem semper habere uelim!
Pierio ut tecum liceat mihi ludere uersu,
   Scandere uel summi sidera celsa poli;
 uel pulchras tecum numerorum discere formas,
   Irrepere aut ueterum dicta stupenda Patrum:
Aut tractare sacra eterne precepta salutis,
   Que uia te mecum peruehat astra super.

LXXXII. Quando igitur Carolus in epistole ad Alcuinum scripte initio, quod refertur in epist. 124 , ipsum »karissimi in Christo preceptoris« nomine compellat, titulum hunc non solius honoris, uti interpretatur Baronius ad annum 778, num. 15, uerum etiam doctrine causa illi tributum censemus. Enimuero testimonia hactenus allata plane euincunt, Alcuinum in mathematicis ac philosophicis non tantum cum Carolo Magno disseruisse, uti ibidem scribit Baronius, uerum etiam in iisdem saltem scientiis ipsum imbuisse. In sacrarum tamen rerum scientia Carolum adeo imbutum fuisse existimat idem Historie ecclesiastice parens loc. cit., ut magistri potius quam discipuli locum teneret; »siquidem, ait, in ea facultate non Carolus Albinum, sed Albinus Carolum consulebat, si quod dubium  esse obscurum sibi uideretur et arduum,« idque constare credit ex litteris Alcuini ad Carolum de septuagesima, etc., epist. 65 : et ex responsione Caroli epist. 12, Patrologie tom. XCuIII, col. 911, concludit Baronius quod »Carolus sacrarum rerum scientia multum precesserit eum, quem magistrum uocat, Albinum.« Quam celeberrimi huius scriptoris existimationem de Caroli in sacris eruditione, nescio an quispiam eruditorum non censeat nimiam. Certe Carolus in rebus sacris sepius Alcuinum quam hic illum consuluit, uti docent epistole plures: epist. 123  de differentia inter eternum et sempiternum, etc.; ep. 124  de duobus gladiis; epist. 125  de hymno post cenam dicto; epist. 126  de pretio humane salutis, quas nondum tunc editas Baronius non uidit. Ad confutandos errores Felicis et Elipanti Carolus Alcuini opera indiguit, illumque in hunc finem, ut reditum ex Anglia acceleraret,  permouit. Pro illius in fide sancte et indiuidue Trinitatis instructione libellum de eodem dogmate scripsit, illique dedicauit; »quia, inquit, neminem decet uel meliora nosse uel plura, quam imperatorem;« idque se ideo agere ait, ut sui nominis, »quo a quibusdam magister  uocatur,« officium impleret. Firmum ergo maneat Alcuinum Caroli Magni tam in sacris quam in profanis litteris preceptorem seu magistrum exstitisse. Sed cum Baronius aliique passim ultimam tantum profectionem in Franciam, que anno 792 aut sequentis initio facta est, quando Carolus iam grandeuus fuerat, agnouerint, an et quid Alcuinus Carolum docuerit, explicare non potuerunt, ait Pagius ad annum 782, num. 8 in fine.

LXXXIII. Studiis liberalibus quibus ipse rex operam dabat, teste Eginhardo in uita num. 19 apud Bouquet tom. u, de Script. Rer. Gallic. etiam liberos suos, tam filios quam filias, institui mandauit.  Schola igitur palatii optime iam ordinata et ipsius regis Caroli presentia sepius frequentata, regii quoque principes Carolus, Pippinus et Ludouicus; uiri iuuenesque prime nobilitatis, Angilbertus, Adalhardus, Dameta; regie etiam uirgines, Gisla utraque, soror et filia Caroli; Richtrudis cognomento Columba, cum Guntrada cognomento Eulalia cum multis aliis, parentis ac regis sui uestigia certatim secuti, magisterio ac discipline beati Alcuini sese tradiderunt: quos omnes deinceps Alcuinus filiorum ac filiarum nomine compellat, non aliam certe ob causam quam quod illis in palatio commorantibus paternam per uarias instructiones in litteris ac moribus curam adhibuerit. Ad illos pariter plures scripsit epistolas uariis doctrinis refertas ea styli grauitate, qua uti solent magistri scholares suos instruere uolentes.

LXXXIu. Carolum iuniorem regis filium, post acceptam a Leone III papa regiam coronam, in epistola  178  et sequenti hortatur ad iustitiam et misericordiam Christiano populo impendendam; ad eligendum consiliarios bonos, non adulatores, pios, prudentes, Deumque timentes; ad imitandum optima totius bonitatis exempla patris sui excellentissimi imperatoris. Ludouico illius germano plures, eiusdem desiderio satisfacere uolens, scripsit epistolas commonitorias, prout discimus ex epist. 179  ad eumdem Carolum, quas omnes intercidisse, aut adhuc ignotas latere dolendum est. Pippinum regalem iuuenem in Alcuini schola eruditum fuisse demonstrat Disputatio illius cum Albino, quam dabimus infra, et epistola ad illum 33 , in qua optima amantissimo huic filio suo suggerit uite agende documenta.

LXXXu. Beati Alcuini in eadem schola discipulis annumerandus est Angilbertus, posthac abbas Centulensis, et inter sanctos relatus: cuius illustre genus probant tum singularis familiaritas illius cum  Carolo Magno, tum copula cum Berta ipsius Caroli filia; tum denique preclara que gessit reipublice munera. »Is ab ipsis infantie rudimentis in palatio Caroli enutritus est,« ut legitur in quadam Adriani I epistola ad Carolum pro synodo Nicena secunda, Patrologie tom. XCuIII, col. 1247. Beati igitur Alcuini in eodem palatio discipulus fuit; quod eruitur ex pluribus epistolis ad ipsum iam publicis negotiis adhibitum scriptis, paterna monita atque doctrinas continentibus, quas sub numeris 21, 22, 23 et 215  exhibemus. De eo plura adnotauimus uariis locis: illius elogium et uitam uidere est apud Mab. loc. cit.

LXXXuI. Angilberti in palatio condiscipulus fuit Antonius, seu Adalhardus, abbas deinde Corbeiensis, eque post mortem in sanctorum numerum relatus. Cuius pariter uita et elogium habetur apud Mabill. loc. cit. pag. 306 seqq. Hunc Alcuinus magister in epist. 144 , et in alia cuius ibi fit mentio, ut filium monet, ut curam habeat Homeri, seu Angilberti,  nimium profanis spectaculis inescati, postea tamen, uti Alcuinus ab ipso Antonio se intellexisse in epist. 213  meminit, ad meliora conuersi. In epistola 112  Antonio suadet, ut fratri suo Bernario, quem suum etiam filium uocat, ex monasterio insule Lirinensis in patriam regredienti, apud aulam impetret facultatem reuertendi ad suum monasterium: de quo uideantur, que ad eamdem epistolam notauimus. Fuit ergo antea et ipse hic Bernarius, una cum Adalhardo Alcuini discipulus in schola palatii.

LXXXuII. Idem de Flauio Dameta dicendum esse existimamus, quod liquet ex epist. 39 et 41  ad ipsum scriptis, in quibus illum filii, quod idem est ac discipuli, nomine appellat. Fuit is uir secularis, militie addictus, quem Alcuinus in hostem, scilicet aduersus Saxones anno 796, profecturum in priori epistola hortatur, ut iter suum confessione confirmet, eleemosynis roboret, et orationibus  seruorum Dei undique se muniri faciat, quatenus cum rege et ceteris commilitonibus suis uictor redire possit in patriam. In altera epistola illum precatur, ut inter occupationes seculi per bona opera etiam pro anime sue salute uigilet, in auditu diuersarum causarum iustitiam et misericordiam obseruet. Hunc ergo Dametam distinguere oportet a Riculfo archiepiscopo Moguntino, cui in epistola 40  in codice Petauino, quo usus est D. Quercetanus, et in epistolis 181 et 182  nuper in bibliotheca Harleiana detectis, cognomen Damete tribuitur. Hic enimuero Riculfus iam anno 786 uel sequenti ad sedem Moguntinam promotus post decem annos belli dux esse haud potuit. Hic ipse tamen Riculfus, nisi uehementer fallamur, ante adeptum regimen ecclesie predicte, in schola palatii Alcuinum habuit preceptorem, a quo in epist. 182  uocatur desiderantissimus filius: ubi simul Alcuinus ob  illius prosperitatem, laudabilemque conuersationem, et ueritatis instantiam, iuxta monita illi tradita, plurimum gaudere profitetur, usus illis uerbis apostoli Ioannis: Maius mihi gaudium non est, quam ut filios meos in fide et ueritate audiam ambulare.

LXXXuIII. Quoniam uero compellatio filii idem ualet ac discipuli, prout iam superius num. 84 insinuauimus, et in quo cel. D. Mabillonium lib. XXu Annal., num. 38, pag. 267, consentientem habemus, haud dubitandum censemus, omnes illos, quos beatus Alcuinus in suis epistolis filios aut filias dicit, ipsum coluisse magistrum, siue in litteris amenioribus, siue in sacris, siue in morum disciplina. Atque hinc absque errandi periculo discipulorum illius palatinorum numero addere possumus Rigbodum, cognomento Macarium, archiepiscopum Treuirensem, ex epist. 129 , ubi in notis, ex codice synchrono cenobii sancti Maximini, ostendimus quod ad illam sedem promotus fuerit anno 791, non  uero anno 776, uti ex ueteri historia Treuirensi affirmant Carolus Cointius anno 804, num. 34, tom. I Annal. Eccles., et Mabillonius Annal. lib. XXIu, num. 68, ubi consequenter ait: »Si Richbodus ante episcopatum Alcuini discipulus fuit, eo preceptore in Britannia usus fuisse dicendus est.« Mabillonii sententiam amplexus primum fuit reuerendissimus D. de Hontheim, tom. I Hist. Treuirensis, p. 136, not. , uerum certiora edoctus a Codice ms. San-Maximiniano, Caroli Magni euo exarato, sententiam mutauit in prefatione tomi I, pag. LXIII, in not., ubi codicis illius uerba hec refert: »Anno 791, perrexit dominus Carolus cum Francis et Saxonibus, cum Baiounariis et Alemannis et cum ceteris populis suis in Pannoniam ultra Omundesdorf, et cum triumphi gloria rediit, et hiemauit in Reganesburc. Egilramnus, WIOMADUS, Sinpertus episcopi obierunt.« Wiomadus omnium historicorum consensu in cathedra Treuirensi immediatus antecessor fuit Richbodi: qui propterea Alcuini discipulus ante  episcopatum seu ante hunc annum 791 in palatio Caroli Magni esse potuit. uid. idem D. de Hontheim, tom. III, pag. 1006. Discipulis hisce addi posse existimamus Aquilam seu Arnonem episcopum primum, deinde archiepiscopum Salisburgensem ex epistolis 30, 54, 55  et aliis. Hechstannum seu Altapetram ex epist. 138 . Illos denique omnes in palatio apud D. imperatorem morantes ipsius in itinere Romano comites, ad quos Alcuinus, tunc in Turonensi monasterio docens, scripsit epist. 130 , in qua ait: »O quam felix dies fuit, quando in laboribus nostris lusimus litteraliter seria; sed nunc omnia mutata sunt. Remansit senior alios generans filios, priores dispersos gemens.«

LXXXIX. Ad feminas nobiles, quas Alcuinus in palatio primum docuit, et deinde per epistolas uariis doctrinis nutriuit, ueniamus. Inter illas prima est Gisla seu Gisala et Gisela cognomento Lucia, Caroli  Magni soror ex Bertrada, »a puellaribus annis, ut Eginhardus scribit loc. cit., num. 18, religiose conuersationi mancipata,« abbatissa deinceps Calensis monasterii, »quam Carolus ut matrem magna coluit pietate.« Hec Gisla est quam spiritualem suam sororem uocat Alcuinus in binis epistolis 98 et 99  ad ipsam scriptis, et in altera commentariis in Euangelium sancti Ioannis prefixa. Magno illa flagrabat desiderio proficiendi ex instructione Alcuini, in sancte Scripture cognitione. Ita enim ipsa et Rictrudis cognomento Columba ad illum scribunt: »Postquam, uenerande magister, aliquid de melliflua sancte Scripture cognitione, uestra sagacitate exponente, hausimus, ardebat nobis, ut fatemur, de die in diem desiderium huius sacratissime lectionis, etc.« Duplici deinde dolore se premi aiunt, uno, »quod tardius huius optimi studii diligentiam habuerint;« altero, »quod modo magnam habentibus deuotionem, uestra, inquiunt, longinquitas  desiderio nostro obsistit:« Ille nimirum sanctimoniales uirgines in suo monasterio Calensi, non longe Parisiis distante, tunc degebant; Alcuinus uero Turonis existens longius ab ipsis aberat, quam ut eas, sicut antehac in palatio, lingua instruere posset; hinc precantur ne eas »litterarum suarum solatio deserat; nam sicut, inquiunt, loquentis lingua in aure audientis, ita scribentis calamus proficit in ore legentis: et ad interiora cordis peruenit sensus dirigentis, sicut uerba instruentis.« Petunt demum, ut exemplo beati Hieronymi, qui ad preces nobilium feminarum plurima in propheticas obscuritates opuscula composuit, et de Bethleem castello ad Romanas arces misit, expositionem in sancti Ioannis Euangelium suo ingenio accommodatam ad ipsas mittat; »multo, inquiunt, facilius portator chartarum tuarum de Turonis Parisiacam ciuitatem  , quam illius  de Bethleem Romam peruenire poterit.« Huic desiderio Alcuinus satisfecit,  et primo, pro solemnitatis Paschalis tunc instantis circumstantia et opportunitate ad illas eam partem commentarii in sancti Ioannis Euangelium direxit, que continetur duobus ultimis libris, sexto et septimo; anno uero sequenti priores etiam quinque libros submisit, uti intelligitur ex epistola Lucie et Columbe, que cognomina erant Gisle et Rictrudis, que integro illi commentario premissa est. Ad easdem uirgines, ni fallamur, pertinent tres ille epistole quas ex cod. bibliothece Harleiane exhibemus sub numeris 188, 189 et 190 . In priori mentio fit quorumdam tractatuum uen. Bede, quos illis ad describendum concessit, inter quos abs dubio erat tractatus eiusdem in Epistolas apostolorum, quem a Gisla haberi Alcuinus scribit in epist. 143  ad quemdam filium seu discipulum suum. In epist. 190  postquam eas hortatus est ad seruandam in prosperis et aduersis equanimitatem, eisdem suasit, ut si fortassis difficilior in apostolica auctoritate sensus eas fatigaret,  fesse mentis acumen leuioris lectionis interpositione reficiant, legendo nimirum uitas Patrum et miracula sanctorum, que in sancti Gregorii Dialogis reperiuntur, lucidissima, inquit, exarata eloquentia et sententiis sacre Scripture confirmata.

XC. A Gisla seu Gisela Caroli regis sorore, distinguendam esse alteram Gislam eiusdem ex Hildegarde filiam bene monet D. Mabillonius Act. SS. sec. Iu, part. I, pag. 449, in obseruatione preuia in hist. translationis sancte Bathildis, num. 3, et lib. XXu Annal., num. 81, et lib. XXuI, num. 61. Utramque Alcuinus ipse distinguit, seniorem illam sororis; hanc iuniorem in epist. 100  filie et nobilissime puelle nomine compellans: quod ipsum D. Mabillonius lib. XXuI Annal., num 93, aduertit his uerbis: »Alia erat Gisla filia Caroli, itidem sanctimonialis, quam non sororem, sed filiam Alcuinus appellare solet.« Quapropter mirari subit cur idem scriptor celeberrimus eodem loco paulo superius, num. 61,  asserat, Gislam hanc Caroli Magni filiam fuisse, »cuius rogatu commentarios in Euangelium Ioannis aggressus est Alcuinus, septem libris elaboratos, quorum quinque priores Gisle et Rictrude nuncupauit, duos alios sorori Gisle et Columbe.« In utraque enim illa epistola Gislam, non filiam, sed sororem, se uero illius fratrem appellat. Gisla ergo, cuius rogatu Alcuinus commentarios illos scripsit, non Caroli Magni filia, sed soror fuit, ut num. precedenti diximus. Aliud pariter assertum eiusdem uiri preclarissimi lib. XXu Annal., num. 81 et alibi, quo Rictrudem, Gisle seniori professione religiosa et studio sancte Scripture iunctam, Gisle iunioris sororem facit, quo fundamento nitatur ignoramus. Neque enim alicubi Rictrudem inter sorores Gisle seu filias Caroli Magni commemoratam reperimus. Illam  pariter Alcuinus non sororem, sicut Gislam, sed filiam semper appellat in illis litteris quas ad utramque cum suis in Ioannem commentariis misit. Nihilominus Rictrudem illam cognomento Columbam fuisse genere nobilissimam et eiusdem cenobii Calensis sanctimonialem, ex arctissima consuetudine parique studio cum Gisla seniore abbatissa satis apparet.

XCI. Inter uirgines prime nobilitatis in Caroli Magni palatio degentes, beati Alcuini doctrinis imbui desiderauit Eulalia, que etiam petiit, ab eo De ratione anime, seu de natura, proprietatibus ac uirtutibus eius edoceri: cui petitioni ipse satisfecit per libellum quem dedimus tomo II. Eulalia nomen ascititium est, seu cognomen Gundrade, ab Alcuino illi ex familiaritate tributum in epist. 184 , prout ibidem et alias notauimus, simul obseruando, hanc Guntradam non aliam esse quam illam que inter sorores sancti Adalhardi abbatis Corbeiensis  recensetur a Paschasio in illius uita apud Mab., sec. Iu Ben., part. I, pag. 321, num. 33. Illam Carolus pre aliis uirginibus maximi habebat; fuit enim, teste eodem Paschasio, regi familiarior, eidemque tam a nobilitate quam a pudicitia summe commendata; quod ipsum Alcuinus in fine libri De ratione anime insinuat, scribens, ipsam quotidie Caroli sapientissimi imperatoris uti sapientia ac uenerandam intueri faciem; quapropter illius intercessionem apud ipsum implorat in cit. epist. ne sibi irascatur, quod uocatus ad Carolum, infirmitate prepeditus, uenire non ualuerit. Testatur Alcuinus in cit. libello De ratione anime, cap. 14, quod, cum raro adhuc illam oculis uidisset, tamen famam studiorum illius aliis narrantibus audiuisset. Paschasius loc. cit. illius pudicitiam sequentibus uerbis commendat: »uirgo nobilium nobilissima, que inter uenereos palatii ardores, et iuuenum uenustates, etiam inter mulcentia deliciarum et inter omnia libidinis blandimenta, sola meruit, ut credimus, pudicitie palmam, etc.« Eamdem  castitatis et honestatis laudem de illa se audiuisse Alcuinus quoque testatur in epistola citata, in qua propterea illam hortatur, »ut ceteris in palatio uirginibus totius bonitatis sit exemplar, ut ex tua, inquit, discant sancta conuersatione seipsas custodire, uel cadentes resurgere.«

XCII. Antequam presens capitulum de schola palatii finiamus, breuiter tangere libet binam questionem inter eruditos aliquando uentilatam: 1. An schole huic uniuersitas Parisiensis suos natales et Alcuino seu Carolo Magno suam originem debeat? 2. An uni cuidam loco affixa, an uero aulam de loco in locum ambulans secuta sit? Primam questionem quod attinet, magnus scriptorum numerus diu pro affirmatiua sententia stetit, illamque Cesar Egasius Buleus, tom. I Hist. uniuersit. Paris., pag. 91, cum multa eruditione defendit. Preualuit nichilominus hac nostra etate negans sententia, quam ualidis argumentis tuentur scriptores grauissimi, Mabillonius, prefat.  ad sec. Iu Ben., part. I, § 8; Launoius de scholis celebr. tom. Iu Opp., part. I, cap. 1, 2, 59; Claudius Ioli, de scholis part. I, cap. 22, quibus calculum suum addidit D. Riuet Hist. lit. Gallie tom. Iu, pag. 10, num. 16, ubi ait, affirmatiuam sententiam sustineri haud posse, nisi eo sensu quod schola palatina, que aliquoties Parisiis fuerat, ciuibus Parisiensibus singularem erga litteras amorem inspirare, eoque sequentibus temporibus ad constituendam in urbe scholam publicam incitare potuerit. Uniuersitatis tamen illius omnium orbis celeberrime originem esse antiquissimam, illiusque uestigia quedam iam ante finem sec. IX deprehendi probat idem D. Riuetus loc. cit., pag. 250, num. 49. Monet tamen ibidem uir doctissimus, id non de schola suis facultatibus distincta intelligi debere, sed de schola publica permanente,  et extra cathedrales ecclesias ac monasteria, intructioni iuuentutis Parisiensis et quorumuis aliunde aduentantium destinata et aperta.

XCIII. Ad alteram questionem D. Mab. loc. cit., num. 179, respondet, sibi certum uideri, scholam palatii in uno loco constitisse; neque enim, inquit, facile de loco in locum transferri poterat totus ille preceptorum, scholarium librorumque comitatus et apparatus, si quando rex sedem mutabat, quod frequenter contingebat: similiter amplissimam bibliothecam , non in circumforaneo, sed in fixo palatio seruatam fuisse credit uir celeberrimus. Contraria nichilominus opinio uero similior uidetur laudato D. Riueto loc. cit., num. 15. Certe ipse D. Mabillonius loc. cit. fatetur, palatinos scholares cum regio comitatu aliquando de loco in locum migrasse; et Alcuinum schole palatine moderatorem fere  nunquam a contubernio Caroli Magni abfuisse. Que uero, ait Riuetus, maior difficultas exstitit deferendi ad uarias stationes aule libros schole exercitiis necessarios, quam res alias, usui totius aule et totius comitatus seruientes? Schola ergo illa una cum aula et aulicis ibi instruendis nunc Aquisgrani fuit; nunc ad Theodonis uillam, nunc Wormatiam, nunc Ratisbonam, nunc Herbipolim, nunc Francofortum, nunc Moguntiam, nunc Parisios commigrauit; in quibus aliisque locis deinceps, Alcuino abs dubio obstetricante, alie celebres schole enate uel reformate fuere, quarum plures D. Mabillonius in prefat. cit. a num. 180 seqq. et Launoius in citato opere de scholis celebrioribus enumerant; que omnes propterea Carolum Magnum et Alcuinum tanquam primos auctores ac restauratores merito uenerantur ac celebrant.



CAPUT uIII. Beati Alcuini reditus e Gallia in Angliam, et inde rursus in Galliam.


XCIu. Postquam beatus Alcuinus per octo prope annos in palatio Caroli Magni uersatus, et ibidem in schola ordinanda et uariis scientiis docendis fuisset occupatus, memor necessitudinis qua ob natale solum et ecclesiasticos ordines, simul regi proprio et episcopo seu ecclesie cui se desponderat, erat astrictus, in patriam rursus reuerti constituit, atque ut id sibi concederetur, a Carolo rege, cui hactenus sua et officia et seruitia consecrauerat, instantibus precibus postulauit. Restitit initio Carolus, et egre tulit, uirum tantopere a se estimatum, consiliarium nempe tam sapientem, et magistrum toti regno suo, quod illius opera moribus et scientiis florentissimum reddere cupiebat, tam utilem et necessarium a se diuelli. Quapropter, cum in aliene potestati subditum auctoritate iubendi se destitutum agnosceret, ad blanditias et promissa conuersus, referente anonymo  uite scriptore, cap. 6, num. 12, ita eum alloquitur: »Sunt nobis, magister eximie, terrene diuitie sufficienter, quibus te ut Patrem honorare gaudemus; tuis nos oramus, diu desideratis et uix aliquando inuentis, tua cum pietatis merce, illustrari.« Hac insolita tanti regis beneuolentia et gratia, magis quam oblatis sibi diuitiis, motus Alcuinus, eiusdem postulationi obsequi promisit, quamprimum ipse Carolus sua intercessione a rege proprio et episcopo suo, quibus parere necesse habebat, licentiam reuertendi et perpetuo in Gallia perseuerandi impetrauerit. »Domine mi rex , tue non dispono uoluntati renuere, auctoritate canonum cum firmata fuerit. Libenter etiam paterna in regione mea non modica hereditate ditatus, hac spreta, tibi ut prodesse possim, hic pauper stare delector. Tuum est tantum hoc a meo rege et episcopo impetrare.«

XCu. Carolus petiti huius equitatem agnoscens  in abitum Alcuini tandem consensit, datis etiam abs dubio, ut Alcuinus rogauerat, ad regem et episcopum, quibus parebat, litteris, dimissionem perpetuam uiri tantopere a se desiderati postulantibus. Eadem occasione, creditur Carolum usum fuisse, ut cum Offa rege Merciorum, quorum illi tunc temporis, anno scilicet 790, aliquid dissensionis, diabolico fomento inflammante, euenerat, ita ut utrinque nauigatio interdicta negotiantibus cessaret, in pacem, Alcuino mediatore, rediret. Tunc enim Alcuinus a quibusdam audierat, quod ad componenda illa dissidia foret ad Offam mittendus, ut ipse scribit in epist. ad Colcum lectorem in Scotia, eodem anno, sicut ibidem in notis obseruauimus, scripta. Equidem Alcuinus, dum hanc ad Colcum epistolam scriberet, adhuc incertus erat an et quando a rege in patriam suam esset dimittendus, et an mandatum acciperet de pace cum Offa rege tractandi, et ideo dona illa que ex regis Caroli et propria sua largitate inter ecclesias, monasteria et anachoretas Britannie erant  distribuenda, quorum in illa epistola meminit, premisit; paulo tamen postea, eodemque anno in patriam suam profectum fuisse necesse est, quia reuera illo anno, quo Ethelredus in regnum Northumbrie restitutus est, ibi fuit, ut statim dicemus.

XCuI. Magna in regno Northumbrie, postquam Alcuinus illic e Gallia appulit, reuolutio facta est. Northumbri namque Osredum regem nuper auersati, Ethelredum, quem ante annos duodecim  eiecerant, regem deposcunt, et ad solium euehunt, quod his uerbis narrat Houedenus: »Anno 790 Ethelredus de exsilio liberatus est, et iterum per gratiam Christi regni solio subthronizatus. Osredus autem rex, dolo suorum principum circumuentus a regno priuatus attonsus est in Eboraca ciuitate, et postea necessitate coactus exsilium petit.« Hec, ni uehementer fallamur, est illa regni Northumbrie, patrie Alcuini, nouitas, que ipsum, obtenta licet a  rege et episcopo suis in Galliam remeandi licentia, in Anglia diutius quam uolebat retinuit; de qua nouitate ipse scribit in epistola ad amicos quosdam, cuius fragmentum ex Malbesburiensi dedimus in not. ad epist. 2 in hec uerba: »Benedictus Deus qui facit mirabilia solus! Nuper Athelredus filius Ethelwoldi de carcere processit in solium, et de miseria in maiestatem: cuius regni nouitate detenti sumus, ne ueniremus ad uos.« Eiusdem nouitatis meminit in cit. epist. 2, Aquile suo scribens: »Nouitas regni nostri me retinet adhuc isto anno.« Huic epistole ascripsimus annum 790, quod non ita uelim intelligi, quod non anno sequenti aut paulo tardius dari potuerit, prout in eadem not. insinuaui. Eiusmodi siquidem reuolutio totum reipublice ordinem turbare solet, et longiore consilio opus est, ut ipsa in tranquillum statum redigatur: ad quod efficiendum Alcuini opera et diuturnior in patria mora proficua aut etiam necessaria esse potuit. Que enim alia necessitas  ipsum ibi diutius retinere potuisset, nisi ut ad popularium suorum instantiam suis consiliis in tanta rerum omnium confusione ipsis subueniret?

XCuII. An Alcuinus nunc in Anglia existens reuera de pace concilianda cum Offa rege Merciorum ex Caroli Magni mandato tractauerit, et an eidem illa animorum utriusque regis reconciliatio, nauigationisque interdicte pristina libertas tribui debeat, non admodum expeditum est. Felix enim illius negotii successus in Chronico Fontanellensi cap. 15 apud Bouquet., Script. Rer. Gall. tom. u, pag. 315, non Alcuino, sed Geruoldo episcopo Ebroicensi et abbati Fontanellensi in acceptis fertur, ubi etiam causa orte illius dissensionis detegitur. Legitur enim ibidem Geruoldum, qui multis annis per diuersos portus et ciuitates, maxime in Quentawic, tributorum et uectigalium exactor a Carolo Magno constitutus fuerat, ea occasione Offe regis notitiam et amicitiam sibi conciliasse; et multoties iussu Caroli  Magni apud prefatum regem legationibus functum fuisse, et nouissime quidem ob filiam eiusdem regis, quam in coniugium Carolus iunior, filius scilicet Caroli Magni, expetebat: cui coniugio cum rex Offa nollet acquiescere, nisi Berta Caroli Magni filia, filio ipsius nuptui traderetur, Carolus commotus uetuit, ut nemo de Britannia insula ac gente Anglorum mercimonii causa, littus Oceani maris in Gallia attingeret. »Sed ne hoc fieret, ait scriptor illius Chronici, admonitione ac supplicatione uenerandi predicti Patris Geruoldi inhibitum est.« uerumtamen, quamuis huic narrationi stet sua fides, nichil prohibet quin ipse Alcuinus simul cum Geruoldo ad idem negotium promouendum adhibitus fuerit. Certe Alcuinum de amicitia utriusque regis et de pace gentis sue cum Francis semper sollicitum fuisse, et pro illa, si quando lesa fuit, reparanda feliciter laborasse constat ex epist. 42 , in qua Offe regi contestatur, »quod domnus rex Carolus sepe amicabiliter et fideliter secum locutus sit de ipso, et illius esset  fidelissimus amicus;« et ideo ad ipsum et ad episcopales sedes regni ipsius digna munera direxerit. Que fuerint post amicitiam ita restitutam illa munera, intelligitur ex epistola Caroli Magni ad regem Offam, quam exhibemus tom. II, in qua illum uirum uenerandum et fratrem carissimum uocat, atque ad ipsius petitionem concedit peregrinantibus ad limina apostolorum liberum transitum per regnum suum; negotiatoribus uero lucra sectantibus, solutis statutis teloniis, securitatem et aduersus oppressores patrocinium. Dona illa destinata fuerunt alia, et sacrarum quidem rerum, ad sedes episcopales regni Offe Merciorum, alia ad sedes episcopales regni Ethelredi Northanumbrorum; alia humanarum rerum ad sedes metropolitanas; alia pro ipso rege Offa, scilicet balteus, gladius Huniscus et duo pallia serica, tanquam spolia e prelio contra Hunnos reportata. uerum dona illa ad Ethelredum ac episcopales sedes illius regni tunc non peruenerunt; epistolis namque cum donis predictis in manus missorum datis, ut  scribit Alcuinus in cit epist. 47, »superuenit tristis legatio de infidelitate gentis  et nece regis Ethelredi,« a suis XIu Kal. Maii anno 796 occisi; que impietas Carolum ita commouit, »ut donorum largitate retracta, genti huic perfide, quam uocat, et peruerse, dominorumque suorum homicide,« omnia mala fuerit minitatus: quam commotionem nichilominus a se sedatam fuisse testatur ibidem Alcuinus. Attamen dona pro ipso Offa et sedibus episcopalibus regni sui destinata posthac illuc directa fuisse, existimare pronum est, siquidem illi nec perfidie illius complices, nec consequenter promerite indignationis participes fuerunt. Certe ipse Alcuinus, ut scribit in epist. 43  ad Offam regem, cum Caroli muneribus ad ipsum uenire paratus erat anno eodem, ante, puto, quam Turonensem abbatiam administrandam suscepit; melius tamen illi uisum in peregrinatione permanere, »nesciens, inquit,  quid inter eos fecissem, inter quos nullus securus esse, uel in salubri consilio proficere potest.«

XCuIII. Ex his paulo fusius narratis patet Alcuinum nichil non egisse, ut Gallorum et Merciorum reges amicos redderet, atque in amicitia et pace confirmaret; ut propterea uero simillimum haberi debeat, uti num. precedente insinuauimus, et prestantissimi quique scriptores consentiunt, quod anno 790 e Gallia in patriam profectus simul a Carolo Magno mandatum acceperit cum rege Offa de pace tractandi, et quod hoc negotium una fortassis cum Geruoldo abbate Fontanellensi susceptum, illi feliciter successerit.

XCIX. Ethelredo in regnum Northumbrie restituto, uti supra num. 96 meminimus, non simul quies restituta fuit. Osredus namque nuper solio deiectus nouas res cum principibus quibusdam sibi adherentibus molitur, nouasque turbas ad regnum quo pulsus est recuperandum concitat: qui tamen a rege  Ethelredo postea, anno 792, XuIII Kal. Octobris, ut scribit cum aliis Houedenus ad h. a., captus et ipso iubente occisus est. Hec regni nouitas, ut superius num. 96 diximus, iter in Franciam aliquandiu retardauit; uidens uero, sua opera ac consiliis se in patria sua nichil proficere posse, propterea sicut postea ex hac ratione ad illam redire noluit, prout in epist. 43 Offe contestatus est, ita nunc, obtenta prius a rege et episcopo proprio licentia, eadem abs dubio causa, iter suum in Franciam Carolo Magno, ut dicemus, etiam urgente aggressus est: quod factum fuisse censemus uel circa finem anni 792, fortassis post patratam eodem anno medio mense Septembri necem Osredi, uel circa initium anni sequentis. Eo siquidem tempore, quo Ratisbone anno 792 synodus aduersus Felicem Urgellitanum habita fuit, nondum e Britannia in Franciam redierat, prout ipsemet scribit libro I aduersus Elipantum, num. 16. Anno uero 793 eo iam tempore in Francia degebat, quando ecclesia  sancti Cuthberti Lindisfarnensis a paganis euersa fuit, uti discimus ex epistolis 9 et seq. In Gallia iam consistens ad dilectissimos suos Eboracensis Ecclesie fratres, a quibus non sine maximo dolore auulsus est, scripsit epistolam caritate plenam et gratitudine: grata siquidem mente ibi commemorat benefacta ab infantia et pueritia usque ad uirilem etatem in ipsum collata, spondetque perpetuam illorum in suis orationibus memoriam. Aliorum quoque amicorum in patria relictorum haud immemor, scripsit epistolas ad Lindisfarnenses, ad Aedilhardum, ad regem et principes Nordhumbie, ad Wirenses et Gyruenses monachos; in quibus deplorat infaustos casus qui ipsis post abitum suum acciderunt; optimisque doctrinis instruit, quibus mediis ipsos oporteat diuinam a se auertere uindictam. Propter abitum uero suum in alienam regionem, quorumdam suspicionem aut calumniam in se conuertit, quasi simul a fidelitate regis Offe ac gentis sue desciuisset; quam suspicionem a se amolitur in epist.  ad Beorninum presbyterum, inquiens: »Sicut hos amicos, quos mihi Deus donauit fideliter, quantum ualeo, seruabo; sic et hos, quos reliqui in patria.« Et ex iam dictis patet, quam iniqua fuerit hec in illum calumnia; e contra quam uere de illo scripserit Malmesburiensis lib. I Reg. Angl., cap. 6, illum in aula Caroli non fuisse suorum compatriotarum immemorem, sed ut imperatorem in amicitia eorum conseruaret, allaborasse.

C. Quos interea, dum Alcuinus in patria sua morabatur, tumultus Felicis episcopi Urgellitani noua dogmata in Francia; atque Elipanti, aliorumque episcoporum illi adherentium aduersus ueritatem catholicam molimina in Hispania excitauerint, narrabimus in Dissertatione nostra historica num. 15 seqq. Pro sedandis hisce turbis, compescendisque in ecclesia et regno hisce tumultibus nichil non egit rex Christianissimus Carolus. Consilium ergo in hunc finem cum Adriano summo pontifice, cum episcopis  totius regni aliisque uiris fama ecclesiastice eruditionis et a zelo fidei sibi commendatis initurus, nullius quam Alcuini operam in illa controuersia exstinguenda utiliorem fore existimauit. Ipsum ergo datis abs dubio litteris, ex Anglia euocauit, hortatusque est ut iter suum, quanto citius fieri possit, in Franciam acceleraret, sibi in expugnanda secta nuper exorta, que catholice ueritati contraria esse apparebat, auxilio futurus. uocante siquidem rege maxime catholico, quamuis non sine nutu ac dispensatione diuina, in Franciam se uenisse Alcuinus ipse testatur in prefat. ad libros aduersus Elipantum, et libro I, num. 16. uide etiam que de hac re diximus in cit. Dissertatione nostra, num. 25.

CI. Alcuinus ergo, diuine uocationi et regis uoluntati obtemperans, patria relicta, secundo iam in Franciam, nunc perpetuo ibi mansurus rediit. Factum id, postquam Felix in concilio Ratisbonensi fuit erroris damnatus, ibidemque ac postea coram Adriano I  summo pontifice eiurata heresi, iterum ad uomitum rediit. Prima ergo cura Alcuini, post suum in Gallia aduentum fuit, ut eumdem Felicem, cuius se olim, tanquam uiri fama pietatis et sanctitatis celebris, intercessionibus commendauerat, litteris caritatis stylo exaratis, ab errore ad ueritatem catholicam reuocaret: cuiusmodi litteras postea etiam ad Elipantum scripsit; quos repugnantes deinceps multis libris solidissime confutauit, tam feliciter, ut Alcuini potissimum laboribus in acceptis ferendum sit, quod Ecclesia breui, sex aut septem annorum spatio, ab illis turbis liberata, pristineque tranquillitati restituta fuerit. uerum de his omnibus prolixius egimus in cit. Dissertatione nostra historica, que hic repetere esset actum agere.

CII. Sicut uero Carolus rex Alcuino initio, dum scholam palatii regeret, duo monasteria, Ferrariense et Trecense, commendauit; ita nunc secundo e Britannia reducem, et posthac in Gallia permansurum  monasterio sancti Martini apud Turonos, elapso ab eius reditu triennio, prefecit, ut discimus ab anonymo uite scriptore cap. 6, num. 12. Nunc igitur de illius in hoc monasterio prefectura et de schola ibi constituta agamus.



CAPUT IX. Beati Alcuini prefectura in monasterio Turonensi, et schola ibi constituta.

CIII. Alcuinus ex Anglia reuersus adhuc per aliquot annos in aula regis potissimum uersabatur, ubi abs dubio scholam ibi antea constitutam iterum moderabatur; simulque tractandis uariis regni negotiis a rege adhibitus fuit, uti hoc ultimum ex initio epistole ad Eboracenses paulo post reditum suum scripta intelligitur, ubi de secularis angustie tribulationibus superuenientibus, et de itineribus uariis, aulam fortassis secutus, per loca sanctorum martyrum uel confessorum Christi, mentionem facit: precipuum uero laborem in confutanda, ac si fieri possit, penitus  euertenda noua secta Adoptianorum collocauit. Altero deinde circiter anno post suum reditum nimirum 794, conuocato aduersus Elipantum Francofordiensi concilio cum quibusdam suis conterraneis interfuit, et per ultimum canonem in suffragiorum et orationum communionem adlectus fuit; de quo uideas dissertationem nostram priorem, num. 34.

CIu. Demum cum uir ut doctrina ita et pietate prestans senio crescente debilitates frequentes morbosque uarios, de quibus sepius in suis ad amicos epistolis conqueritur, experiretur, uiresque tam corporis quam anime partim ex itinerum molestia, partim ex laborum litterariorum assiduitate frangi animaduerteret, ad solitudinem et quietem suspirare cepit, in qua, a seculi occupationibus aliisque negotiis animum in plura distrahentibus liber, solius Dei seruitio et anime sue saluti uacare posset. Quod suum desiderium cuidam archiepiscopo manifestat in epistola 168  62 his uerbis: »Sciat dulcissima paternitatis  uestre dilectio, quod ego filius tuus seculi occupationibus depositis soli Deo seruire desidero.« Rationem addit: »Quia, inquit, omni homini necesse est uigili cura se preparare ad occursum Domini Dei sui, quanto magis senioribus, qui sunt annis et infirmitatibus crebris fracti.« uerum huius desiderii sui ardentissimi scopum diu assequi non potuit, sicut scribit ad dulcissimum suum Homerum Romam, anno 796, puto, abeuntem: »Te abeunte, inquit, tentaui sepius ad portum stabilitatis uenire, sed Rector rerum et dispensator animarum necdum concessit quod olim fecit uelle.« Reliquum uero uite sue tempus, si scriptori uite illius fides adhibeatur, quiete ac tranquille consummare cupiebat in Fuldensi monasterio; ita enim ipse scribit cap. 8, num. 14: »Cum igitur senectute, unaque infirmitate plus solito se sentiret affectum, diu ut secum tractauerat, uelle se significauit regi Carolo seculum relinquere, postulans licentiam apud sanctum Bonifacium monasticam  uitam secundum regulam sancti Benedicti ducere.« Hanc narrationem D. Mabillonius in dubium uocat in Elog. beati Alcuini, num. 61, et existimat Alcuinum ad secessum non optasse Fuldense, sed Turonense monasterium, quod ipse indicare uidetur in epist. 101 , anno 801, ad Dauidem suum scribens: »Inter fratres in ecclesia sancti Martini Deo fideliter seruientes uiuere ac requiescere, Deo miserante, sine ulta dubitatione desidero.« Nobis tamen uidetur hec, que contraria inter se apparent, combinari posse, si narratio scriptoris uite referatur ad illud tempus quo Alcuinus adhuc in aula regia uersabatur, nondum abbatie Turonensi prefectus: uerba uero ipsius Alcuini ad tempus posterius, quo regulari disciplina in illo monasterio restituta, et abbatiis inter discipulos, regis permissione, distributis, non iam alio migrare, sed inter fratres ecclesie sancti Martini, ob eorum laudabilem conuersationem, uiuere et mori uoluit. Idem ergo scriptor uite duo  que ad diuersa tempora pertinent, nempe desiderium Alcuini Fuldam secedendi, et uoluntatem monasteria sibi commissa inter discipulos diuidendi, simul in sua narratione complexus est; quod haud infrequens est apud scriptores ueteres ad crisin historicam minus attentis. Ceterum ex epistola 192  ad fratres sancti Bonifacii seu Fuldenses nunc primum detecta, quam ad annum 801 retulimus, constat Alcuinum olim ab illis fratribus magna dilectione et cum gaudio susceptum fuisse, et ipsum ex eorum conuersatione letitiam, atque cum ipsis sepius conuersandi desiderium concepisse; quod tamen repugnante rege implere non ualuit. Quidquid sit, Alcuinum pariter ad Turonense monasterium aspirasse colligitur ex epist. 19  ad fratres sancti Martini, in cuius initio profitetur quod optet esse unus ex illis. uotorum tamen suorum determinationem regis uoluntati submisit.

Cu. Alcuinus ergo senex, infirmitatibus sepius redeuntibus uexatus, et maxime ob tedium quo erga  aulicos strepitus et secularia negotia afficiebatur, non cessauit regis clementiam implorare, ut in quodam loco quieto residuos paucos uite sue dies agere ipsi permitteretur. Cessit tandem rex precibus instantissimis dilecti sui magistri. Contigit uero ut abbatia sancti Martini, totius regni celeberrima, per obitum Itherii abbatis uacaret: que regi opportuna fuit occasio Alcuini desideriis utcunque satisfaciendi. Huic igitur monasterio Carolus rex Alcuinum, aule negotiis exemptum, prefecit. »Euoluto non paruo tempore , postquam Albinus secundo ad Carolum reuersus est, sancti Martini apud Turonos preficitur pastor monasterio.« Quod anno demum 796 factum fuisse ex his epistole ad Dauidem patrem patrie scripte uerbis eruitur: »Fere, inquit, ante hoc quinquennium seculares occupationes, Deum testor, non ficto corde declinare cogitaui, sed uestre pie prouidentie consilio translatus sum in  seruitium sancti Martini, fidei catholice et ecclesiastice sanctioni, donante Deo, proficuum.« Scripta est hec epistola anno 801, prout ibi in notis ostendimus. Alcuinus ergo, uti hic legitur, monasterii Turonensis regimini admotus fuit quinquennio ante scriptam hanc epistolam, hoc est anno 796.

CuI. Quamuis uero uir piissimus annos eternos in mente habens, optauerit non tantum ab aule negotiis, uerum etiam ab omnibus secularibus occupationibus liberari, uoti tamen sui, etiam per hunc secessum in Turonense monasterium, haud omnino compos factus est, nouis nunc curis, que ab administratione rerum temporalium, et regimine animarum abesse non possunt, implicitus. Duo uero precipua fuere que Alcuini operam ibi requirebant, et que ab ipso ex regis uoluntate prestanda erant. Primum ut monachos in eodem monasterio laxius uiuentes ad meliorem frugem reuocaret; alterum ut studia litterarum ibidem sicut ubiuis propemodum collapsa restauraret.  Quod utrumque quomodo prestiterit, nunc uideamus.

CuII. Regularis status illius monasterii Alcuino iam antequam illi preficeretur, cordi erat: monastice quippe discipline in quibusuis monasteriis promouende zelo feruentissimo semper estuabat. Ob hanc causam ad illius Ecclesie fratres scripsit epist. 19 , in qua illo samice hortatur ad uigilias diuine laudis; ad orationes ex corde ad Deum fundendas; ad humilitatem, ut foris appareat quod intus profitentur; ad obedientiam, ut mala prohibita non faciant, ut bona, que precipiuntur, faciant; ad caritatem Dei et proximi. »Hec sunt tria precepta, inquit, que aperient monachis portas celi.« Seniores deinde instruit et docet, quid debeant iunioribus; iuniores demum hortatur, ut senioribus ac magistris suis subditi sint quasi patribus. Enim uero antequam Alcuinus illius monasterii regimen suscepit, de fratrum illorum etsi ex ueteri instituto regule Monachorum astricti fuissent, moribus et conuersatione non  admodum laudabilia narrabantur; et apud ipsum regem illorum uita adeo diffamata fuit, ut uel ipsimet nescire crederentur, an canonicos se, an monachos, an neutrum profiteri uellent, uel deberent: quod ipsis exprobrat Carolus in epistola inter Alcuinianas 119  his uerbis: »Ipsi quoque nostis qualiter iam crebro uita uestra a multis diffamata est; et non abs re; aliquando enim monachos, aliquando canonicos, aliquando neutrum uos esse dicebatis.« Una ergo ex causis ob quas rex Carolus Alcuino abbatiam Turonensem regendam commisit, hec fuit, ut fratres illi doctrina, sapientia et exemplo tam celebris uiri permoti ad meliorem frugem reducerentur; quam huius ordinationis sue causam ipse piissimus princeps prodit, dum in epistola mox citata ita pergit: »Et nos consulendo uobis et ad malam famam abolendam magistrum et rectorem idoneum uobis elegimus, et de longinquis prouinciis inuitauimus, qui et uerbis et admonitionibus rectam  uiam instruere, et, quia religiosus erat, bono conuersationis exemplo potuisset informare.«

CuIII. Regis consilio et intentioni noui huius abbatis industria et conatus non defuere. Regimen auspicatus reformationis initium exemplo sancti Ioannis Baptiste et ipsius Saluatoris nostri a penitentia cepit, bene gnarus, conuersionis initium a penitentia prioris transgressionis esse capiendum; scripsit ergo ad fratres hos suos epistolam de Confessione peccatorum, quam reperies tom. II, quam potissimum ad iuniores religionis plantas direxit, existimans, quod res est, corruptos religiose et cuiusuis communitatis mores et disciplinam uia meliori et faciliori emendari haud posse, quam si iuuenes eiusmodi corpori sociati pietatis atque uirtutis doctrinis optime formentur et excolantur. Seniores tamen simul et magistros deprecatus est, ut suam quoque in hunc finem operam conferrent. Nullus dubito, quin uir beatus, qui aliorum etiam monasteriorum fratribus  absentibus per frequentes epistolas, uaria alia documenta uite regularis prescripsit, nunc longe plura propriis suis filiis presentibus suggesserit, atque etiam scripta tradiderit. Huc pertinere existimo libellum de Usu psalmorum, cui prefatio ad Carolum, que ad aliud opusculum seu Officia per Ferias pertinet, per errorem assuta est, uti notauimus in monito preuio. Is enim libellus potissimum ad monachos pertinet, in quo docentur, quos psalmos in uariis circumstantiis ac necessitatibus, quanta cum deuotione, quibusque iunctis orationibus, quoque spiritu penitentie persoluere oporteat. Certe D. Mabillonius, lib. XXuI Annal., num. 47, ad fratres sancti Martini pertinere uerba illa, que in eodem libello leguntur, iudicabat, hec nempe: »Promissiones meas, quibus me sanctam regulam seruaturum spopondi, momentis singulis uiolo,« et illa: »Concede mihi fragilissimo dilecti tui, Patris mei Benedicti, sequi et imitari uestigia.« Illa quoque: »cenobium  petii, uitam monasticam suscepi; sed miser ego sepe inuoluor uariis modis in leuitatibus, etc.,« et que sunt alia plura eiusmodi monachorum deuotioni conuenientia ibidem. »Ex quibus luce clarius apparet, ait D. Mab. loc. cit. monachos etiam tum in ecclesia sancti Martini perstitisse, qui toto Alcuini regimine ibidem perseuerarunt. Falsum proinde quod legitur in quodam chronico Turonensi, Carolum regem instituisse canonicos in ecclesia beati Martini, auctoritate Adriani pape, eisque Alcuinum prefecisse.« Id ipsum confirmat Caroli preceptum, Alcuino prope initium prefecture sue in fauorem abbatis et monachorum sancti Martini concessum, quod dabimus tom. II.

CIX. Conatus illi, quos ad reformandam monasterii huius sue cure commissi disciplinam adhibuit, haud frustranei fuere. Ipse namque fratrum suorum conuersationem tam bonam et honestam censuit atque expertus est, ut in epist. 101  regi contestatus sit, quod inter eos Deo fideliter seruientes  uiuere et requiescere sine ulla dubitatione desideret In Epistola deinde 195 , nunc primum ex cod. ms. bibl. Harleiane edita, illos apud regem aduersus iniustos delatores defendens, optimum conuersationis illorum testimonium, sub diuini nominis inuocatione prebet his uerbis: »Deum inuoco, testem conscientie mee, quod nunquam eos tales intellexi, quales audio illos a quibusdam denotari, qui paratiores sunt accusare quam saluare. In quantum uero uideri poterit et cognosci, digne Deo faciunt officia in ecclesias Christi, sicut, uerissime testor, perfectius non uidi alios in quolibet loco celebrantes. . . Illorum siquidem uita a uiro perfecto et iudice incorrupto et misso fideli Widone audiri potest, qui eorum omnia scrutans agnouit, quid egissent uel qualiter uixissent. Nec ego tardus fui eos admonere de honestate monasterialis uite.« Quo sane testimonio nullum grauius afferri potest pro optima disciplina et conuersatione fratrum Turonensium,  que inter ipsos sub regimine Alcuini uigebat.

CX. Alterum, ut diximus, quod Alcuinus, nunc in monasterio suo Turonensi degens, ibidem boni prestitit, fuit schole discentium ac docentium institutio et artium liberalium aliorumque studiorum litterariorum continuum exercitium. Optime nimirum nouerat uir sapiens ac multa experientia edoctus, nullum pro reformandis moribus religiose communitatis aptius et efficacius remedium adhiberi posse, quam culturam ingeniorum. Hac enim uia et arte idee uirtutum partim per ignorantiam, partim per concupiscentiam suppresse reuiuiscunt, lumina ueritatis fugatis tenebris, quibus humana natura ex peccati corruptione aut uoluntaria desidia immersa est, accenduntur: hac uia Dei summe boni, omnipotentis, sapientissimi cognitio obtinetur; religio, qua ipse coli uult, addiscitur; et qua ratione ad ipsum, tanquam finem ultimum ac supremam felicitatem perueniri possit, docetur; hac demum etiam uia optimi  reipublice ciues efformantur, et quid quisque principi, patrie ac proximis debeat, addiscunt.

CXI. Alcuinus id quod sibi animo proposuerat, maxima cum industria perfecit; quibus uero studiis scholares suos informare ceperit, Carolo regi in epist. 38  his uerbis significauit: »Ego Flaccus uester; secundum exhortationem et bonam uoluntatem uestram aliis per tecta S. Martini sanctarum mella Scripturarum ministrare satago; alios uetere antiquarum disciplinarum mero inebriare studeo; alios grammatice subtilitatis enutrire pomis incipiam; quosdam stellarum ordine, ceu picto cuiuslibet magne domus culmine illuminare gestio, plurima plurimis factus, ut plurimos ad profectum sancte Dei Ecclesie et ad decorem imperialis regni uestri erudiam, ne sit uacua omnipotentis in me gratia, nec uestre bonitatis largitio inanis.« Nihil ergo in hac schola pretermissum est, quod ad excolenda ingenia et ad animos doctrina sacra ac profana imbuendos proficuum esse potuit,  Destituebatur uero schola illa nouiter erecta sufficiente copia librorum, quorum ope tam amplum institutum debite sustineri, promoueri ac stabiliri posset, et eorum maxime quibus Alcuinus in schola Eboracensi erat assuetus. Quapropter in eadem epistola regem rogauit, ut sibi liceat, aliquos ex pueris  remittere illuc, »qui excipiant inde necessaria queque, et reuehant in Franciam flores Britannie: ut, inquit, non sit tantummodo in Euboriaca hortus conclusus, sed in Turonica emissiones paradisi cum pomorum fructibus, ut ueniens auster perflaret hortos Ligeri fluminis, etc.« Ex quibus intelligitur, Alcuinum curam habuisse bibliothece Turonis instruende ad normam nempe illius, »quam Eboraci habuit per industriam magistri sui ac proprium suum sudorem,« et quam ipse descripsit in carmine de episcopis Eboracensibus,  uers. 1535 seqq.

CXII. Eboracum ex regis licentia quosdam Alcuini discipulos abiisse, ad reportandos inde libros desideratos; Eboracenses quoque in iisdem communicandis haud difficiles fuisse credimus. Quia uero tunc temporis ob necessitatem codices quosque singulatim scribendi et ob tarditatem raritatemque scriptorum, exemplaria librorum non ita multiplicia fuere sicut euasere post inuentam artem typographicam, ideo existimamus exemplaria eiusmodi Turonensibus non ad custodiendum, sed ad describendum concessa fuisse, postmodum iterum Eboracum remittenda: quem in finem, et ut posthac bibliotheca Turonensis ditior reddi possit, scriptoribus opus erat qui libros charactere, quantum fieri tunc poterat, nitido, et ad regulas grammatice et orthographie exarare nossent, quales tunc paucos Turonis et alibi reperire fuit. De qua penuria Alcuinus in epist. 85  ad Carolum conqueritur, ita scribens: »Punctorum distinctiones  et subdistinctiones, licet ornatum faciant pulcherrimum in sententiis, tamen usus illorum propter rusticitatem pene recessit a scriptoribus . . . Ego itaque, licet parum proficiens, cum Turonica quotidie pugno rusticitate.« Huic igitur incommodo et defectui ut mederetur Alcuinus, sicut antea in palatio, ita nunc in schola Turonensi maximum laborem initio impendit in docendis primis litterarum elementis, regulis grammatice et orthographie, recteque et emendate scribendi methodo. In hunc finem ad Museum scribentium libros carmen, quod LXuII est nostre editionis , suspendit, quod ipsos continuo, quid in scribendo obseruare debeant, commonefaceret. Ibi monet, ut sacre Scripture uel sanctorum Patrum uolumina descripturi caueant ne propria sua uerba alicubi assuant ac immisceant, ut librorum describendorum correcta exempla exquirant et,

Per cola distinguant proprios et commata sensus,
   Et punctos ponant ordine quosque suo,
 Ne uel falsa legat, taceat uel forte repente
   Ante pios fratres, lector in ecclesia.
Curam uero adhibuit uir piissimus et sollicite cauit, ne quorum mores ipse per studia litterarum reformare intendebat, per libros profanorum auctorum corrumperentur; quapropter uetuit ne sui discipuli se darent lectioni ueterum petarum, pre primis uirgilii, uti colligitur ex narratione scriptoris uite illius de Sigulfo uetulo cap. 10, num. 19, quem Alcuinus reprehendit quod Adalberto et Aldrico uirgilium ad legendum secrete tradidisset, precepti sui transgressor, quod suis ipse discipulis dederat, simul eos commonendo, quod ipsis sufficerent »diuini pete, nec egeant luxoriosa pollui sermonis uirgilii facundia.«

CXIII. Librorum optime scriptorum sufficiente copia hac industria iam comparata, facilior fuit discipulorum instructio, inter quos ipse magister pro cuiusuis capacitate et classe eosdem distribuit et ita  munus docendi omnes illas disciplinas, quas ipse in epistola, supra num. 111 citata, commemorat, prosecutus est. Schola itaque Turonensis breui posthac tempore tam ubique celebrata fuit, ut ad illam, sicut antea ad Eboracensem, undique concurrerent, qui scientiarum desiderio tenebantur. Ibi edocti fuere uiri celeberrimi, qui deinceps per totum, qua late patet et ultra regnum Francie scientiarum semina, que Turonis sub magisterio Alcuini excepere, sparserunt; atque ita schola Turonensis mater exstitit tot aliarum scholarum, que per uaria loca fundate fuerunt. Discipulos hosce beati Alcuini saltem celebriores et magis notos in sequenti capite recenseamus.



CAPUT X. Beati Alcuini discipuli magis celebres in schola Turonensi.

CXIu. Inter auditores Alcuini in schola Turonensi  D. Mabillonius in Elogio, num. 66, numerat etiam Oniam, Candidum, Nathanelem, Witsonem, Raganardum, Waldramnum, Osulfum, Simeonem, postea episcopum Wormatiensem, in epistola 73 laudatum, et Sigulfum, cuius relatu uita beati Alcuini scripta est. uerum hos omnes non in schola Turonensi in Gallia, sed in Eboracensi in Anglia Alcuinum preceptorem habuisse superius cap. 4 diximus: credendum potius quosdam illorum, si non omnes, a magistro suo, petente et permittente certe rege Carolo, ex Anglia adductos primo in schola palatii ac postea etiam in Turonensi illius fuisse coadiutores non discipulos; quod de Sigulfo preprimis constat, quem Alcuinus aliquando seuere castigauit, quod scholaribus ipsius magisterio a se commendatis, contra interdictum suum, uirgilii aliorumque profanorum auctorum lectionem permisisset. uite cap. 10, num. 19, Nathanelem quoque, seu Fridegisum in instruendis uirginibus regiis Lucia et Columba, in palatio, in  quo et Nathanel morabatur, uersantibus uices suas agere iussit, hortatusque est in epistola 135, »ne illis sue decorem sapientie abscondat, sed florentes in eis bone uoluntatis areolas irriget.« Witso, quem ibi D. Mabillonius a Candido distinguit, idem est ac Candidus, quod nomen est Witsonis ascititium, ut alibi obseruamus. Simeon etiam, quem idem uir celeberrimus loc. cit. episcopum Wormatiensem facit, cognomen est Eanbaldi archiepiscopi Eboracensis, sicut ex epistolis in bibliotheca Harleiana nuper detectis didicimus.

CXu. Credibile est, discipulis Alcuini omnes illos magistros, qui Carolo Magno adhuc in uiuis agente et sub initium regiminis Ludouici Pii, scholis seu episcopalibus seu monasterialibus, uel reformandis uel nouiter erectis prefecti fuere, accensendos esse; maioremque eorum partem Turonis studia sua confecisse. uerum deficientibus monumentis illos solum hic recensebimus, de quibus certa exstant testimonia, et qui inter reliquos magis celebres euasere: nimirum  Rabanum abbatem Fuldensem et postea archiepiscopum Moguntinum; Hattonem, illius in abbatia Fuldensi successorem; Hemmonem seu Haimonem episcopum dein Halberstatensem; Samuelem episcopum Wormatiensem; Adalbertum Sigulfi in abbatia Ferrariensi successorem; Aldricum ex abbate Ferrariensi episcopum Senonensem: demum Amalarium diaconum ecclesie Metensis.

CXuI. Rabanum una cum Hattone ab abbate suo Turonos ad Albinum magistrum, gratia discendi liberales artes, directum fuisse, Browerus ex peruetusto codice Fuldensi refert in notis ad Rabani pema XIII. Et Rabanus ipse in prefatione commentariis in libros Regum prefixa profitetur, quod cognomen Maurus a preceptore suo Alcuino acceperit, ait enim se in iis locis que per semet exponit, ad marginem »prenotasse M. litteram, Mauri nomen exprimentem, quod magister, inquit, meus beate memorie Albinus mihi indidit.« Hinc est quod Alcuinus hoc nomine  illum semper compellauerit. Sic in epistolam 111  ad illum directam inscribit: Benedicto sancti Benedicti puero Mauro, et carmen 250 ita orditur:

Hos tibi sancte puer Benedicti Maure camenos
   Albinus uates uersiculis cecinit.
Porro scientias quas Rabanus tunc, Alcuino doctore, didicerat, ipse memorat in carmine quod ipse in persona Alcuini sancto Martino obtulit, et prefixum habetur libris De laudibus crucis; quod inter carmina supposita exhibemus tom. II, carm. 17, in quo Alcuinus ita de Rabano canens inducitur:

Nempe ego cum fueram custos humilisque minister
   Istius ecclesie  , dogmata sacra legens,
Hunc puerum docui diuini famine uerbi
   Ethice monitis et sophie studiis, etc.
Abbas namque suus Fuldensis rector ouilis
   Illum huc direxit ad tua tecta, Pater:
Quo mecum legeret metri scholasticus artem
   Scripturam et sacram rite pararet ouans.
 Exiguo tamen tempore Rabanus Alcuinum Turonis auscultauit, si D. Mabillonii coniectura non fallit, qui libr. XXuII Annalium, num. 12 censet, Rabanum adolescentem iam et litteris utcunque imbutum, ut pote iam anno priore diaconum ordinatum, a Ratgario abbate, cui Baugulfus anno 802 abbatiam cesserat, fuisse Turonos missum; biennio ante beati Alcuini obitum. uerum nichil obstat quominus priori aliquo tempore ab abbate suo Bausulfo, Ratgarii antecessore, illuc mitti potuerit, ibique perstiterit tanto tempore quod ad discendas artes liberales, philosophiam, ethicam et sacram Scripturam sufficere potuit. Certe ex pemate 13 in quo uiro celeberrimo uidebatur hanc Rabani missionem Ratgario acceptam referri, nichil aliud discitur quam quod ex bonitate Ratgarii libros habuerit, et quod eosdem a semet compilatos, postea uero sibi ablatos magna cum modestia repetierit; ita enim ibi canit:

Iam mihi concessit bonitas tua discere libros
    Sed mea paupertas suffocat ingenii.
Me quia quecunque docuerunt ore magistri,
   Ne uaga mens perdat, cuncta dedi foliis.
Hinc quoque nunc constant glosse, paruique libelli,
   Quos precor indigno reddere precipias.

CXuII. Studiorum socios Rabanus in Turonensi academia habuit Hattonem, Haimonem et Samuelem, quos supra nominaui. De Hattone, qui inter litteratos Bonosus cognominatus fuit, id constat ex notis Broweri ad pema 13, ut num. priori diximus. De Haimone idem colligi posse uidetur ex prefatione operis De uniuerso, quos Rabanus ipsi nuncupauit. »Memor sum, inquit, boni studii, sancte pater, quod habuisti in puerili atque iuuenili etate in litterarum exercitio et sacrarum litterarum meditatione, quando mecum legebas non solum diuinos libros et sanctorum Patrum super eos expositiones, sed etiam huius mundi sapientium de rerum naturis solertes inquisitiones, quas in liberalium artium descriptione et ceterarum rerum inuestigatione composuerunt.«  Et ex hoc quidem testimonio constat Haimonem fuisse Rabani condiscipulum; non alibi sane quam ubi ipse Rabanus sacris scientiis et liberalibus artibus in puerili atque iuuenili etate, ut hic loquitur, exercitatus fuit, quod sub Alcuino magistro factum esse locis num. priore citatis ipse testatur. Igitur easdem scientias et artes Haimo etiam sub eodem magistro, iuncto cum Rabano studio, didicit. Nihilominus D. Mab. in Elogio Haimonis Act. SS. sec. Iu, part. I, pag. 619, num. 7, uerba citata Rabani ad Haimonem intelligit de schola Fuldensi, quamuis deinde existimet uerum esse id quod scribit Trithemius, scilicet Haimonem cum Rabano Alcuini auditorem fuisse in monasterio Turonensi. Fuit certe Haimo Rabani in monasterio Fuldensi monastice professionis socius, abbas deinde Hersfeldensis, ac demum  Thiatgrimo in cathedra episcopali Halberstadensi anno 841 suffectus. De Haimone qui inter litteratos more illius cognomen Preclarus tulit, illiusque scriptis uariis consuli possunt D. Mabillonius loc. cit, et D. Riuet, Hist. Lit. de la France, tom. u, p. 111 seqq.

CXuIII. Eisdem Rabani sociis in schola beati Albini Turonis annumerandus est Samuel, postea factus abbas Lauresheimensis, atque inde anno 838 ad episcopatum Wormatiensem promotus retento regimine sui monasterii, ut tradit D. Mabill. lib. XXXII Annal., num. 3. Amborum namque communem fuisse preceptorem Albinum ipse Rabanus testatur carm. 21 in his uersibus:

Quod quondam docuit Albinus rite magister,
   Hoc pectus teneat, hoc opus omne probet.
Fuit uero hic Samuel Rabani in schola Fuldensi conlector, sicut antea illius in schola Turonensi condiscipulus, quod ex sequentibus uersibus eiusdem carminis patet:

 Quondam namque meum gaudebam te esse sodalem,
   Inter lectores, frater amate mihi.
Subdit uero:

Nunc quoque te gratulor retinere iura magistri,
   Crescere uirtute, patris habere locum.
Quibus innuitur quod Samuel iam abbas et episcopus munus docendi retinuerit et exercuerit pater simul et magister. Mabill. in Elogio beati Rabani § 3, num. 10. In epistola 143 Alcuinus scribens ad quemdam filium seu discipulum suum, ait, quod olim sub eius nomine et condiscipuli sui Samuelis composuerit epistolam De benedictione patriarcharum. Nullus dubito quin hic idem sit Samuel de quo hic agimus; quis uero ille fuerit eius condiscipulus, ignotum. Laudat Alcuinus illius deuotionem, sancte sapientie decorem, et eam addiscendi studium; »quod maxime, inquit, tuis modo competit annis uel pro eterne uite beatitudine, uel pro secularis honore.« Fuit igitur hic Alcuini filius homo secularis; quod impedit, quominus  illum Rabanum fuisse certo affirmemus.

CXIX. uite beati Alcuini scriptor num. 14 Adalbertum inter illius discipulos abs dubio in schola Turonensi recenset, aitque eum cum Raganardo et Waldramno, ultimo iam uite illius tempore assidue, quantum illi a Sigulfo, cuius discipline suberat, concedebatur, Alcuino adhesisse. Adalberti socius fuit Aldricus. Ambos Alcuinus Sigulfo sub sua tamen directione erudiendos tradidit; quibus cum idem Sigulfus uirgilium se secretissime legere concessisset, eumdem acrius reprehendit, ut ibidem legitur num. 19. Adalberto Sigulfus cum usque ad senium sub habitu canonico laudabiliter uixisset, cum consensu fratrum, Ludouico imperatore annuente, sponte regimen abbatie Ferrariensis cessit, monachicam religionem assumpsit, et huic suo discipulo, posthac subiici uoluit, ut scribit Lupus in epist. 29. Adalberto post quartum regiminis sui annum demortuo Aldricus unanimi fratrum consensu abbas electus est, cui  electioni Ludouicus imp. assensum prebuit et fauorem, uti refert anonymus uite beati Aldrici scriptor apud Mab. Act. SS. Ben. sec. Iu, pag. 570, num. 11. Contigit hec electio anno 822, uti ex litteris Ludouici Augusti probat idem D. Mab. lib. XXIX Annalium, num. 30, pag. 473, quamuis illam, in obseruationibus preuiis ad eamdem uitam beati Aldrici num. 4, circiter annum 824 contigisse existimauerit. Aldricus iste »sub Alcuino abbate, magistro litterali, uti legitur in eius uita num. 4, in monasterio Ferrariensi monachalis discipline suscepit insignia.« Illum Ludouicus Aug. ob famam pietatis et eruditionis preceptorem palatinum constituit. uero admodum simile est anonymum uite Alcuini scriptorem eam lucubrationem aggressum fuisse Aldrico quem tunc superstitem fuisse scribit num. 19 hortante; que etiam coniectura est D. Mabillonii, obseruat. preu.  in uit. beati Alcuini num. 1. Ex quo loco constat uitam illam scriptam fuisse post annum 822, quo Aldricum monasterii abbatem electum fuisse diximus; sed tamen ante annum 829, quo sublimatus est ad archiepiscopatum Senonensem, uti probat D. Mabillonius in not. ad num. 13, uite Adalrici, ubi plura uideas de laudabilibus gestis et sanctitate eiusdem.

CXX. Inter celebriores demum discipulos Alcuini collocandus est Amalarius Metensis presbyter et monachus; talem enim ipsemet se profitetur in libro de Ordine Antiphonarii cap. 58, ubi »quando, inquit, uidebar puer esse ante Albinum doctissimum magistrum totius regionis nostre,« an Turonis, an in palatio, incertum. Scholas tamen palatinas Amalarius moderatus est post Alcuinum, Claudio Hispano ad sedem Taurinensem per Ludouicum Augustum promoto, uti ostendit D. Mab. in prefat. ad sec. Iu Ben. num. 181 et 182. Hunc Amalarium, qui inter litteratos Symposius cognominatur, distinguendum esse ab archiepiscopo Treuirensi eiusdem nominis  consentiunt nunc omnes eruditi; de quo et de scriptis Amalarii Metensis legi merentur, que post D. Mabill. de illis doctissime commentatus est D. Riuet tom. Iu Hist. Lit., pag. 531, cui addendus D. Ceiller, Hist. des Auteurs sacrés, tom. XuIII, pag. 552 seqq.

CXXI. Exstat inter carmina Alcuini sub num. 268 epitaphium Pauli monachi, qui in monasterio sancti Martini sacris litteris imbutus est, ut ibi legitur; simul uero refertur Paulum uixisse septenas decades seu annos septuaginta; in qua etate uix credibile est ipsum ab Alcuino annis haud superiore litteris imbutum fuisse; aut dicendum Alcuinum epitaphii illius, quod D. Mabil. ualde scabrosum appellat, non fuisse auctorem. Si quis tamen Paulum hunc Alcuini discipulum haberi uelit, eo sensu id admitti potest, quod sub Alcuini obedientia et magisterio spirituali in predicto monasterio uixerit, uir iam annosus, quando Alcuinus illius regimen suscepit. Plures Alcuinum in illa celebri schola discipulos habuisse certissime credendum  est, cum illa quasi parens habeatur tot aliarum scholarum, que postea in toto Francorum regno per Alcuini discipulos institute uel restaurate fuerunt. uerum non alios hic referre uolui quam illos quorum certa exstant documenta, et qui maiorem nominis celebritatem apud posteros sunt adepti.

CXXII. Nonnulli scriptores beatum Alcuinum non tantum in palatio et in monasterio Turonensi, uerum etiam alibi in Francia, nempe Parisiis, Fulde, in monasterio sancti Galli, ac apud Suessionas, imo etiam Rome litteras docuisse existimabant. Et quidem Io. Trithemius lib. II de uiris Illustribus Ord. S. Ben. cap. 26 de Alcuino scribit: »Hic iussu Caroli studium Parisiense a Roma translatum primus instituit, ubi multos etiam ex monachis discipulos insignes educauit.« Et tom. I Chron. Hirsaug. pag. 11 ait, Albinum preceptorem Caroli Magni imp. in monasterio Fuldensi consuetudinem introduxisse, ut monachis preficerentur doctissimi preceptores, qui  eos non solum in Scripturis diuinis, sed in omni quoque litteratura secularium studiorum instruerent, etc. uerum utraque hec assertio nullo ueteri nititur testimonio; et nec in uita nec in scriptis Alcuini ullum reperitur uestigium, quod ipse per illud tempus quo in Francia moratus est, uel Parisiis uel Fulde, uel alibi in eodem regno scholas rexerit, preterquam Turonis et in palatio regio. Schola quidem palatii cum aula non uno loco fixa, sed inambulans fuit, uti superius notauimus; ab eo tamen tempore quo Alcuinus ex Anglia ad Carolum uenit, usque ad illud quo ipse in monasterium sancti Martini translatus est, aula non uel semel apud Parisios uidetur constitisse, ut dicit D. Mab. libr. XXu Annal., num. 15. Fratres Fuldenses quidem ipse aliquando inuisit et ab iis benignissime cum omni gaudio susceptus est, uti scribit initio epist. 192 , magistrum uero schole illius fuisse, ne uerbo quidem insinuatur. Quo tamen tempore illis uaria consilia pro studio litterarum  promouendo dare, et auctor illius apud Fuldenses consuetudinis esse potuit, cuius loco cit. meminit Trithemius. Simile quidpiam contingere potuit in monasterio S. Galli, apud Suessionas et alibi. Demum Rome aliquando Alcuinum diutius moratum fuisse, aut scholarum rectorem egisse nullibi legitur. Bina quidem uice illuc profectus est semel cum magistro suo litterarii profectus gratia; et iterum legati munus obiens ad impetrandum pallium pro Eanbaldo Eboracensi nuper electo: his tamen negotiis confectis rursus in patriam rediit, ut alibi diximus.



CAPUT XI. Alia facta beati Alcuini Turonis.

CXXIII. Postquam beatus Alcuinus scholam monasterii Turonensis, optima docendi discendique methodo instructam, admodum celebrem reddidit, ac plurimos scholares, ab exteris etiam regionibus uenientes, studiis litterariis apprime excoluit, fratrumque ibidem degentium animos ab otio ad labores, et  a uite laxitate ad regularem obseruantiam arctioremque disciplinam adduxit, ad se etiam pertinere existimauit ut operi tam feliciter cepto firmitatem in futura tempora procuraret. Quapropter de bonis quoque temporalibus, sine quibus communitas religiosa, studio litterarum et exercitio pietatis unice intenta, conseruari minime potest, sollicitus a regia potestate chartas ac priuilegia impetrare curauit, quibus bona, possessiones atque immunitates, uel antea iam concesse, aut imposterum concedende ita firmarentur, ne fratres eiusdem monasterii in quieto illarum usu unquam a quouis hominum turbari possent.

CXXIu. Confisus igitur solertissimus paterfamilias de summa, quam multoties expertus est, Caroli Magni clementia omnes antiquiores chartas priuilegiorum, immunitatum atque donationum pro ecclesia S. Martini, ad alimenta pauperum et ad stipendia monachorum olim traditas, et manibus regum antecessorum, ipsiusque Pippini Caroli Magni genitoris  roboratas, conquisiuit, easdem regi relegendas exhibuit, et ut ipse easdem sua quoque auctoritate firmare dignaretur, suppliciter petiit. Non defuit rex erga sacras huiusmodi fundationes semper largissimus, piis hisce magistri sui petitis. Amplissimum igitur preceptum, seu, ut uocant, diploma expediri iussit, quo non tantum que prius ab antecessoribus suis aliisque benefactoribus pro illo monasterio collata fuere confirmantur, et de nouo in regiam tutelam recipiuntur; uerum etiam sub graui mulcta inhibetur, ne uel fiscus regius, uel queuis alia iudiciaria potestas quidpiam aduersus illa priuilegia et monasterii eiusdem bona ac possessiones attentare presumat, etc. Exhibemus precepti huius exemplum tomo II editionis nostre, quod Lauduni datum censetur ab aliquibus circa initium adepte ab Alcuino abbatie; ab aliis uero anno 800, et ea fortassis occasione impetratum qua Carolus Magnus anno eodem orationis causa Turonis fuit, prout referunt  illius temporis annaliste.

CXXu. Eodem anno, regni scilicet Francici 32, Longobardici uero 27, mense Iunio, ad Alcuini instantiam data fuere alia duo precepta pro monasterio Cormaricensi, cuius pariter regimen Alcuinus, post Itherii primi illius fundatoris obitum, a Carolo accepit. Itherius siquidem anno 791 in pago Turonico ad Angerem  fluuium loco ameno, qui ab antiquis Cormaricus appellatus est, cellam sancti Pauli condidit, decreuitque ibi ecclesiam in honorem sancte Trinitatis construere cum tribus altaribus, multasque res et possessiones pro stipendio fratrum ibidem Deo seruientium et consolatione peregrinorum donauit, uti legitur in charta eiusdem Itherii apud D. Mab. in appendice tomi II Annal., pag. 714, num. 32. Ibi rogat successorem mox futurum et post eum succedentes abbates, ut, que ipse disposuit, et nondum ad perfectum perducere potuit, ipsi ad diuinam Omnipotentis laudem, et incrementum ipsius  celle perficiant atque conseruent, et augere potius uelint, quam aliquid de rebus illi collatis subtrahere.

CXXuI. Hanc piissimi sui decessoris admonitionem beatus Alcuinus haud negligendam esse censuit. Quapropter adepta abbatie sancti Martini prefectura, a qua cellam Cormaricensem dependere uoluit Itherius, curam suam eo impendit, primo ut omnia bona et possessiones ad illam cellam collate regia auctoritate in perpetua tempora stabilirentur; secundo ut idem locus traderetur monachis regulam sancti Benedicti professis. De huius monasterii constructione iam antea ipse rex Carolus egerat per ipsum, puto, Itherium cum Adriano I papa, ac postea etiam cum Leone illius successore per Angilbertum, uti colligitur ex epist. Caroli ad Homerum, quam dedimus tom. II, in Appendice 1. De eadem re aliquoties Alcuinus quid Rome uel in aula ageretur, ab Aquila suo in epist. 52  et 55 , anno 797 datis instrui desiderauit. Alcuinus ergo a Carolo  Magno licentiam impetrauit in eadem cella S. Pauli constituendi monachos, qui regulariter secundum sancti Benedicti statuta uiuerent; ab eodem rege etiam obtinuit primo, ut idem locus semper monasterio S. Martini Turonensis, eiusque abbatibus unitus et subiectus permanere deberet; secundo, ut bona ad illum locum donata aut imposterum donanda inuiolata illi conseruarentur. In alio precepto Carolus ad preces Alcuini priuilegium concessit, »ut monachi sub regula sancti Benedicti in illo monasterio degentes libertatem haberent duas naues per Ligerim fluuium, etc., huc illucque pro necessitatibus dirigendi, ita ut nullum teloneum inde soluere tenerentur.« Utrumque hoc preceptum datum est anno 800, mense Iunio, Turonis, quando nempe Carolus, ut supra diximus, orationis gratia ibidem morabatur.

CXXuII. Primos monasterii huius incolas, qui ibi regulam sancti Benedicti profiterentur, Alcuinus accepit e Gothia beati Benedicti abbatis Anianensis  discipulos, quod ipse amicissimo suo Aquile in epist. 92  his uerbis intimauit: »Nouiter congregationem quamdam feci, quasi octauo milliario a monasterio sancti Martini, monachice uite et regularis religionis, primo ex fratribus de Gothia, ubi Benedictus abba regularem constituit uitam. At nunc uolente Deo aliqui ueniunt sancta se deuotione mancipantes.« Cuius institutionis etiam Ardo sancti Benedicti Anianensis discipulus in eius uita mentionem facit, apud Mabill. Act. SS. Bened., sec. Iu, part. I, pag. 205, num. 36, his uerbis: »Alcoinus quoque ex genere Anglorum, ordine leuites, sapientia clarus . . . audita expertaque uiri Dei sanctitatis fama, inuiolabili se illi caritate coniunxit, ita ut ex suis epistolis ei sepe directis aggregatis in unum unus conficeretur libellus. Datis itaque illi muneribus postulat obnixe sibi monachos dari. Cui cum protinus uenerabilis Pater assensum prebuisset, equos misit, qui eos ferrent: quos in monasterio, cui nomen Cormarine,  quod edificauerat, collocauit. Fuere et hi, ut reor, uiginti cum prelato sibi magistro. Ad quorum bonum conuersationis exemplum magna est aggregata multitudo monachorum;« et quidem cum tam celebri augmento, ut anno septimo Ludouici Augusti, Caroli Magni filii iam quinquaginta monachi ibi numerarentur, quibus ab eodem imperatore illo anno 820, primum potestas facta est abbatem ex suis secundum regulam sancti Benedicti eligendi, cum consensu tamen abbatis et congregationis S. Martini: quod deinceps ab Urbano II papa anno 1096 in concilio Turonensi ita confirmatum fuit, ut electus abbas Cormaricensis de beati Martini sepulcro baculum sumere deberet; eoque defuncto idem baculus ad eumdem locum referri, ad perpetuam eius subiectionis memoriam; prout legitur in pontificiis litteris, tom. I Spicilegii, apud Mab. Elogii beati Alcuini num 57, pag. 176.

CXXuIII. Ex his que de introductione monachorum  Benedictinorum in monasterium Cormaricense retulimus, refellitur coniectura uiri celeberrimi D. Caroli le Cointe, qui tom. uI Annal. eccles. Francorum, anno 791, num. 50, scribit: »Sub preposito  uixerunt canonici; monachi uero, qui relaxari noluerant, sub strictiori regula remanserunt, ita tamen, ut abbate communi uterentur utrique omnes, et uni parerent omnes, pro suo quisque instituto. Inde Itherio abbati occasio data condende apud Cormaricum celle, ubi monachos constituit, atque dotauit, ut docet carta superius descripta,« Itherii nempe, cuius supra num. 125 meminimus. Idem uir doctissimus le Cointe ibid., num. 52, postquam optime refellit fabellam de fratrum San-Martinianorum exterminatione facta ab angelo una nocte, subdit: »Ceterum ex quo Cormaricense monasterium constructum ac dotatum fuit, illuc monachi San-Martiniani confluxerunt; et Turonis in ede San-Martiniana soli remanserunt canonici.« Enimuero, etsi largiri uelimus D. Cointio  in monasterio S. Martini sub Itherio abbate simul conuixisse monachos atque canonicos; largiri tamen non possumus eumdem abbatem cellam Cormaricensem eum in finem construxisse, ut in illam transferrentur monachi hactenus in monasterio Turonensi sub strictiori regula consistentes; atque his eo translatis solos canonicos ibidem remansisse. Certe etiam post Itherii obitum, Alcuino illius monasterii sancti Martini regimen obtinente, fratres illic degentes pene omnes regule monastice fuere addicti, ut iam alibi ex D. Mabillonio ostendimus, et ex precepto Caroli Magni pro eodem monasterio supra citato, dilucide patet, in quo nulli prepositi uel Canonici, sed solum abbas et monachi memorantur. Deinde ex testimonio Ardonis, atque ex ipsa epistola Alcuini ad Aquilam priori numero exhibitis demonstratur, monachos Cormaricum non ex monasterio S. Martini, sed e schola S. Benedicti Anianensis fuisse assumptos; non ab  Itherio, sed ab Alcuino ibi constitutos: »Nouiter, inquit Alcuinus, congregationem quamdam feci . . . primo ex fratribus de Gothia, etc.;« non ergo prius eos ab Itherio introductos inuenit.

CXXIX. Ex monachis, quos beatus Benedictus abbas Anianensis Cormaricum misit, unus memoratur Sigulfus, qui propterea distinguendus est a Sigulfo Alcuini discipulo ex Anglia adducto, ut iam alibi monuimus. Huius uero Sigulfi Cormaricensis meminit uite Alcuini scriptor cap. 11, num. 20, fraudem referens ductorum et corruptorum uini, ab Alcuino pro fratrum Cormaricensium, quos diligebat, solatio submissi, quam fraudem Alcuinus, usus officio eiusdem Sigulfi, deprehendit et redarguit. uenit posthac beatus Alcuinus identidem ad illud monasterium, scholasque ibi institutas inuisit, uti colligitur ex carmine olim inter Alcuiniana sub num. 222 edito, nunc ad dubia reiecto, tom. II nostre edit., ubi uideas nostras notas. In alio carmine, quod inter genuina  Alcuini exhibemus sub num. 106, item tom. II, cella Cormaricensis pre magnis urbibus laudatur ob studia litterarum et uite temperantiam ac sobrietatem. Subsistit hoc monasterium etiamnum sub celeberrima congregatione Benedictina sancti Mauri, ut testatur D. Mabillonius in Elogio beati Alcuini, num. 57. uerum de his plura commentari non est huius loci.

CXXX. Paulo ante obitum, uti censet D. Mabillonius Annal. lib. XXuII, num. 30, beatus Alcuinus, in celeberrimo loco pagi Tricassini inter duos pontes et duas aquas Sequani, Duodecim Pontes appellato, xenodochium seu hospitales, ut uocant, domos, in gratiam pauperum, maxime uero peregrinorum instituit ditauitque: cuius fundationis litteras ab Alcuino confectas exhibet idem Mabillonius in cit. Elogio num. 59, quas, ne quidpiam ad opera ac pietatem tanti uiri pertinens desiderari possit, huc referre placuit.


 Littere donationis beati Alcuini pro xenodochio Duodecim Pontium.

In nomine Domini, qui regnat in perpetuum.

Ego Alcuinus, licet indignus, rector atque gubernator monasterii rerumque sancti Martini preclarissimi confessoris Christi, has litteras iussu et decreto Domini Caroli serenissimi imperatoris dictaui, ne in posterum a successoribus meis uel a qualicunque persona partibus subter insertis ualeat fieri deinceps ulla inquietudo. Decreui siquidem Deo Christo inspirante, Dominoque Carolo fauente, hospitale in loco celeberrimo, qui uocatur XII Pontes, ad susceptionem peregrinorum ob eleemosynam construere prefati domni imperatoris, prolisque eius et omnis eius prosapie ac statu exercitus Francorum. Quod ita et feci, accipiens a domino meo terre portiunculam inter duos pontes et duas aquas Sequane fluminis, sicut in sua auctoritate infra terminationem continetur:  in qua construxi oratorium beatissime Dei genitricis Marie, hospitalesque domos ad perpetuam peregrinorum susceptionem, ut prefati sumus. Addidit quoque inidem dominus meus cum conscriptione et instrumento litterarum, sanctique nominis sui auctoritate, terram in Rhemense Campania decem manentium, ubi dicitur Marmorico uilla. Sed et Leotardus uir nobilis ex suo proprio tradidit in eleemosynam sibi perpetuam terram et possessiones duobus in locis, id est, in Ferroco et Marniaco. Sed et Frambertus presbyter aliquid tradidit in loco qui dicitur Brituaria. Suus quoque nepos, nomine Marato, sub uenditionis titulo in loco, qui dicitur Mariniaco, cui dedi quatuor libras argenti. Deinde per auctoritatem domni imperatoris tradidimus ad eumdem locum, in loco, ubi dicitur Patiaco et uilla Dofio et Muerneto, sicut in donatione ordine continetur: et in alio loco, ubi dicitur Patiaco super Igrua seu et in Curcella et in uilla Cauanno, quod Sigbertus et eius parentes sancto Martino delegauerunt. In  uilla quoque Collorio et in ualle Flauiacense atque Muilliare, que Adalbertus filius Beringarii ad uicem Germani sui Ermenfredi partibus eiusdem sancti delegauerunt, sicut in legalibus singulis donationibus continetur, ad ea loca aspicientes uel pertinentes, omnia ex omnibus. Alii quoque homines ingenui illis habitantes in partibus dederunt portiunculas terrarum perpetuo iure in locis diuersis, ut est in monte Gratiano, etc. Hec omnia legitime possessa atque habita ad prefatam pertinentia Ecclesiam beate Marie, ratione infra scripta interposita, perpetuo iure ob eleemosynam Domini nostri atque meam trado ideo Iesu Christo et sancto Martino, ad pauperum perpetuam susceptionem, ut solatia ibi iter agentes habeant perpetua consuetudine, secundum possibilitatem et benedictionem Domini, quam credo per intercessionem beate Marie et sancti Martini daturus est loco illi, rebusque ad eum pertinentibus, per eleemosynam Domini mei regis Caroli, eiusque  perpetualiter prolis, regumque Francorum, atque in remedium anime mee, et prosperitatem successorum meorum, sancteque familie sancti Martini salutem. Obsecrans per nomen et maiestatem sancte Trinitatis, atque per sanguinem redemptionis nostre, nec non et per terribile iudicium, in quo rationem redditurus est unusquisque fidei sue et omnium operum suorum, ut hec domini mei traditio meaque donatio, atque ibi susceptio peregrinorum fiat eternaliter firma et inuiolabilis perpetuo iure sub defensione et dispensatione abbatum sancti Martini maneat, et hec in beneficio alicui non tradatur, sed fidelibus Deumque timentibus in ministerium sub regimine deputetur. Quem specialiter obtestor per sancte crucis sancteque Trinitatis communionem, ut fideliter prouideat, dispensareque faciat pauperibus, quidquid in illis terrarum portiunculis Dei benedictio fecerit fructificare, faciat et omnibus tam presentibus quam futuris principibus, potestatemque agentibus,  ut postquam domini nostri amantissimi imperatoris auctoritatem atque meam legere audierit, ut sine perturbatione nostre decretum uoluntatis stabile faciat permanere: quatenus et ipse particeps mereatur effici huius benedictionis in eternum, nobiscum credens, quod crediturus huic assertioni consentiens, sibi eque per Dei misericordiam in eleemosynam proficere, sicut et mihi, qui hec, auxiliante Deo, primusque omnium disposui fieri. Larga est et benignissima bonitas Domini et Redemptoris Dei nostri, qui unicuique bone uoluntatis et integre fidei redditurus est mercedem perpetuam. Hec sola chartula in omnibus locis et placitis pro ecclesiasticis donationibus, cessionibus, prestariis et uindicationibus, sufficere potest, tametsi sub presentia fidelium Deique cultorum perlecta fuerit, quos adiuro per nomen eterni Dei et sue redemptionis auctoritatem atque baptismi gratiam, quam ab ipsis cunabulis percipere meruerunt, ut quicunque hanc audierit scripturam, assensum prebeat,  iuxta suam possibilitatem uel potestatem sibi collatam, huic nostre donationi, ne forte si non fecerit, ratiocinaturus cum sancta Maria et sancto Martino me accusante; sed ad uicem pauperum et peregrinorum, rationem sue damnationis percipiat in iudicio futuro, cum uenerit Christus in maiestate sua iudicare omnes actus humanos. Que charta ut . . . . . . cum suis possessiunculis ab omni comitum, uicariorum, et iudicum, totiusque potestatis impedimento et obnoxiatione maneat, et ut robustius credatur, Dominus meus manu sua, meliusque cera annuli sui subterfirmare dignatus est, ne aliquis eam sacrilegus uel temerarius quidquam eorum, que in ea inserta sunt, irritare presumat.

CXXXI. Has litteras Mabillonius edidit Act. SS. sec. Iu Bened., p. 177, ibique sequentem notam addidit: »Nulla temporis nota in membrana ex qua hoc exemplum transcriptum est. Xenodochium istud postea Ingelwinus abbas Martinianus attribuit monasterio  Cormaricensi, quo monachi ipsius cenobii et ipsum in pristino statu restituerent, et pauperes ibi iuxta priorem prefinitum numerum, uigenarium scilicet, semper in omnibus uictualibus et ceteris studiis fulcirent, atque ob paganorum insecutionem inibi perfugium sue salutis habere possent, ut legitur in diplomate Caroli Calui dato uermeriis XIII Kal. Iulii, indict. 13, anno 25 regni eius. Nunc in eo loco, qui Pontes  dicitur, est prioratus abbatie Cormaricene subiectus«. Has litteras idem Mabillonius Annal. Bened. lib. XXuII, n. 30, refert ad annum 804, et paulo ante obitum suum ab Alcuino datas fuisse censet.

CXXXII. Demum uir beatus, diligens decorem domus Dei, et sacrarum reliquiarum cultor deuotissimus sacris edibus reficiendis, struendisque oratoriis operam impendit, prout ipse scribit in epigrammate 116, in his uersibus:

Hec, tu quam cernis, preparata domuncula, lector,
 Relliquias propter sacras iam condita constat, . .
Iusserat Albinus uates hec tecta parare.
Et in Epigrammate 118 ita canit:

Albinus ueniens peregrino uatis ab orbe . . .
Hic diruta diu camerarum culmina iussit,
Ut cernis, lector, totam renouare per aulam.
Hic loca relliquiis statuens aptissima sacris,
Sanctorum requies certos ut haberet honores
Ut decet in terris uenerari sancta piorum
Quos Deus in celis uoluit regnare per euum.

Que hic de dirutis camerarum culminibus dicuntur, de cameratis basilice Turonensis oratoriis intelligi uult D. Mabillonius lib. XXuII Annal., pag. 361.



CAPUT XII. Beati Alcuini corporalis infirmitas et abdicatio prefecture.

CXXXIII. Quamuis beatus Alcuinus, postquam per  indulgentiam augusti sui discipuli ac benefactoris munificentissimi ab aula ad monasterium suum Turonense discessit iam a frequentioribus aule negotiis et curis secularibus fuerit liberatus, necdum tamen ibidem illa quiete frui illi licuit, ad quam diu suspirabat, et quam sibi senio grauato necessariam esse existimabat ad negotium omnium maximum anime nempe sue serio tractandum, rationesque uite sue transacte ineundas, ut sibi uiam pararet in occursum Domini, districti Iudicis. Enimuero plurimis etiam in hoc suo secessu laboribus occupatus, imo distentus fuit, qui illum de quiete ad quam suspirabat, uix cogitare permittebant. Scholarum studiique litterarii restauratio; uariorum tractatuum in sacram Scripturam de Christianis dogmatibus, de doctrinis moralibus, etc., compositio; exemplarium sacre Scripture correctio; discipulorum ad ipsum concurrentium instructio; epistolarum in rebus sepe magni momenti ad reges, episcopos, principes, monachos,  discipulos, amicos exaratio; discipline religiose apud Turonenses reformatio; ecclesiarum ac reliquorum monasteriorum sue cure creditorum sollicitudo uix horam reliquere uacuam, quam sibimet, suis commodis ac quieti posset impendere. Insuper a rege Carolo, qui illius consuetudine summopere delectabatur, nunc uariis questionibus enodandis fatigabatur; nunc pro consiliis eius exquirendis ad palatium uocabatur: quod tandem uiro seni et laboribus fracto, multis corporis infirmitatibus sensim accedentibus, perquam graue accidit; de qua re aliquoties in epistolis suis conqueritur, et ut apud S. Martinum quiete optata frui sibi permittatur, a rege deprecatus est. Sic in epistola 81 , data, ni fallimur, anno 799, supplicat, ne longum ac laboriosum iter, Romam futuro anno a rege ad dissidia Romanorum componenda suscipiendum, quod iam hoc anno rex post Leonis pape aduentum ac reditum constituerat; et ad quod ipse quoque a rege inuitatus fuerat, subire cogatur. »Nullatenus, inquit,  infirmum et quotidianis fractum doloribus corpusculum mee fragilitatis illud iter perficere posse arbitror. Desiderium iam habuissem, si potestas esset peragendi.« Illud ipsum suum desiderium atque egritudinis impedimentum postea etiam significauit Aquile seu Arnoni archiepiscopo Salisburgensi in epist. 92 , ubi dolorem suum exprimit, quod ab hoc itinere et ab optata diu occasione Leoni summo pontifici tot modis afflicto suis officiis inseruiendi, corpusculi sui fragilitate, multis molestiarum sarcinulis pregrauati, impediatur.

Deest illa Caroli regis epistola, qua Alcuinum ad iter Romanum, anno 800 secum ineundum, inuitauit; deest pariter altera eiusdem, qua Alcuino ab illo itinere sese excusanti exprobrat, quod fumo sordentia Turonorum tecta Romanorum auratis arcibus preponeret; utriusque tamen Alcuinus meminit in epist. 93 . Acquieuit nichilominus rex magistri sui precibus, mandans tamen, ut ipso apud S. Martinum  quiescente pueros suos, seruos scilicet ac uasallos, uti interpretamur, qui munera eius deferrent, ad comitatum eiusdem itineris mittat, ad quod Alcuinus magna cum confidentia in regis clementiam respondit ibidem: »De pueris uero nostris, quos pedibus paternis Romam pergere precipis, uelim scire quando uel ubi uel quibus comitantibus uestre beatitudini occurrere debeant. . . Fateor quidem, uobis iubentibus et iuuantibus laboris mei possunt inire sudorem. Munera uero mea illis necdum concedo, que uestra frequenter largitate accipere solebam.«

CXXXIu. Alcuinus ergo hac uice in monasterio suo quietus permanere permissus, etiam de adiutoribus in regimine monasteriorum sibi ex discipulis suis eligendis, ac de deponendo penitus onere pastoralis cure consilia iniit, quo nempe liberius ad mortem, quam assidue ante mentis oculos suspectam habebat, se prepararet. Id faciendi licentiam a rege petiit et impetrauit. Ea de re amicissimo suo Aquile in  epist. 176 , que data est anno 800, postquam Felix Urgellitanus in concilio Aquisgranensi anno preterito heresis conuictus et postea cure ac custodie Laidradi episcopi Lugdunensis traditus fuit, scripsit his uerbis: »Deinde ut scias quanta misericordia mecum a Deo peracta est; nam rebus omnibus, que habui per loca diuersa, adiutores mihi ex meis propriis filiis elegi, annuente per omnia suggestionibus meis domino meo Dauid.« Quod ipsum in epist. 175  dilectis suis discipulis Calwino et Cuculo intimauit, scribens: »Nos uero, sicut dixi Cuculo, deposito onere pastoralis cure quieti sedemus apud sanctum Martinum, spectans, quando uox ueniat: aperi pulsanti, sequere iubentem, exaudi iudicantem.« In illa partitione monasteriorum, cenobium San-Martinianum obtigit Fredegiso seu Fridugiso diacono, cognomento Nathaneli; monasterium uero Ferrariense Sigulfo uetulo, de quibus supra cap. 4 plura diximus. Mirum uero est, inquit D. Mabillonius  in Elogio, cap. 10, num. 62, cur utrumque illud monasterium canonicis duobus commisit. Nam Fridugisus et Sigulfus canonici erant tametsi Sigulfus canonicum habitum postea mutauit, ut scribit Lupus in epist. 29. In cellam S. Iudoci successit Alcuino Warembaldus, cui priuilegia Leo III papa confirmauit, uti legitur in Gallia Christiana, tom. Iu, que tamen cella deinceps sub Lupo abbate monasterio Ferrariensi restituta et unita fuit, ut ex epist. 61 eiusdem Lupi ad Guigmundum refert D. Mabillon. libro XXXIII Annal., num. 76. Abbatum qui proxime post eumdem Alcuinum monasterio S. Lupi Trecensis prefuerunt, hodie nomina desiderantur, ut ait le Cointe, tom. uII, ad an. 804, num. 66.

CXXXu. Idem uir celeberrimus Cointius l. c., n. 67, scribit a neotericis in controuersiam uocari, utrum Alcuinus ad obitum usque functus sit abbatis officio; an uero senio et egro corpore fatigatus ante hunc 804 annum, quo decessit, inter suos discipulos monasteria sibi commissa diuiserit. Ipse D. Cointius  illorum opinioni astipulatur qui Alcuinum aiunt usque ad obitum suum monasteriorum illorum regimen retinuisse; quod uir doctus probare conatur ex uariis epistolis ab Alcuino annis 800, 801, et serius ad Carolum scriptis, in quibus quidem a secularibus negotiis expediri se uelle significauit; de suscipiendo uero monachatu aut abdicandis abbatiis nullum adiecit uerbum; imo inter canonicos San-Martinianos et uiuere et mori uelle desiderauit. »Quapropter onera seculi, pergit Cointius, num 69, quorum partitionem in discipulos post crebras postulationes tandem obtinuit, distinguenda sunt a cenobiorum administratione, que secularibus occupationibus accenseri non debet, nisi facta collatione cum priuata tranquillaque monachi uita.« Addit uir doctus, Sigulfum uetulum, qui post Alcuinum Ferrariensem abbatiam obtinuit, Turonis, unde monasterium illud procul dissitum est, teste uite Alcuini scriptore, Alcuino usque ad obitum adfuisse. Monasteria ergo  que commissa fuerant Alcuino ante huius obitum inter discipulos a Carolo imperatore diuisa non existimamus.

CXXXuI. uerum his difficultatibus, que obmouet celeberrimus hic scriptor, non obstantibus, inherendum esse credimus testimoniis superius ex epistolis 175  et 176 , quas nunc primum editas D. Cointius non uidit, relatis; quibus docemur Alcuinum quatuor aut tribus saltem annis ante obitum suum non tantum ab occupationibus secularibus, uerum etiam ab onere pastoralis cure, que certe ab administratione cenobiorum haud distinguenda est, fuisse expeditum, et in electos in adiutorium discipulos curam quoque pastoralem seu directionem animarum transtulisse. Nec difficultatem habet quod Sigulfus, cui in illa partitione Ferrariensis abbatia procul Turonis distans collata est, ultimis uite Alcuini annis, atque etiam illo ipso die quo ipse e uita migrauit, Turonis commoratus sit; sicut enim Alcuinus  eamdem abbatiam multis annis absens administrauit, ita idipsum Sigulfus facere, aut saltem aliquoties ad magistrum suum, summopere illi affectum uenire ac presertim in ultimo agone, ipso forte Alcuino postulante, assistere potuit. Nec fauet opinioni D. le Cointe, quod Alcuinus in epistolis ad Carolum anno 800 ac serius scriptis nullum uerbum de suscipiendo monachatu, aut abdicandis abbatiis adiecerit, sed inter canonicos San-Martinianos uiuere et mori desiderauerit: enimuero ex testimonio uite ipsius scriptoris habemus, quod diu antea desiderium habuerit, quietam et tranquillam uitam inter monachos S. Bonifacii Fuldenses ducendi; et quod monasteriis suis inter discipulos diuisis deinceps uitam duxerit »monastice haud inferiorem, unice ieiuniis, orationibus, carnis mortificationi, eleemosynis, psalmorum ac missarum celebrationi, aliisque uirtutibus intentus, quibus possibile est humanam ornari naturam.« uite cap. 8, num. 14. Nullibi etiam scribit Alcuinus, ut pretendit D. le Cointe, quod desideret et uiuere et  mori inter canonicos; uerum inter fratres S. Martini, qui, ut alibi sepius insinuauimus, sub illius regimine regulam profitebantur monasticam. Demum etiam epistola 38  Alcuini ad Carolum non fauet opinioni D. Cointii; quamuis enim ex illa epistola colligatur, Alcuinum ex tempore quo scripta est scholam Turonensem rexisse, uariisque disciplinis docendis occupatum fuisse, leuis tamen est uiri docti coniectura, illam epistolam ad annum 801, quo Carolus iam erat imperiali corona redimitus, ex ea solum ratione referentis, quod illius regnum ibi imperiale nominetur: »Ut plurimos, inquit, ad profectum sancte Ecclesie et ad decorem imperialis regni uestri erudiam.« Longe enim uerosimilius est, ea Alcuinum scripsisse paulo postquam scholam Turonensem regendam suscepit, prout ad eamdem epistolam notauimus, regnum uero imperiale ibi nichil aliud significare uidetur, quam regnum amplissimum cum illimitata imperandi potestate: eodem sensu regnum  Caroli aliquoties a scriptoribus, imperium dicitur, antequam ipse imperator fuisset coronatus, sicut Paulinus patriarcha Aquileiensis initio Sacrosyllabi ait, concilium Francofordiense anni 794 imperii eius decreto conuocatum fuisse.

CXXXuII. Beatus igitur Alcuinus, ea qua diximus ratione ex regis licentia a secularibus negotiis simulque a cura pastorali solutus, senii morborumque molestiis crescentibus feruentius sese ab anno 801 ad obitum atque ad rationem supremo iudici reddendam disposuit. Carolus nichilominus Augustus illius discipulus adeo eius doctrinis ac consiliis assuetus et captus fuit, ut omnibus modis uirum etsi continuo infirmitates suas corporales pretendentem a sua solitudine auocare, et ad aulam, pro emergentibus abs dubio causis, pertrahere tentaret, quod ex quibusdam epistolis post annum 800 scriptis intelligimus. In epistola 104 , anno 801, ad Carolum scribit: »Ecce Flaccus effeto corpore, militaris cingulo  laboris deposito, secundum piissimum domini sui Dauid consilium Deo soli quieta pace seruire toto elegit desiderio: quid iterum pugnare cogitur, et sub fasce armorum desudare, que infirmi corporis denegat fragilitas de terra tantummodo leuare.« Et in epist. 106  eodem, ni fallar, anno uel aliquo posteriori scripta, etsi optasset transactis diebus uel semel adhuc uidere posse regis faciem, nunc tamen »supplex suppliciter, humilis humiliter, deuotus deuote supplicat, ut sibi liceat apud S. Martinum suam instantiam agere, quia, inquit, ualde infirmatus corpore nil aliud itineris uel laboris perficere ualeo . . . . « De eadem uocatione ad palatium et ad dominum regem, deque corporis infirmitate illud obsequium prohibente, de deposito onere secularis negotii, deque terrore diuini iudicii, cui se iam propinquare sentiebat, Aquilam suum certiorem reddit in epistolis 108  et 109 , et in priore ipsum ad se inuitat in domum S. Martini acturus  cum ipso consilia de preparatione anime sue ad mortem et ad diuinum iudicium; »hisque, inquit, transactis inter nos consiliis  ultimum uale fiat inter Aquilam et Albinum.« Et in epistola 191  anno 801 huic suo amico pre aliis dilecto significat, quod per Pascha febrium acerbitate pene ad desperationem uite adductus fuerit; »sed, inquit, misertus est mihi Dominus ob preces seruorum suorum: sed remanet quotidianus labor eiusdem castigationis, non tamen usque ad periculum uite, sed usque ad emundationem, ut opto, delictorum meorum.«

CXXXuIII. Demum infirmitatibus sui corporis in dies incrementum accipientibus, dissolutionem sui corporis non procul abesse iudicans, sui muneris esse existimauit ut ante obitum maximo suo in terris benefactori Carolo Augusto debitas gratias ageret pro ea pietatis ac benignitatis largitate, qua se a primo aduentus sui in Franciam tempore cumulauit: quod et fecit per epist. 106 : »Quid enim, ait  ibidem, addi potuit felicitati peregrinationis mee uel uestre bonitatis iudicio super me minus digno his omnibus donorum largitionibus: uel quales gratiarum actiones uestre misericordie condignas persoluere possum, nisi perpetua pie orationis sedulitate misericordissimi Dei omnipotentis clementiam deprecari.« Quam deinde gratiarum actionem in carmine eidem epistole subiuncto repetit, atque ibidem Dauidi suo ultimum uale dicit, ita canens:

Multiplici Christus reddat tibi munera mitis
   In me quot bonitas contulit ecce tua.
Gramina quot tellus habeat, uel littus arenas,
   Tot miserante Deo, Dauid! habeto uale.

CXXXIX. Nescio an non huc pertineant uersus carminis 6 Caroli ad Alcuinum, quod inter carmina huic suppositare censemus tom. II, in quibus Carolus dilecto suo magistro felicem ex hoc mundo exitum precari uidetur:

 Doctor amate, . . . uolui quapropter in odis
O uenerande tuam musis solare senectam . . .
Inque Dei cultu uigeas uirtutibus almis
In meliora tenens sancte uestigia uite,
Donec et etherei uenias ad culmina regni
Congaudens sanctis, Christo sociatus in euum.
Meque tuis precibus tecum rape, queso magister
Ad pia, qua tendis, miserantis culmina Regis.



CAPUT XIII. Beati Alcuini obitus, tumulus, epitaphium, memoria in fastis.

CXL. Celeberrimus igitur hic potentissimi olim regis ac imperatoris Caroli Magni totiusque nationis Francice ac Germanice magister Alcuinus, cuius hucusque gesta ac merita retulimus, ac leui stylo adumbrauimus, dies suos demum, postquam inter plurimos labores pro Ecclesia et republica exantlatos consenuit, compleuit, metamque illam, ad quam  omnes mortales properamus, attigit. Hoc sentiens uir piissimus toto desiderio concupiuit dissolui et esse cum Christo: atque ut hanc quoque metam feliciter attingeret, nichil non egit quo Deum per opera penitentie et per sanctorum suffragia sibi redderet placabilem. Quapropter ut mors, quam mente sibi propinquam representabat, etiam ante oculos illius continuo uersaretur, locum sibi elegit in quo post obitum requiesceret, ad quem uespertinis horis accedens Hymnum sancte Marie euangelicum, seu canticum Magnificat, decantare solebat cum antiphona: O clauis Dauid, etc., qua Ecclesia in officio septem diebus ante festa natalia Domini utitur, suspirans: ueni et educ uinctum de domo carceris, sedentem in tenebris et in umbra mortis. Cui deuotioni etiam uersus quosdam ex psalmis addidit desiderium eterne beatitudinis suggerentes, qui recensentur in uita eius Cap. 14, num. 24.

CXLI. Tempus Quadragesime, quod semper cum  maxima deuotione et cum carnis ac spiritus contritione celebrare solebat, maxime etiam nunc opportunum esse iudicabat, quo sese non tantum ad paschalem solemnitatem, uerum etiam ad eterna gaudia prepararet. Desiderio uero tenebatur, ut gratia diuina adiuuante uitam per totam illam solemnitatem protrahere, ac demum eo die quo totum opus Redemptionis nostre per aduentum Spiritus sancti completum ac confirmatum fuit, ex hac uita migrare posset; quod etiam obtinuit. Nocte igitur festi Ascensionis Domini, ut uite illius scriptor testatur loc. cit., num. 28, graui languore, ita ut etiam loquela destitueretur, fatigatus in lectum decidit, »et accidente paralysi, uII Idus Maii feria u ad uesperam post solis occasum,« uti habent Annales Masciacenses inferius referendi: ipso die Pentecostes, peracto matutinali officio, iam fulgente aurora, ea hora qua alias ad missas cum suo Sigulfo leuitice celebrandas ingredi consueuerat, eius anima carne soluta est, XIu Kal.  Iunii anno ab incarnatione Domini 804, prout diserte testatur uite eius scriptor. cap. 15, num. 29, cui concordant omnes scriptores posteriores, ueteresque Annales Lambeccii, Petauii, et alii apud Bouquet tom. u Script. Rer. Gallic., ubi pag. 16, not.  ex cod. Masciacensi obitus Alcuini ita refertur: »Obiit Alchuinus XIu Kal. Iunii, feria I Pentecostes, inlucescente die, luna uI, anno Incarn. Domini 804, indict. 12, anno 36 regnante domno Carolo; accidente paralysi uII Idus Maii, fer. u, ad uesperum, post solis occasum luna XXu.« Super locum in quo decessit uir beatus, globus igneus uisus est Iosepho archiepiscopo Turonensi et aliis multis; et cuidam solitario in Italia posito, ipsa exitus eius hora, ostensus est celestium leuitarum cetus, in quorum medio Alcuinus splendissima indutus dalmatica celum conscendere conspectus est, uti narrat uite scriptor cit. cap. 15, num. 30.

CXLII. Celeberrimus scriptor D. Mabillonius, quamuis diem obitus a uite scriptore signatum retinendum  esse fateatur, annum tamen ex quibusdam argumentis et coniecturis corrigendum, et Alcuini uitam ad annum saltem 809 protrahendam esse existimabat in elogio, cap. 13, num. 71. uerum re maturius considerata animaduertit argumenta in fauorem sue opinionis ibidem prolata auctoritati apertoque testimonio equalis uite scriptoris ac ueterum Annalium non tantum rerum Francicarum, sed etiam Germanicarum preualere non posse; ac propterea hanc suam opinionem correxit in additionibus et correctionibus ad partem I sec. Iu Bened., pag. 767, ubi totum numerum 77 eius elogii deleri et sequentia reponi uoluit: »Que hactenus retuli de anno quo Alcuinus uita functus est, difficultatem habent quidem; at preferenda est uite eius auctoritas ab homine equali profecta, maxime cum ei suffragentur ueteres annales, non solum rerum Francicarum, sed etiam Germanicarum. In his plurimum apud me ualent Annales Fuldenses ueterrimi, quos nouos appellat  Lambecius in tom. II Bibliothece Cesaree, ubi typis excusi sunt. Porro Alcuini obitum ad Caroli Magni annum regni 36, qui Christiano 804 respondet, ita referunt isti Annales: »XXXuI Alcuinus XIu Kal. Maii  obiit. Hoc proinde anno eius obitus indubitanter collocandus est.« Ita uir modestissimus. Quod si aduertere uoluissent Bollandi continuatores, inquit D. Mab. lib. XXuII Annal., num. 71, operam non lusissent in hac opinione refutanda, quod fecerunt tom. Iu Maii in Comment. preuio ad uitam beati Alcuini, num. 5. Ne igitur et nos operam ludamus, in refellendis uiri celeberrimi argumentis, que iam ipsemet deseruit et que nullum posthac sectatorem repererunt, immorari nullum erit opere pretium.

CXLIII. Iosephus tunc archiepiscopus Turonensis, qui, ut diximus, in beati uiri obitu globum igneum super ecclesiam sancti Martini fulgentem uidit, audiens ipsum iam esse defunctum, ocius illuc cum clero suo aduenit, summaque reuerentia uiri beati  oculos deosculatus est, et propriis rigauit lacrymis: et quamuis beatus Alcuinus sui ipsius et omnis exterioris pompe contemptor, tumulum sibi non in ipsa sancti Martini ecclesia, sed foris, seu iuxta illam preparari fecerit, ipso suo exemplo id ostendere uolens, ad quod alios in epist. 150  adhortatus est, ne de sepulcro ornando cogitent; »uanitas hec, inquiens, uanitatum est, et melius est his opibus animam uestire, quam spurcitiam carnis ornare.« Nihilominus prefatus archiepiscopus ob conceptam de uiri beati eterna felicitate opinionem mandauit, »ut infra sancti Martini basilicam honorificentissime sepeliretur, ut quorum in celis iuncte sunt anime, una sint corpora domo in terris posita;« uite cap. 15 num. 32. Quo tam aperto equalis scriptoris testimonio euertitur assertum Wilhelmi Malmesburiensis monachi libr. I de Reg. Angl. cap. 3, scribentis, in monasterio Cormaricensi fuisse sepultum. Ultro etiam corruit error Broweri libr. I  Antiquitatum Fuldensium cap. 10 asserentis sepultum iacere in celebri monasterio Hersfeldensi. Errandi occasionem Browero prebuit rude quoddam epitaphium Albini cuiusdam, quod nuper in ecclesia Hersfeldensi exstabat, et quod D. Quercetanus postea uite beati Alcuini subdidit. uerum epitaphium illud non ad Alcuinum nostrum, sed ad Albinum seu Albuinum abs dubio monachum Hersfeldensem pertinet, de quo in chronico Hersfeldensi ad annum 1034 hec leguntur: »Eidem uero Brunoni in Nienburg Alwinus in philosophica arte eruditissimus Hersfeldie prepositus, qui fuit antea schole magister famosissimus, successit.« Postea uero fieri potuit, inquit D. Mab. Elog. num. 77, ut cum monachi Hersfeldenses a maioribus accepissent in ecclesia sua sepultum esse Albuinum, errore nominis putauerint esse Albinum magnum seu Alcuinum, de quo deinde rude illud epitaphium composuerunt. Immerito igitur Hermannus Kirchnerus Orat. uol. II, pag. 62, edit. Marburgensis anno 1607 doctoribus patrie sue Hersfeldie  annumerat Alcuinum nostrum, ex eodem fortassis epitaphio deceptus. uerum ac genuinum beati Alcuini epitaphium quod ipse uiuens dictauerat, in erea lamina scriptum ac prope sepulcrum ipsius parieti infixum fuit; quod uite scriptor ad finem addidit, ubi etiam a nobis editum reperiendum est.

CXLIu. Annus etatis, qua beatus Alcuinus obiit determinari haud potest, quod de anno eius obitus quidem constet, nullibi uero notatus reperiatur annus natiuitatis eiusdem. Communis opinio est, ipsum natum fuisse circa annum Incarnationis 735, prout iam superius cap. 1, num. 8, notauimus. Ex qua opinione consequitur quod attigerit annum uite septuagesimum. Totum uero uite sue cursum quibus operibus compleuerit, uite illius scriptor paucis, que tamen in compendio multa complectuntur, his uerbis describit cap. 13, num. 26: »Otiositatem omnibus modis fugiebat: nam aut legebat, aut scribebat, aut discipulos  erudiebat, aut orationi uacabat et psalmorum decantationi, ineuitabilibus tantummodo corporis indulgens necessitatibus, etc.« Cuius narrationis ueritas luculentius ex ipsis eius scriptis patet, que uirum sane produnt laboribus uariis assidue occupatum, et omnia momenta temporis in erudiendis ueritatibus, in communicandis scientiis, in dandis consiliis, in instruendis summe et infime conditionis hominibus, in doctrinis ecclesiasticis ac moralibus ad episcopos, ad sacerdotes, ad monachos, ad comites ac iudices dirigendis, adhibentem. Hinc mirum non est quod post obitum suum sanctitatis fama ubique inclaruerit, cuius testes habemus eius temporis grauissimos. Rhabanus Maurus huius sui magistri nomen sacris fastis intulit XIu Kal. Iunii. tom. uI, Op. pag. 187, his uerbis: »Depositio domini Alcwini.« Et in epistola commentariis Regum prefixa tom. III Oper. pag. 45 illum »beate memorie magistrum« appellat. Hincmarus Rhemensis episcopus  in opusculo De non trina Deitate, tom. I Op. cap. 5, pag. 473, et cap. 11, pag. 507, »sanctum et uenerandum Alcuinum;« et in fine epistole ad Carolum Caluum Libro de Predestinatione prefixa »uirum religiosum et doctum« nominat, eumque inter illos Patres Ecclesie recenset, »quorum fidem et doctrinam apostolica sedes Romana non solum benignissime acceptauit, uerum et multis laudibus extulit. Ardo Smaragdus in Libr. de uita sancti Benedicti Anianensis num. 36, apud Mab.: »Alcoinum sapientia preclarum, sanctitatis merito uenerabilem« dicit. Annalista Fuldensis ad an. 794 illum hoc elogio commendat: »His temporibus Alcuinus, cognomento Albinus, sanctitate et doctrina clarus habetur,« Apud Bouquet tom. u, pag. 330. Denique in breui chronico Turonico sanctus appellatur; ita enim ibi legitur: »Anno 804 sanctus Alcoinus obiit.« Apud Mab. in Elogio, num. 78. His testimoniis concordant Elogia scriptorum recentiorum, Mabillonii,  Henschenii, et aliorum, qui omnes Alcuinum Beatum predicant: que quidem testimonia tot grauium scriptorum fide dignissima sunt; testimonium uero ipsius Dei maius est quod ex miraculis habetur, que Deus per beatum Alcuinum in confirmationem eius fidei et pietatis tam in uita quam post mortem illius patrare uoluit, que uite scriptor ex illorum narratione recenset, qui de uisu testari potuerunt. »Nusquam tamen, quod sciam, inquit D. Mabillonius loc. cit., Alcuini diem festum coluit Ecclesia, ne quidem Turonensis,« que de eius sanctitate experimentum habuit et exuuias uite mortalis custodit.

CXLu. Fortassis uero illud in uita Alcuini alias irreprehensibili male accipiendum est, ut pote legibus Ecclesie et monastice humilitati aduersum, quod plures in Gallia abbatias, nempe Turonensem cum cella Cormaricensi, Ferrariensem cum cella sancti Iodoci, ac Trecensem sancti Lupi simul tenuerit. uerumtamen, quamuis exemplum istud eiusmodi  sit ut nemo facile illud imitari uelit aut debeat, nichilominus hec beneficiorum pluralitas ab omni culpa uacasse dicendum est. Is siquidem plures illas abbatias nec ex ambitione quesiuit, nec ex auaritia tenuit, sed preter suam uoluntatem a rege Carolo ipsi pene obtrusas obtinuit: qui idem liberalissimus ac boni publici studiosissimus rex abbatias illas non in alium finem Alcuino commendare uoluit quam ut is monachos ad laxiorem uitam prolapsos emendaret, redditusque omnes impenderet in usum fratrum, in eruditionis illorum profectum, in hospitum ac peregrinorum subsidium, ac in itinerum, que frequenter nunc ad aulam, nunc in Angliam, etc., facienda erant, sumptus. Quam enim ipsius Alcuini animus a cupiditate diuitiarum ac a remuneratione laborum suorum alienus fuerit, ex illo responso intelligi potest, quod teste uite eius scriptore cap. 2, num. 12, regi ipsum amplis muneribus ad se pertrahere conanti, dedit in hec uerba: »Domine mi rex,  tue non dispono uoluntati renuere . . . libenter etiam paterna in regione mea non modica hereditate ditatus, hac spreta, hic pauper stare delector.« Et quis illius sensus sit de diuitiis et paupertate manifestat in psal. CXXXI, u. 15, tom. I, pag. 388, his uerbis: »Pauperes Christi sunt qui non amant hoc seculum, siue habeant diuitias, siue non habeant: aliquibus enim date sunt diuitie ad dispensandum egenis, non autem date sunt illis ad possidendum; neque spem in illis debent ponere, nec satietatem in illis habere, sed in nomine Christi confidere, et in iustitia et in caritate Dei et proximi: hec est saturitas sanctorum, non seculi diuitie.« Eade quoque presbytero in epist. 140, quantum ipse a cupiditate diuitiarum abfuerit, et quam egre ferat quod a statu quieto paupertatis quem professus olim fuerat in uoraginem diuitiarum fuisset deiectus, significat, illumque rogat ut se orationibus sue deuotionis ad eumdem paupertatis gradum, in quo ipse Eada, quem monachum  inde fuisse satis intelligitur, consistit, reducat: »Tu, inquit, tenes in manibus quod nos olim tenere cogitauimus: sed fluctus huius seculi nostram nauiculam procellosis uentis in uoraginem diuitiarum rapuerunt . . . . . tranquilla est paupertas; que si humilitatis gubernaculo et caritatis uelo regatur, flante sancto Spiritu ad eterne beatitudinis portum perueniet.«

CXLuI. Elipantus episcopus Toletanus in Alcuino preter multitudinem diuitiarum, numerositatem quoque seruorum, quorum uiginti millia Alcuinum habere dixit, reprehendendam esse censuit tom. I, pag. 869, num. 4, huius edit. Enimuero ignorauit uel calumniandi studio dissimulauit Elipantus quod serui illi, si tantus tamen illorum numerus fuit, non fuerint famuli ipsius seruitio destinati, sed serui ad terras ecclesiarum et monasteriorum quibus preerat colendas mancipati. Hinc in epistola ad Laidradum eiusque socios, libris aduersus Elipantum prefixa  protestatur nunquam se aliquem hominem ad suum seruitium comparasse, »sed magis, inquit, deuota caritate omnibus Christi Dei mei famulis seruire desidero.« Quamuis ergo pluralitas beneficiorum aut abbatiarum regulariter legibus ecclesiasticis reprobetur, si nempe ambitione queratur, aut auaritia teneatur, culpa tamen uacat, si inde maior utilitas ex persone promouende dignitate et merito in ecclesias redundare posse prudenter et ipso curatorum ecclesie iudicio existimetur. Ea certe fuit tempore Caroli Magni monasteriorum in regno illius conditio, ut plura illorum salubrius ab uno tam sancto ac sapiente abbate regerentur, quam singula a singulis pietate ac doctrina imparibus. Iniquus ergo in Alcuinum est D. Basnagius, quando in historicis suis obseruationibus circa Felicianam heresin et Etherii atque Beati libros, tom. II Thes. Monum. Canisii pag. 290, calumniam Elipanti in Alcuinum probat his uerbis: »Tandem Alcuinum seruorum numero uiginti millium et diuitiarum abundantia,  que monachum seculo renuntiantem non decent, tanquam inflatum merito traducit Elipantus.« Ita cum coruis crocitat Basnagius, quem etiam non in Alcuinum tantum, uerum et in alios scriptores, Felicis et Elipanti aduersarios, iniquum merito reprehendit D. Madrisius Operum sancti Paulini pag. 226 seqq. in animaduersione singulari in Basnagii obseruationes historicas circa Felicianam heresin et Etherii atque Beati libros.



CAPUT XIu. Beati Alcuini eruditio et doctrina.

CXLuII. Neminem nostris etiam temporibus fore existimamus, qui beato Alcuino, cuius hactenus uitam modulo nostro descripsimus, et cuius nunc opera que post primam editionem reperire potuimus, uulgamus, eruditionis laudem dubiam reddere, aut in controuersiam trahere uelit aut possit: imo nec quisquam futurus est, qui non censeat illum  omnibus eui illius uiris illustribus, qui aliqua doctrine fama claruerunt, fuisse superiorem. Testimonia multiplicia postea producenda, eorum qui eidem conuixerunt, eorum qui prope ipsum secuti sunt, et eorum demum, qui ad nostra usque tempora illius inter uiros illustres ac ecclesiasticos scriptores mentionem fecerunt, abunde docent, quam magna semper fuerit de eius uastissima eruditione et illibata fidei ac morum doctrina existimatio, et quod plus est, ipsa illius opera et uarii argumenti lucubrationes, quibus Ecclesiam et litterariam rempublicam locupletauit, apertissime comprobant, nullam pene artem uel scientiam, si solam medicam excipias, esse quam non docuerit, quam non scriptis suis tractauerit, et pro suo euique sui genio illustrare, felici prorsus conatu, studuerit, Grammaticus, rhetor, peta, philosophus, theologus, imo etiam, quod nonnulli inficiantur, iurisperitus. Exstant enimuero, secus ac D. Mabillonius prefat. ad  sec. Iu Bened., part. I, num. 176, sentiebat, quedam illius etiam de legum iurisque scientia monumenta, ad que pertinere credimus tum Dialogum de Rhetorica, in quo cum Carolo Augusto suo discipulo de plurimis Romani iuris argumentis disserit, tum quedam capitularia iuris Francorum, in quorum collectione idem legislator sapientissimus opera quoque Alcuini usus est, prout testatur Benedictus Leuita in prefat. ad libr. u Capitularium tom. I, edit. Baluzii, pag. 806.

CXLuIII. Linguam Latinam magister iste optime calluit, quamuis nonnunquam a regulis artis grammatice deflectere uideatur, cuius tamen defectus causam ipse prodit in epist. 85 ad Dauidem suum scribens: »Quod uero in litteris uel distinctionibus non tam scholastice currit quam ordo et regula artis grammatice postulat, hoc sepius uelocitas animi efficere solet, dum legentis intentio oculorum precurrere festinat officium. Nec ego capitis dolore fatigatus examinare possum, que subito casu ex ore dictantis  euolant.« In Greca etiam lingua Alcuinum non modice uersatum, nec in Hebraica omnino hospitem fuisse, non est cur dubitemus. De Greca quidem eius eruditione testimonium prebet epist. 23  ad Homerum, ubi quasdam lingue Grece particulas prorsus critice expendit; de peritia uero lingue Hebraice nichil plane superest, ex quo intelligi possit quantum in illa profecerit. Que enim in Alcuini fauorem ab aliquibus citantur ex questionibus et responsionibus in Genesin, aut ex Commentario in Ecclesiasten, aut ex Interpretationibus nominum Hebraicorum progenitorum Christi, non e penu Alcuini ueniunt, sed ex D. Hieronymo pene integre descripta sunt; quod etiam animaduertit eruditissimus uallarsius ueronensis in prefatione ad tom. IX Operum S. Hieron. editionis nouissime anni 1738, ac propterea idem uir doctissimus improbat nuperi cuiusdam Alcuini laudatoris Hodyi opinionem, asserentis quod beatus Alcuinus in corrigendis sacre Scripture exemplaribus  originalium quoque linguarum Hebraice et Grece peritiam adhibuerit; minime enim, ait ibidem D. uallarsius, Alcuinus hoc sibi negotium dedit; sed neque sibi ea mens fuit, ut originales textus consuleret . . . Tota fuit eius industria in conquirendis undequaque Hieronymiane uersionis codicibus, iisque sedulo inter se conferendis, ut que probanda sibi esset lectio, ex eorum fide qui melioris emendationis et note uiderentur decerneret. Hec quamuis ita sint, nichilominus uero simillimum est Alcuinum eruditionis cuiusuis semper cupidissimum, id omne discere uoluisse, cuius discendi in patria sua Anglia ipsi occasio fuit. Certe sacrarum linguarum studium ibi diu et ad Alcuini usque tempora floruisse testem habemus omni exceptione maiorem uen. Bedam, qui lib. Iu Hist. Gentis Angl. cap. 2 testatur, suo tempore ex discipulis Theodori episcopi et Adriani abbatis superfuisse, »qui Latinam Grecamque linguam eque ut propriam in qua nati sunt, norint.«  Sacrarum pariter linguarum studium in schola Eboracensi floruisse ex apparatu librorum ibi custoditorum innotescit, quem his uersibus describit Alcuinus in pemate de Pontif. Eccles. Eborac.

Illic inuenies ueterum uestigia Patrum:
Quidquid habet pro se Latio Romanus in orbe,
Grecia uel quidquid transmisit clara Latinis:
Hebraicus uel quod populus bibit imbre superno,
Africa lucifluo uel quidquid lumine sparsit.
Has ergo linguas calluit ipse uen. Beda, calluere illius discipuli, calluere beati Alcuini magistri; quidni et ipse illorum discipulus tam industrius eas calluit: quod ipsum ex testimonio Iosephi sui discipuli colligitur, cui precepit, ut in contrahendis in compendium beati Hieronymi Commentariis in Isaiam Hebraice ueritatis tramitem sequeretur, uti diximus supra num. 48. Consentiunt de hac re plerique scriptores Anglie, preprimis Ioannes Baleus, qui auctoritate Annalium gymnasii Cantabrigiensis nixus  dicit, »Alcuinum Latine, Grece et Hebraice peritum fuisse;« quod nec Magdeburgenses diffitentur, cum Cent. uIII, col. 777, aiunt Alcuinum Latine, Grece et Hebraice lingue sibi comparasse notitiam.

CXLIX. De stylo quo beatus Alcuinus in tam multis uariisque suis opusculis usus est, difficile accidit equum ferre iudicium; non enim omnium de scriptoris cuiusdam stylo eadem semper est opinio: et hec difficultas crescit quando antiqui alicuius auctoris scripta ex uetustis exemplaribus apogryphis, frequenter mendosissime exaratis, eruere oportet, quorum autographa pene omnia periere. Menda namque et lacune que in illis reperiuntur, stylum mutant, atque obscurum nonnunquam, difficilem et minus fluidum reddunt. Stylus pariter eiusdem auctoris nonnunquam mutatur secundum materiarum que tractantur diuersitatem. Hinc apud Alcuinum stylum alium notabis in epistolis; alium in tractatibus theologicis, dogmaticis, polemicis; alium in philosophicis:  que diuersitas ex eo etiam profluit, quod ipse illorum scriptorum stylo sese accommodet, quorum usus est luminibus, nunc Hieronymi, nunc Augustini, nunc Gregorii Magni, nunc Bede, nunc aliorum. De stylo igitur proprio illius iudicium maxime ferendum esse censeo ex epistolis, ex libris aduersus Felicem et Elipantum, et ex pematicis. In epistolis, iis saltem quas emendatas et integras habemus, nescio quid in stylo sit reprehendendum. Aduersus Felicem et Elipantum utitur stylo modesto, graui et ad confutandos et corrigendos aduersarios apto. Pemata plura, quibus nempe maior diligentia adhibita fuit, ut illud de Pontificibus Eboracensibus, de rerum humanarum uicissitudine, de studiis in aula regis, de Luscinia, de Cuculo etc., non destituuntur ingenio, sapore et quibusdam igniculis peticis. Neque tamen stylum istorum carminum, epistolarum, et reliquorum scriptorum cum stylo Ciceronis, uirgilii, etc., aut cum illo quo inclaruere Augustinus,  Hieronymus, Ambrosius, etc., equiparandum esse pretendimus. Illud certum habemus Alcuini stylum meliorem esse, quam a quoquam eui sui plurimum adhuc obscuri scriptore pretendi possit; et eque bonum quam stylum multorum scriptorum Latinorum nostre etatis, in qua Latinam linguam multis in scholis cum maximo, nisi medela afferatur, rei litterarie damno negligi ac contemni dolemus. uerum de hac re, sicut etiam de Alcuini eruditione litteraria in rebus grammaticis, philosophicis, mathematicis, etc., eruditi ipsimet iudicent ex ipsis hisce operibus ante illorum oculos positis. Eruditorum quoque attentioni et legentium cognitioni maximam partem doctrinas illas fidei ac morum, quas beatus Alcuinus ipse mente tenuit et suis discipulis tenendas commendauit, relinquimus, ne in singulis recensendis nimium prolixi simus; precipuas nichilominus illarum per distinctos paragraphos commemorare iuuat, ex quibus intelligi possit, que illis temporibus cura,  quod systema religionis, quanta puritas et integritas moralis discipline fuerit.



§ I. De Canone sacre Scripture.

CL. Integrum sacrorum Librorum Canonem, quem in pemate 6 describit, tante auctoritatis esse iudicat,

De quibus et nulli iam dubitare licet;
ob rationem, quam mox subiicit his uersibus:

His etenim libris uere est celestis origo
   Hos quia dictauit Spiritus ipse Dei.
Monendum uero hic lectorem censuimus, ultimos uersiculos in cod. uendobonensi integrum carmen claudentes, in cod. ms. pene ceuo, serius in bibliotheca collegii sancti Pauli Ratisbonensis detecto, subiunctos haberi prime parti eiusdem carminis, ubi post uersum:

Ad laudem Christi propriamque in secla salutem,
 ita sonant:

Codicibus sacris hostili clade perustis
   Ezra Deo feruens hoc reparauit opus.
D. Lambecius, a quo hoc carmen mutuauimus, loco Ezra Deo legit Et Rado, facili in lectione ueteris scripture errore, accipiendo nimirum Ez pro Et, et in ultima syllaba do negligendo uirgulam illi superinductam, que indicat loco do legendum esse Deo. Hunc neglectum in Lambecio iam notauit cl. Gentilottus in Analectis uendobonensibus D. Kollarii tom. I, pag. 630, quamuis et ipse uir preclarus deceptus sit, existimans uirgulam illam denotare litteram n, et loco Rado legendum esse Radon. uerum nos minime dubitamus in codice uendobonensi eque ac in illo collegii sancti Pauli Ratisb. legendum esse non: Et Rado, sed: Ezra Deo. Ezra uero Esdras est, prout patet ex illo huius carminis uersu:

Hinc Ezre, Nemie, Iudith, Esterque libellus.
Enimuero Esdram sacros Libros in captiuitate Babylonica  olim combustos uel deperditos reparasse a multis creditum est, quam controuersiam erudite discussit D. Calmetus in dissert. Commentario in Libros Esdre prefixa. Hinc ergo suam uerisimilitudinem amittit communis que hucusque inualuit opinio, quod Rado abbas uedastinus sacrum Codicem opera beati Alcuini pro suo monasterio reparari fecerit; cuius operis etiam Alcuinus nec in epistola 46  ad monachos uedastinos ullam mentionem facit, etsi ibidem titulos ecclesiarum et altarium a se dictatos; missas et homiliam in honorem sancti uedasti a se pro monachorum uedastinorum usu compositas commemoret; et in carm. 41, in quo omnia ornamenta ac munera a Radone in ecclesiam et monasterium sancti uedasti collata recenset, de sacro Codice illius rogatu reparato omnino silet. Credam ergo Alcuinum carmen illud addidisse sacro Codici iussu Caroli Magni a se emendato, et in bibliotheca uindobonensi, Lambecio iudice, adhuc superstiti.  Corrigenda ergo est nota quam, nondum uiso codice sancti Pauli, dedimus ad idem carmen 6, ad u. Rado.

CLI. In priori predicti carminis parte omittitur Liber Tobie, nisi desit ibi uersus, scriptoris fortasse incuria intermissus; in altera siquidem parte, que in utroque ms. absque nouo titulo priori iungitur, idem quoque Liber habetur. Libri Apocalysis auctorem Alcuinus credit Ioannem, qui Euangelium scripsit, et super pectus Domini in Cena recubuit. Librum Ecclesiastici refert inter Scripturas diuinitus inspiratas, cap. 14 de uirtutibus ad Guidonem comitem; et ibidem cap. 17 eumdem laudat tanquam Scripturam sanctam; quamuis lib. I aduersus Elipantum n. 18 respondens argumento ex cap. XXXuI, 14, Eccli. adducto subdubitare uideatur, num liber ille propheticis siue sacris debeat accenseri, ob auctoritatem sanctorum Hieronymi et Isidori, qui illum apocryphis annumerant. uide tamen que ad illum locum loco  citato notauimus.



§ II. De Trinitate et Incarnatione.

CLII. Sicut beatus Alcuinus in Canone librorum sancte Scripture, ita et in reliquis fidei dogmatibus semper sanctorum Patrum et primeue Ecclesie doctrinam pro norma habuit, a qua preprimis circa mysteria Trinitatis et Incarnationis nullis hereticorum aut philosophorum subtilitatibus ac ratiociniis auerti potuit; sed potius dogmata illa semper in Ecclesia recepta suis discipulis in libris de Trinitate suauiter instillauit; et in libris aduersus Felicem et Elipantum fortiter defendit, aperte professus, Patrem et Filium et Spiritum sanctum unum esse Deum, unius substantie, unius essentie, unius potestatis: Patrem profitetur a se ipso, Filium a Patre genitum, Spiritum sanctum a Patre et Filio equaliter procedentem. Lib. I de Trin. Christum simul uerum esse Deum et uerum hominem in unitate persone. Ibid. lib. III, cap. 14; et lib I. adu. Elipant. num. 21. Beatam  uirginem ueram esse Dei genitricem. Ibid. et lib. uI adu. Felicem num. 9. uerum de his plura prolixius huc referre nolim, cum eius doctrine de hisce mysteriis copiose prostent in citatis libris de Trinitate et aduersus predictos auctores Adoptianismi.



§ III. De gratia et libero arbitrio.

CLIII. Libertatem arbitrii simul ac necessitatem gratie beatus Alcuinus uariis in locis docet et propugnat. Sic lib. II de Trinit. cap. 8: »Si, inquit, non est Dei gratia, quomodo saluatur mundus; et si non est liberum arbitrium, quomodo iudicabitur mundus? Sine diuine gratie adiutorio, ait ibidem, liberum arbitrium nec conuerti potest ad Deum, nec proficere in Deo.« Pro gratiis preueniente et subsequente in epist. 55  ita orat: »Da uelle et perficere; da ut misericordia tua preueniat nos ad incipiendum, et subsequatur ad perficiendum.« De gratia comitante et perseuerantie in epist. 76  ita scribit: »In peccatis nascimur, sed gratia renascimur, que nos in bono opere currentes comitetur, et usque ad finem perseuerare faciat.« Demum in cap. 9, u. 11, Comment. in Eccle., Pelagianam sectam illis uerbis Apostoli Rom. IX, 16, Non est uolentis, neque currentis, sed Dei miserentis, destrui ait, »quia, inquit, sine gratia Dei nec uoluntas bona erit in homine, neque cursus boni operis sine Deo fieri ualet.«



§ Iu. De baptismo et confirmatione.

CLIu. De baptismo lib. II adu. Felicem, num. 16, docet neminem in baptismate Ioannis adoptionem filiorum Dei aut remissionem peccatorum accipere potuisse. Et libr. II in Ioann. cap. 5 baptizatum ab heretico, schismatico aut quouis facinoroso in confessione sancte Trinitatis rebaptizari non debere. In epistola de ceremoniis baptismi et in epist 75  ritus baptismatis et confirmationis secundum Ecclesie usum et sanctorum Patrum doctrinam  describit. In epist. eadem ad Lugdunenses, et in 97  ad Paulinum Hispanos quosdam reprehendit, qui »contra uniuersalem, inquit, Ecclesie consuetudinem affirmant, sub inuocatione Trinitatis unam esse mersionem in baptismate agendam.« Alios quoque in eadem epist. ad Paulinum erroris arguit, qui trinam uolentes facere mersionem, in unaquaque mersione inuocationem Trinitatis repetunt, tres personas ter nominando: »Quid opus est, inquit, tertio replicare, quod semel dictum sufficit?« Necessitatem trine mersionis in cit. epist. ad Lugdunenses probat auctoritate sancti Leonis pape, sancti Hieronymi et sancti Ambrosii: de epistola uero sancti Gregorii Magni ad Leandrum episcopum Hispalensem, que illi obiiciebatur, dubius hesit, an illius sit, an ab aliquo illius secte auctore sub eius nomine scripta sit, »quia, inquit, illam in epistolari suo libro, qui de Roma nobis allatus est, non inuenimus.« Condonandum ergo est Alcuino quod seuerius iudicium  tulerit aduersus illos Hispanos, unius mersionis assertores. Maximus namque osor omnis in Ecclesia nouitatis insistebat consuetudini, que suo tempore in Ecclesia Romana, in ecclesiis Anglie, Gallie ac Italie uigebat, simulque doctrine sanctorum Patrum, quos allegabat, et quibus annumerari possunt Tertulianus Libr. aduersus Praxeam et de corona militis; sanctus Cyrillus Hieros. Catechesi II; sanctus Basilius de Spiritu sancto cap. 27 et alii apud Martene de antiq. Eccles. Ritibus tom. I, pag. 129, num. 7; ac demum Paulinus Aquileiensis in dictatu, quem pridem a nobis in bibliotheca Salisburgensi detectum D. Mansi noue Conciliorum editioni inseruit tom. XIII, pag. 921. Hec controuersia post Alcuinum aliquandiu durauit, que deinde in concilio Wormatiensi anni 868 terminata est, ubi can. 5 decernitur, utrumque rectum, utrumque irreprehensibile in sancta Dei Ecclesia habendum esse, unicam scilicet et trinam mersionem.

 CLu. Basnagius tom. II Thesauri Monumentorum Canisii pag. 397 in not.  in epist. ad Lugdunenses, ubi Alcuinus scribit tres noctes tresque dies, quibus Ionas fuit in uentre ceti et Christus in corde terre, synecdotice posse tres mersiones et tres eleuationes in baptismo designare, ipsum hac crisi ferit: »Alcuinus, inquit, numeris inhiabat, et inde pueriliter mysteria uoluit ad fatuitatem usque elicere.« Non attendit, opinor, Basnagius per acrem hanc censuram simul peti Patres antiquiores, qui certe pueri non erant, et nominatim sanctissimum ac celeberrimum pontificem Leonem huius nominis primum, eodem modo uerba D. Pauli Rom. uI, 3, interpretantem, cuius auctoritate nixus Alcuinus, uerba illius ex epist. 17 ad episcopos Sicilie ibi adducit, que ita sonant: »Sepulturam triduanam imitatur trina demersio, et ab aquis eleuatio resurgentis instar est de sepulcro.« Quid in hac interpretatione puerile sit, et an non magis puerilis sit Basnagii censura aduersus ueteres Ecclesie doctores, iudicent equi rerum  estimatores.



§ u. De confessione peccatorum.

CLuI. Baptismo penitentiam comparat Alcuinus, hancque uocat secundum in Ecclesia baptisma quo per confessionem humilem sacerdotibus factam abluimur a peccatis post primum baptisma perpetratis. »Nonne, inquit in epist. 96  ad monachos Gothie, in sacro baptismate sacerdotibus Christi nostre fidei confessionem dare debemus, et sic sacerdotali ministerio, diuina operante gratia, ab omnibus ablui peccatis? Cur etiam in secundo penitentie baptismate per confessionem humilitatis nostre, ab omnibus post primum baptisma peractis, eadem diuina miserante gratia, sacerdotali similiter auxilio non debemus absolui peccatis?« Et in epist. 79  ad Aquilam, animarum pastoribus inculcat, ut hortentur fideles ad confessionis puritatem et penitentie compunctionem, »quia, inquit, hoc  secundum baptisma est in Ecclesia, ut qui post primum errauerit in aliquo delicto, in hoc secundo corrigatur.« Porro in citata epist. ad Gothos prauam que in illa prouincia inoleuerat consuetudinem reprehendit et confutat, quod laici peccata sua sacerdotibus confiteri nollent, existimantes sufficere illa in occulto Deo confiteri. Necessitatem ergo confessionis sacerdotibus faciende probat 1o quod Christus sacerdotibus dederit potestatem ligandi et soluendi: »quid soluit, inquit, sacerdotalis potestas, si uincula non considerat ligati?« 2o Idem probat exemplo leprosorum, quos sanandos Dominus ad sacerdotes misit; et 3o exemplo Lazari, quem solui per discipulos iussit: »nunquid, inquit, non fasciamenta mortui eodem uerbo soluere poterat, quo mortuum uite redditum de sepulcro prodire iussit?« 4o Exemplo Dauidis qui coram Nathan propheta de peccato suo semet accusauit: »Homini, inquit, patefecit uulnus suum, et a Deo mox remedium accepit.«  Idipsum probat ex Sacramentario Ecclesie, inquiens: »Si peccata sacerdotibus non sunt prodenda, quare in Sacramentario reconciliationis orationes scripte sunt? Quomodo sacerdos reconciliat, quem peccare non nouit?« Demum uero confessionem asserit in iis, qui grauioribus peccatis uel consensu uel opere uel praua consuetudine se obnoxios fecerunt , necessariam esse preparationem ad digne communicandum de corpore et sanguine Iesu Christi: »Hec, inquit, cogitate, karissimi fratres, et in qualicunque harum trium mortium genere si quis iaceat, citius ad confessionis probatissima medicamenta confugiat . . . ut non ad iudicium damnationis, sed ad salutem sanctificationis communicet corpore et sanguine Domini nostri Iesu Christi.« Similia documenta de necessitate et utilitate confessionis peccatorum facienda sacerdotibus tradit beatus Alcuinus fratribus Turonensibus tom. II, pag. 154.  Et in epistola 39  Flauium Dametam ad pugnandum cum hoste iter molientem hortatur, ut prius peccata sua confessione expiet, laudato priscis militibus more, inquit Canisius, cuius uerba retulimus in notis ad epistolam citatam.



§ uI. De eucaristia.

CLuII. Que mens ac sententia beati Alcuini fuerit de mysterio eucaristie et dogmate transsubstantiationis, ex pluribus illius epistolis, nempe 36, 75, et 124  innotescit: preprimis uero illam pandit in epist. 41 Paulinum rogans his uerbis: »Ne queso obliuiscaris in tuis sanctis orationibus nomen amici tui Albini, sed in aliquo memorie gazophylacio reconde illud, et profer eo tempore opportuno, quo panem et uinum in substantiam corporis et sanguinis Christi consecraueris.« Quo sane testimonio nullum pro dogmate transsubstantiationis eo tempore credito illustrius dari potuit. »Hec nostra, hec maiorum nostrorum fides  quam utinam fratres nostri auersi iam tandem uel sero agnoscant, neque nos amplius prouocent ad fictitiam illam nouationem, quam Paschasio Radberto auctore sec. IX contigisse criminantur. Unius Alcuini auctoritas tam clara et manifesta hanc controuersiam dirimere deberet . . . et qui tam perspicuis uerbis detrahit fidem, is non ueritatis sed contentionis, sed erroris, sed schismatis amator est.« Hanc Alcuini mentem corrumpere nisus est D. Basnage tom. II Hist. Eccles. libr. u, pag. 899 seqq. quem refutauimus animaduersione in censuras illius aduersus disquisitionem D. Mabillonii de auctore Libelli Confessionis fidei tom. II, pag. 384.

CLuIII. Fuit tunc temporis in Hispania quorumdam opinio, salem esse in sacrificium, hoc est, in materiam panis eucaristici mittendum, seu miscendum, quod improbat beatus Alcuinus in epist. 75   contestatus, »quod illam consuetudinem nec uniuersalis obseruat Ecclesia, nec Romana custodit auctoritas. Tria sunt, inquit, in sacrificio offerenda, panis, aqua et uinum . . . et panis, qui in corpus Christi consecratur, absque fermento ullius alterius infectionis debet esse mundissimus, et aqua absque omni sorde purissima; et uinum absque omni commixtione alterius liquoris, nisi aque, purgatissimum. Ex aqua et farina panis fit, qui consecratur in corpus Christi: aqua et uinum in sanguinem consecrabitur Christi.« Ex quibus uerbis euidentissime demonstratur usum panis azymi in eucaristia tempore Alcuini, atque adeo ante Photii discidium, pene uniuersalem fuisse, non in Britannia tantum, in qua ipse natus est, et in Gallia ubi diu moratus, uerum etiam in Romana et tota occidentali Ecclesia; quod erudite, more suo, ostendit D. Mabill. in Dissert. de Azymo et Fermentato cap. 9 tom. I des ouurages posthumes pag. 155.

 CLIX. Ad hunc locum Alcuini mox a nobis descriptum D. Basnage hanc notam addit: »Hispanos theologos, ait, non fuisse tunc temporis transsubstantiatores facile probaretur, si ex sale mixto pani ducere liceret nobis argumentum.« Mirum! cur argumentum ducere non liceat, quo rei cuiusdam ueritas facile probari posset? Ex sale pani mixto facile probaretur, si Basnagium recte intelligimus, theologos Hispanos tunc transsubstantiatores non fuisse; uerumtamen eo argumento uti illi non licebat. Quid uero prohibebat? Nempe uiro docto satis ex aliis fortioribus documentis ac testimoniis notum erat, Hispanos theologos tunc, et antiquioribus temporibus transsubstantiatores fuisse, quibus leuissimum argumentum ex quorumdam consuetudine, salem in sacrificium mittendi, opponere non licuit; sicut nec ex usu panis fermentati argumentari licet, Grecos non esse transsubstantiatores. Sapientius ergo uir doctus hanc notam suppressisset.



§ uII. De sanctorum intercessione, purgatorio et oratione pro mortuis.


CLX. Ad dogmata fidei catholice etiam pertinent doctrine beati Alcuini de sanctorum intercessione, de purgatorio et de oratione pro mortuis. Longum esset omnia illa loca hic describere, in quibus mens beati Alcuini de sanctorum, quos Ecclesia tanquam beatos Dei uisione in celo gaudentes colit, inuocatione et intercessione declaratur. Duo saltem testimonia huc referre sufficiat; unum, quo aliis fiduciam erga sanctorum preces inspirat; alterum ex quo propria ipsius in illorum intercessione fiducia apparet. Ad fratres Turonenses in epist. 19  scribit: »O felix familia tali gaudens pastore . . . Habetis enim Dei gratiam auxiliantem uobis, et magnum intercessorem, sanctum scilicet Martinum, deprecantem pro uobis: quia in cuius seruitio quotidie statis in domo sua, illum habetis in celis omni hora suffragatorem.« Pro semetipso ita ad sanctum  Willibrordum precatur, tom. II, pag. 195: »O beatissime Christi sacerdos! ne nos derelinquas laborantes in terris; sed precibus tuis de celis adiuuare non cesses. uita tua apud homines semper probata fuit pro Deo: sint preces tue apud Deum semper intente pro hominibus . . . O felix anima, que seculi labores dereliquisti, et celestem cum multiplicis sudoris tui fructu requiem intrasti . . . Credimus te in presentia Domini Dei tui omnia posse impetrare, que poscis, etc.« Ex quibus simul patet, beatum Alcuinum minime dubitasse quin sancti homines ante diem extremi iudicii in celis Dei presentia et uisione fruantur: imo in epist. 97 contrariam fouentes opinionem reprehendit tanquam uulnerantes sancte et catholice Ecclesie unitatem ac uniuersalis fidei ueritatem.

CLXI. De igne purgatorio quorumdam iustorum ita scribit lib. III de fide Trinitatis cap. 21: »Sunt quidam iusti minutis quibusdam peccatis obnoxii,  qui edificauerunt supra fundamentum, quod Christus est, fenum, ligna, stipulas, que illius ignis ardore purgantur; a quibus mundati eterne felicitatis digni efficientur gloria.« Hunc ignem Alcuinus depingit in carmine de Pont. Eborac. uers. 905, et uers. 987 seqq. His porro animabus prodesse uiuorum suffragia docet in epist. 134  ad Aedilbertum episcopum Hagulstaldensem his uerbis: »Suffragia uiuentium prosunt morientibus uel ad ueniam peccatorum uel ad maioris glorie augmentum.« Et in epist. 151  ad Edilthrudam scribit: »Si duo sunt amici, felicior est mors precedentis, quam subsequentis; habet enim, qui fraterno amore pro se quotidie intercedat, et lacrymis lauat pristine errores uite. Nec dubites prodesse pie sollicitudinis curam, quam pro anima illius geris. Tibi proficit et illi: tibi itaque quia in fide facis et dilectione; illi ut uel pena leuigetur, uel beatitudo augeatur.«



§ uIII. De Ecclesia.


CLXII. Ne longiores simus in recensendis beati Alcuini doctrinis circa dogmata fidei, id unum adhuc commemorare sufficiat, doctorem hunc, quo Ecclesia occidentalis illius etatis maiorem uix celebriorem certe non habuit, constanter Ecclesie catholice ac Romane auctoritati adhesisse, atque ad hanc sequendam suos discipulos, et omnes alios quos proprio suo iudicio priuateque scientie ac spiritui nimium tribuere nouerat, adhortatum fuisse. Adrianum I Romanum pontificem, sancti Petri uicarium et mirifice illius potestatis ligandi atque soluendi heredem agnoscit in epist. 15 . Leonem III uocat pontificem a Deo electum, uicarium apostolorum, heredem Patrum, Ecclesie principem, unius immaculate columbe nutritorem epist. 20 . In epist. 75  ad fratres Lugdunenses scribit: »Nemo catholicus contra Ecclesie auctoritatem certare audeat: et ne schismaticus inueniatur et non  catholicus, sequatur probatissimam sancte Romane Ecclesie auctoritatem, ut unde catholice fidei initia accipimus, inde exemplaria salutis nostre semper habeamus; ne membra a capite separentur suo: ne clauiger regni celestis abiiciat, quos a suis deuiasse intelligit doctrinis.« Ac propterea lib. I aduersus Felicem, num. 6, »Ecclesiam Romanam uocat aliarum ecclesiarum caput.« Et lib. uII, num. 13, docet, »Romanam Ecclesiam a catholicis et recte credentibus esse sequendam.

CLXIII. Hec fuit doctrina celeberrimi huius totius Gallie, Francie, Germanie et Anglie magistri, illustrisque sec. uIII in Ecclesia doctoris, non nouiter efficta, sed a tempore apostolorum tradita et inter priores ignorantie et barbariei nebulas conseruata. Hec fuit fides summi ac potentissimi regis ac imperatoris Caroli Magni; hec fuit fides omnium illius temporis pontificum, et orthodoxorum principum, archi et episcoporum, omniumque fidelium Christianorum,  ut mirum sit, potuisse recentioribus temporibus, inter uiros etiam doctos et eruditos reperiri, qui illis dogmatibus recentiorem originem assignare uel affingere uellent. uerum hec heterodoxorum laboriosa, simul uero frustranea diligentia est, qua nouandi spiritum a se emoliri, suisque inuentis antiquitatis fucum obducere conantur.

CLXIu. Orthodoxi huius doctoris nomen Caluinus, exigua litterarum metathesi, initio per summam fraudem et imposturam usurpasse tradit Canisius in prefat. ad lectorem in Dialecticam Alcuini tom. II Lect. Antiq. Edit. Basnagii pag. 486. Similia habet Spondanus Annal. Eccle. tom. III, edit. Ticini. pag. 61, num. 9, ubi ait: »Ipse  aliquando transpositis litteris Alcuinum sese nominauit, uti in Institutionis sue editione Argentoratensi anni 1539, nomen emulatus magni illius Alcuini, qui Caroli Magni preceptor fuit.« In indice quoque expurgatorio, quem D. Basnagius in obseruatione in eamdem Dialecticam Alcuini pag. 487 citat; et in altero indice  librorum prohibitorum Rome anno 1704 edito, quem ipsimet inspeximus, recensentur Alcuini seu potius Caluini Commentarii in Libros de Trinitate. uerum D. Basnagius loc. cit. expurgatores, Spondanum et Canisium hac in re uulgari quodam rumore deceptos fuisse credit, et ab aliis credi uult, donec Institutionis Caluini Argentoratensis illa editio appareat, quam memorat Spondanus. Rationes sue opinionis, quas ibi D. Basnagius profert, haud contemnendas censemus; presertim quod in nouissima editione Indicis, iussu Benedicti XIu recogniti et anno 1758 editi, Commentarii illi Alcuini seu Caluini non legantur, sed tribuantur Luce Lossio his uerbis: »Lossius Lucas-Alcuini abbatis Turonensis de fide sancte et indiuidue Trinitatis libri tres, commentario illustrati. Index Trid.« Hos commentarios, etsi multum quesitos, necdum obtinere potuimus.

CLXu. De doctrinis ad mores Christianos pertinentibus, quas beatus Alcuinus hominibus cuiusuis  status et conditionis, regibus, principibus, iudicibus, ducibus exercitus, pontificibus, abbatibus, monachis et sanctimonialibus, uiduis et uirginibus, atque integris populis cum maximo zelo, cum grauitate et quadam magisterii auctoritate ubique inculcat, prolixius hic disserere, easque singulatim recensere superfluum existimamus. Illas sedulus ac pius lector non tantum in opusculis moralibus, uerum etiam in epistolis familiaribus copiosissime reperiet. Optandum profecto foret, ut nostris temporibus inter eos, qui ad publicum munus docendi, ad principum consilia, tanquam conscientiarum arbitri et aularum moderatores uocati sunt, exemplo Alcuini, abiecto timore seruili humanoque respectu, modeste quidem uerum intrepide summis et infimis ueritatem insinuarent, atque ita consilium Alcuini sequerentur ad Beorninum presbyterum in epist. 7  scribentis: »Ut tibi, carissime frater, tempus uel locus occurrit, semper Dei suade uoluntatem sequi omnibus personis,  regi suauiter, episcopis honorifice, principibus fiducialiter, omnibus ueraciter.« Optandum uero etiam foret, ut principes, alieque sublimiores persone hisce doctoribus, consiliariis, ac moderatoribus, exemplo potentissimi regis et imperatoris Caroli, beneuolas aures preberent, eosque aduersus maleuolos susurratores sua auctoritate fouerent atque protegerent.

CLXuI. Ex his, que de uita beati Flacci Albini seu Alcuini hucusque ex ipsis illius scriptis Operibus commentati sumus, intelligi potest non immeritas esse laudes quas in ipsum contulerunt ueteres et recentiores scriptores, quorum testimonia atque elogia, post illius uitam ab anonymo ceuo et a cl. D. Quercetano descriptam, proferemus. Illud uero maxime in tam celebri uiro laudandum est, quod cum alii de illius eruditione sublimiter sentirent, ipse scripta sua cum magna humilitate ac modestia censure aliorum subiiceret. Ita enim scribit in epist. 67  responsoria  ad domnum regem: »Quod uero in fine epistole familiariter et salubriter me admonere curastis, ut si quid humiliter emendandum sit, corrigatur: nunquam fui, Deo donante, in errore meo pertinax, nec de meis confidens sensibus; nec talis, ut meliori sententie facile acquiescere non ualerem . . . hoc omnino uestram sentire sapientiam obsecro, non uobis quasi nescienti, sed quasi probanti scribere; nec quasi ignoranti, sed magis corrigenti dirigere  paruitatis mee sensus.« Et in epist. 85 : »Gratias agimus uenerande pietati uestre, quod libellum, secundum uestre iussionis preceptum uobis directum, auribus sapientie uestre recitari fecistis: et quod notari iussistis errata illius et remisistis ad corrigendum; quamuis a uobis melius emendari potuisset, quia alterius iudicium in quolibet opere plus sepissime ualet, quam proprii auctoris.« Ita scribit, ita de se humiliter sentit magnus ille scientiarum omnium restaurator, et integrarum nationum primus magister Alcuinus. Utinam hac modestia prediti essent moderni plerique doctores ac scriptores, qui suorum sensuum etiam in materia religionis ac morum, adeo tenaces sunt, ut nec a potestate ecclesiastica, nec a ciuili se corrigi patiantur. Utinam uero etiam terrarum principes, Caroli Christianissimi regis et imperatoris exemplo incitati, sua a Deo accepta potestate et auctoritate uterentur, ac scriptorum huiusmodi audacie ac pretense sentiendi scribendique  libertati seueris legibus obuiarent, libellosque religioni simul ac moribus exitiosos, quibus subditorum mentes corrumpi necesse est, eliminarent, et iam uulgatos supprimi atque exuri iuberent!

Hec sunt, que de uita beati Alcuini commentari nobis libuit, et licuit. Plura alia huc pertinentia industrius lector in monitis preuiis, que singulis prope opusculis premisimus, reperiet.





BEATI FLACCI ALCUINI uITA.
Ex uetusto codice ms. sancte Marie Rhemensis primum a D. Andrea Quercetano edita.





MONITUM PRAEuIUM.


Nomen scriptoris huius uite ignoratur. Quanta illius auctoritas sit, ex etate qua uixit, et a teste ex cuius relatione beati Alcuini acta didicit, estimandum est. Opus is aggressus est, cum Aldricus Ferrariensi monasterio preerat abbas, uti ipse scribit infra cap. 10, num. 19. Ex quo intelligitur hanc uitam scriptam esse ante annum 829 quo Aldricus ex abbate factus est episcopus Senonensis. Porro acta ac uirtutes beati Alcuini se didicisse initio et fine prologi testatur ab eius discipulo Sigulfo, quem etiam suum institutorem uocat: hinc uero simillimum est, hunc anonymum fuisse monachum Ferrarie, cuius abbas fuit Sigulfus ante Aldricum. Primus hanc uitam edidit Andreas Quercetanus ex cod. ms. Rhemensi ueterrimo, inquit D. Mabillonius, auctoris etate exarato. Suriana editio ad normam Chesniane facta est, additis in margine capitulationibus, quas una cum D. Mabillonio retinuimus, quamuis D. Henschenio ad 19 Maii alia diuisio placuerit,  qui etiam eidem operi nonnullas correctiones in lectoris commodum adhibuit, quas ubique indicabimus.



PROLOGUS AUCTORIS.

I. Superna Christi rorante dextera et iuuante gratia, reuerendissime Pater eque et amantissime, iubes, ut tibi de admirande uite initio fineque Patris Alcuini, que eius nosse potui, narrante fidelissimo Sigulfo discipulo, sermone licet inculto e paruo, tamen ueritate referto, scribam edificationi nonnullorum profutura; asserens te diu super hac re non modicam ferre sitim: non quia calore ignita superno tua uiscera sanctorum innumerabilium uita, gestis piis, et studiis nequeant refici, quos sanguine proprio, uel seculi suarumque abrenuntiatione uoluptatum, Agni celestiumque constat uirtutum consortio mercari, quibus una suaui cum canore felicibus fruentes iubilo insatiabili, uestimentis, siue palmarum frondibus ,  uiaque [Henschenius, uiam que] arcta exstat et angusta, Hebreorum pueris asineque terga Christo sessore prebente [H., premente] humili, planam et meabilem reddidere. Sed quoniam mundo fluide cum suis senescente uix admodum pauci reperiri queant, priscorum in omnibus ardua sequi uestigia qui possint , ideo necesse ualde esse asseris, ut si aliquem nostris temporibus imitatione pia sequendum Christi nobis gratia contulerit, huiusmodi lucerna non sub modio, neque sub lecti quiete, sed supra candelabrum ponatur; ut ingredientes Ecclesiam lumine illustrentur claro. Ipse siquidem familie Pater, qui prima hora, idem et undecima uinee operarios conduxit, quibus et unam mercedem dare iussit. Neque enim, si manus, aut circa Christi  os barba pendens, niueique dentes, qui queant panis crustam paruulis masticare, uel oculi pulchriores uino, quo nutriuntur uirgines, esse nequimus; ob hoc a corporis Domini compagine separabimur optabili, in eadem tantum [si] fide, spe et caritate, iuxta Apostolum, [simus] radicati et fundati, ut multi unum efficiamur corpus Domini, manente caritatis [unitate in] differentia stellarum.

II. Nempe oculi fuerunt apostoli, solis eterni splendorem mentis puritate utcumque contemplantes, sicut apostolorum princeps Petrus, uirgoque Ioannes: quorum alter heresium plurimarum deuitans opiniones, ex duabus consistentem substantiis Flii Dei uiuentis unam confessus est personam, dicens: Tu es Christus Filius Dei uiui . Alter in seipso animam effundens suam, et cuncta creata transcendens, ad eum, per quem sunt omnia facta, conscendit, ac eius potatus uberibus inauditum seculis eructauit arcanum, dicendo: In principio  erat uerbum, etc. Fuere pectus ereum, clare predicando, martyres beati ferreumque, grassantium ignes persecutorum ferendo, ut Cyprianus, Laurentius, Dionysius, Mauritius: Exstiterunt sancti confessores atque doctores, quo doctrinarum cibi conderentur, uenter, Martinus, Hilarius, Benedictus monachorum pater eximius, Ambrosius, Gregorius, Hieronymus, Augustinus. Hi ergo omnesduobus Samarite munerati denariis, quidquid proprio ualuere sudore, intra stabulum uulnerato impenderunt, nunc exspectata gloriose ditati mercede. At modo, abundante iniquitate, apostoli iuxta prophetiam, et refrigescente caritate multorum, quasi pupilli absque patre facti, matris residentes in genibus, que amarissimis hinc inde quatitur fluctibus stans in medio mari, priorum nos Patrum muniri egemus suffragiis, eorumque nutriri uitalibus stipendiis, ne fame periclitemur in uia cursus nostri laboriosa: quin potius relinquamus nauem, seculi onustam mercibus, uero hereamus ut capiti, dicamusque: Trahe me post te, curremus in odorem  unguentorum tuorum . Qui enim mons ceruis amenus celsa petentibus, dignatus est et herinaciis humilibus refugium patefieri, saluans homines simul et iumenta, nouerunt qui se esse apud eum.

III. Ergo quos et eui nimium et propria grauat ualetudo, antiquorum ad plenum quia nequeunt sequi, saltem illorum uestigia sequantur, quos secum conuixisse suo in tempore, et euidentibus indiciis Christo placuisse certissime probarunt, Benedicti [a 1Kb] scilicet monachi et Alcuini per omnia canonicis imitatione digna: cuius tuis deuote parens, sanctissime Pater, iussis, aggrediar calamo, non secularis eloquentie redolente stemmate, sed sicut corporis, ita sensus balbutie scriptitare uitam; testans Deum Iesum non elationis me fastu hoc arripere tentasse, sed multorum animabus prodesse cupisse. Scribam igitur fideliter que ab eius fidelissimo tantum didici discipulo, Sigulfo scilicet institutore meo, dilectissimum quem tu quoque habuisti  patrem, qui pre cunctis mortalibus, post sancti Edberti [b 1Kb] discessum, solus ipsius meruit nosse secreta eximia. Te ergo, Domine, te deprecor, Pater uenerande, tua ut sim hoc in sudore pia fultus intercessione, qui me hactenus ista silentem aperto imperas iam sonare ore.



CAPUT PRIMUM. Alcuini pueritia ac prima studia.

Iu. uir Domini Albinus nobili gentis Anglorum exortus prosapia, nobilior Christi Iesu regeneratus undis exstitit uitalibus; qui cum matris ablactaretur carnalibus, Ecclesie traditur mysticis imbuendus uberibus. Cuius iam tunc iehsu sua possidens dignatione corpusculum, non hoc fetidis ab antiquo hoste permisit pollui lusibus obscenisque actibus, quippe qui suam, antequam nasceretur, in eo predestinauerat consecrare sedem.

u. Dumque adhuc esset paruulus, diurna sub  luce per canonicas cum aliis sepe frequentabat ecclesiam horas; nocturnis autem perraro temporibus. Cumque alter eum a decimo annus teneret, contigit nocte quadam eum, cum uno simplici et tonsorato rustico, separatim una iacere in domo. Postulauerat siquidem rusticus ille simplex magistrum inlustris pueri, ob sue solitudinis nocturne solamen, ut una nocte quemlibet ex schola puerum secum sua iuberet in cella dormire, eo quod quempiam suorum non haberet ad presens. Cui, nutu Dei, uirgilii amplius quam psalmorum amator conceditur puer Albinus. Ecce uero circa galli cantum solito more pulsatur a custode signum nocturnarum uigiliarum, debitum a fratribus persoluitur officium; sed rusticus ille simplex latus se uertens in alterum, quippe nimium circa huiusmodi negligens,  dormiendo stertebat; cumque iam inuitatorius fuisset ex more cantatus cum antiphona psalmus, subito domus illa uere rustici spiritibus repletur tetris, qui eius cingentes stratum dicunt: Bene quiescis, frater. Quo repente expergefacto inculcant eadem, cur, inquiunt, fratribus in ecclesia uigilantibus tu hic solus stertis? Quid multa? uerberatur utiliter in tantum, ut sua cunctis ex mutatione salubri prestaret cautelam et canticum: Hec mutatio dextere Excelsi, dum anticiparent oculi eius nocturnas uigilias. Dumque is uerberaretur, puer nobilis tremiscens, ne sibi eadem fierent, hec, ut ipse post testatus est, corde dicebat imo: »O Domine Iesu, si me nunc istorum eruis manibus cruentis, et post hoc sollicitus erga ecclesie tue uigilias ministeriaque laudum non fuero, plusque ultra uirgilium quam psalmorum modulationem amauero; tunc tale sortiar castigationis flagellum. Tantum, obnixe precor, libera me.« Denique arctius menti ut hoc imprimeretur ipsius, posteaquam a uerberatione rustici cessatum,  iubente Domino, est, spiritus nequam huc illuc oculos uertentes, uident diligentissime corpus et caput pueri omne pannis inuolutum, penitus inscium anhelitus. Princeps autem illorum interrogat suos: »Quis hic alter quiescit in domo? Est, inquiunt, Albinus hic absconsus puer in lecto.« Puer uero, ubi se latere non posse persensit, lacrymarum nimio perfusus imbre, quanto prius pauore suppressus, tanto magnis ut puer redditur perstrepens clamoribus. Illi uero immisericorditer hunc uolentes et non preualentes [pena] afficere, pertractant quid super eo agere debeant. Sed sententia Domini constricti, ne uoto satisfacerent suo, aiunt imprudentes, prudenter tamen: »Non istum uerberibus, quia rudis adhuc est, acribus [Al., acris], pedum tantum, in quibus duritia inest calli, tonsione cultelli castigemus, et emendationem sponsionis nunc sue confirmabimus.« Iamque nudatis uestimento pedibus malorum manibus, crucis se muniens Albinus uelociter  signo, psalmumque decantans duodecimum affectu omni, malorum subito disparuit turba. Et rusticus semiuiuus una cum puero agili se precedente gressu, sanctorum in basilicam confugit ad presidia.

uI. O insidiator calcanei, cuius est panis puluis, non frumentum Domini, qui capite contereris! O inimice piis! num tu demens, qui quondam celi querebas indebite fieri sessor Celsissimi? Si Altissimo, ut iactabaris, similis incomprehensibili claritatis luce in monte Dei fueris, qui obscura sub nocte actus niteris diligenter mala tua cum accensione scrutari humanos? Nempe fatebor, tuarum, ut docent consequentia, tenebrarum te iuste factum iudicas principem propria presentia. Nam etsi in angelo appares lucis, lucem nobis conaris auferre intimam puluere tuo fetido. At si, ut es Aethiops, claritatem spei, pauorem incutiendo nimium, hoc in Albino agere tentasti puero, uincerisque humili ab homine, altum qui uiceras hominem. uerum si cognouisses,  Christum glorie non crucifixisses, neque Christicole Albini [ [c 1Kb] quos sibi nolens arte mirifica fructus actuum preparabas] callosas tondere plantas quesisses. Abscondisti pedibus eius rete captionis, et ipse quasi auis, pennis sustentatus columbe, pedibusque cerui instar firmatis ac in excelsa constitutis, cum Dauid a facie Saulis fugit, in solitudine commorari gaudens. Lacum aperuisti et effodisti, inque illum confusus cecidisti optata sine preda. Sagitte in te retorquent tue acumen, inestimabili dolore afficiunt. Cecidisti in terram uulnerator gentium sanctorum, conculcaris cum Albini pedibus, amato proiiceris e tumulo, quia fortis a fortiore uictus. Graue sceptrum tuum, o exactor, et iugum humeris nostris impositum superatum a puero patrem adhuc ignorante uocare suum et matrem. Spoliis  tuis, obliuiscens te et populum suum, mater ornatur Ecclesia, spiritalium fecunda carismatum, insignia celorum cum uirtutibus Domino concelebrans laudum cantica. Gratias semper tibi, Domine, referimus, bone Iesu, una cum Patre, sancto et Spiritu per secula, cuius est boni quidquid agimus, inchoamus et perficimus, iuxta eum tuam docens nos gratiam qui ait: Deus est autem, qui operatur in uobis et uelle et perficere , et Psalmista: Deus meus, misericordia eius preueniet me . Et iterum alibi: Et misericordia tua subsequatur me omnibus diebus uite mee . Et tu ipse dixisti: Sine me nichil potestis facere .



CAPUT II. Alcuinus traditur discipline Hechberti in monasterio Eboracensi.

uII. Hec ita se de initio pueri incipientis supradicti  habentibus, cepit hinc sui quamdam ad similitudinem Domini, etate [et] sapientia, cum uera et uiua proficere philosophia, arctius eius obsecundans iussis. Postque memoriter lectionem recitatam Psalmorum, beati gentis Anglorum Bede doctissimi discipulo Hechberto presuli [a 1Kb] , meritis magistro simili traditur, quasi lactis inscius fortibus iam alendus panibus: qui precelsam in puero gnauiter, ut pote oppido perspicuus, fulgere Christi conspiciens gratiam, cepit paulatim ei secretius secreta demonstrare sua: quippe quem imitatorem compertissime gaudebat fore sui. Erat siquidem ei ex nobilium filiis grex scholasticorum, quorum quidam artis grammatice rudimentis, alii disciplinis erudiebantur artium iam liberalium, nonnulli diuinarum Scripturarum, post istas manibus confricatas Patris, pectus in suum hordeaceas quinas, triticeasque septenas traiiciebant, una gemino cum pisce, spicas. Omnes uero fide, spe, caritate, humilitate, ieiuniis, castitate, obedientia, et circa Ecclesie officia deuotissima  eque et honestissima cura, omni cum circumspectione imbuebantur, uerbis non tantum, quantum sancti patris Hechberti exemplis digni per omnia Christiani presulis, in quo ea, suis que in preceptoribus fulserat, doctrina non mediocriter enituit, in sancto uidelicet Anglorum apostolo Gregorio, Augustino eius discipulo, Benedicto sancto, Cutbertoque simul et Theodoro, primi Patris et apostoli per omnia. . . . sequentibus; et in uiro, Domino nimium amabili Beda presbytero proprio preceptore suo; qui ab ineunte etate quasi Samuel Domino consecratus, inscius coinquinationis ullius uestimenti, monasticis traditus a parentibus regulis quidquid uerbo docuit, exemplo roborauit; qui postquam bonum certamen certauit, cursum consummauit, fidem seruauit, talentumque sui Domini cum usuris duplicauit, die quo uoluit et petiit, eo scilicet quo rex glorie Christus triumphator super omnes ascendit celos, ab incarnatione Domini 731, [b 1Kb] uII Kal. Iun.,  a sancti uero Gregorii obitu 127 anno consummatus, ad Dominum migrauit nonagenarius [c 1Kb] , sicut quorumdam affirmatio est. Nam nono decimo etatis sue anno leuita, trigesimo uero sacerdos efficitur: a quo tempore, que ante per triginta annos didicerat Ecclesie profutura, usque quinquagesimo nono, cum sudore non inerti, dignis memoria libris inserere proprio stylo studuit: per alios autem triginta annos,  ferunt, ea que scripserat correxisse: discipulos quoque non mediocriter omnium liberalium artium studiis erudiise: hanc antequam egrotaret antiphonam ipsi ualde festiuitati conuenientem dictans, componensque sua cum melodia [d 1Kb] : O Rex glorie Domine uirtutum, qui triumphator hodie super omnes celos ascendisti, ne derelinquas nos orphanos, sed mitte promissum Patris in nos spiritum ueritatis. Alleluia. Cuius iam, ut dictum est, sequens Hechbertus uestigia, totum thesaurum suum Domini deputauit eloquia, Scripturarum rimando penetralia. Nam a luce diei surgente, si ineuitabilis non obstitit prepeditio, uel ulla solemnitas precellens, aut festiuitas magna sanctorum, usque horam quasi ad sextam, sepissime et nonam suo residens in lecto discipulis cuique conuenientia Scripture pandebat arcana. Inde uero surgens, secretissimamque ad orationem confugiens holocausta medullata cum incenso arietum offerens prius Domino, ac post iuxta exemplum beati Iob , ne forte filii eius in benedictionis  [maledictionis] laberentur foueam, sanctificabat eos offerens corpus Christi et sanguinem pro omnibus. Et sic tandem uespertina propinquante hora, preter Quadragesimam maxime, omni tempore tam estatis quam hiemis parcum cum suis, digne tamen preparatum sumebat cibum; lingue non parcens lectoris, utroque ut reficeretur pane. uideres ergo tunc ante Patrem pueros preparatis se conterebrare telis, discutientes in secreto, quid post ordinabiliter protelarent in publico. Nonne uidetur tibi de hoc etiam dici posse: Sicut aquila prouocat ad uolandum pullos suos, et super eos uolitat expandens alas, assumensque eos et portans in humeris .



CAPUT III. Alcuini adolescentis religiosa pietas.

uIII. Hos autem omnes, florida decoratus adolescentia Alcuinus, humilitatis sub lectione preibat. Is denique [e 1Kb] pater pauperum, Christi multus amator  atque adiutor, bis in die secretissimam orationem erat solitus fundere, purissimi cum irrigatione fontis, genu utroque in terram flexo, manibusque diutius instar crucis in celum erectis; ante scilicet quam cibum sumeret, et prius quam completorium cum suis omnibus celebraret: quo celebrato nullus discipulorum ipsius sine eius benedictione capiti suo data, ullo unquam tempore membra audebat committere stratui. Qui omnes quidem diligebat, maxime tamen Albinum, fidelissimum suorum actuum sequacem, propter meritorum distantiam. Cui uirtutes inter alias hoc erat datum specialius, ut nichil per se eligeret agere, quod magistri auctoritas probans non conderet [Forte, concederet]; nullasque unquam hostis machinas insidiasue pertulit interius, quas absque ulla uerecundia magistro celaret exterius. Qua de re actum est ut stimulum, quem aliquando senserat, libidinis indomabilem arte hac mirifica uinceret gloriosissime, dum paruulos ad petram Babylonicos  elisit, conterens caput serpentis insidiantis calcaneo. Cauebat enim ne super illo uerba dicerentur Christi, quia omnis qui male agit, odit lucem, et non uenit ad lucem, ut non arguantur eius opera ; sed potius illorum in sortem ueniret, de quibus subnectitur: Qui autem facit ueritatem uenit ad lucem, ut manifestentur eius opera, quia in Deo sunt facta. O uere monachum, monachi sine uoto [f 1Kb] , cuius exempli  sequax perraro reperitur monachus ex debito. Imitemur ergo Albinum pium adolescentem Domini, fugiendo tenebras pharaonicas palpabiles; uertamusque noctem in diem, et post tenebras speremus lucem, carcere principis tenebrarum euaso. Recordemur squamarum Behemoth sedulo, quibus corpus eius se inuicem prementibus compactum redditur: una enim uni coniungitur, et ne spiraculum quidem incedit per eas: una alteri adheret et tenentes se nequaquam superantur: cuius fortitudo in lumbis, cuius sunt nerui testiculorum perplexi: qui dormit sub umbra et secreto calami et locis humentibus. Gaudemus tuam, Albine, correctam pueritiam ex hostis antiqui crudelitate, dum in bonum tuum malitia illius utitur Deus. ueneramur mentis in adolescente puritatem, atque constantissimam firmitatem magno in certamine, in quo duellionis spiritu sepius agitata caro ossa, in multis que nequeunt pace frui quieta, Domino custodiente in te manent illesa.  Meruisti Dominum Christum mentis tue habere hospitem, quo te protegente aiebas: In te eripiar, Domine, a tentatione, et in te transgrediar murum, qui posuisti immaculatam uiam meam, brachiaque mea ut arcum ereum. Miles igitur iste uideamus quibus ex aduerso rursum laniari queritur spiculis, in modumque exercitus Iude Machabei antiquis patrum de uictoriis armemur armis inuictissimis.



CAPUT Iu. Inuidiam sociorum superat. In exstasin rapitur.

IX. XIII Kal. Decemb. [a 1Kb] igitur amissione orbatus patris Hechberti Alcuinus diuino munere Elcbertum uirum beatum et clarum loco amissi excepit, magistro per omnia similem. Cum ergo non modo sapientie uenustate, uerum aliis etiam pollens uirtutibus socios precederet, nulli secundus apparens, sentit multis in rebus suo de profectu inuidie spiritu eorum corda turbari, in tantum, ut eum claro  nequaquam oculo aspicere, neque dulcibus uerbis alloqui quirent. Sciscitans uero magistri super hac re consilium, hortatur beneficiis carbones ignis congerere super capita eorum. Audiens denique patris saluberrimum consilium, non ante ab intentione rationis [F., orationis] cessauit  quam euidentem Domino mentis sanitatem impetraret, adeo ut repente mutati secundum eum a Magistro omnimodis habere gauderent. Trahiturque regulus manu ablactati pueri de sua, qua cubabat, cauerna, et blandi columbarum ibi statuuntur amplexus. Magne sunt certe sanctorum uirtutes, per quas corpora sanantur, at non minoris admirationis ac uenerationis estimari debent, quibus medentur anime. Hac autem insignitum uirtute Albinum mira cum pietate ueneremur, qui noluit absinthium secularis litterature nosse, Dei  quatenus intraret in potentiam. Enimuero spreuit mundum in maligno positum, altior ut mundo factus iungeretur illi, excelsior qui est celis factus. Legerat in Apostolo, quia prudentia carnis inimica est Deo: legi enim Dei non est subiecta , quam sequi si uellet illorum omnium generosissimus Albinus pro talibus ausis non diu procrastinata uindicta eos percelleret. Iam autem lubricos adolescentie calles digno cum preconio transiliens, quasi sol in celi arce media, magno iuuentutis calore figitur. Iam quoque cum Moyse Aegyptiaca doctus sapientia, cuius amputauerat crines et ungulas, montem, quo Deus uideri posset, conscenderat; uideratque uirgam in colubrum, rursumque colubrum cauda tactum in uirgam uersum, abyssumque nouerat inuocantem  abyssum. Herens illius uestigiis stat, qui supra montes euangelizat, annuntians bona, quatenus speculatorum leuatam posset audire uocem.

X. Legens igitur Ioannis Euangelium ante magistrum una suis cum condiscipulis, peruenit ad eam partem, quam soli norunt mente comprehendere mundicordes, que est ab eo loco quo ipse supra pectus Domini recubuisse se dicit, usquequo cum discipulis suis trans torrentem Cedron Iesum egressum fuisse recolit. Hac ergo euangelica cum debriaretur lectione Albinus mystica, sedens ante magistri lectulum, subito eius spiritu in exstasi ducitur: ac idem, qui quondam sub solis radio ante sanctissimi Patris Benedicti, nunc ante huius oculos, curte siue equarum sub uno parco [b 1Kb] , omnis mundus collectus ostenditur: qui dum in hoc quod cernebat attentam oculorum figeret aciem, uidit totam per gyrum hanc clausuram quasi sanguine circumseptam. Cumque hac teneretur uisione mirabili, sui in eum oculos uertentes nimia  cum admiratione condiscipuli, nempe qui nichil uidebatur habere sanguinis, conantur quasi dormientem excitare; ad quorum sonitum oculos in Albinum beatus Elcbertus dirigens eum diutius tacite conspicit dicens: Legite, filii; et istum nolite excitare, paululum ut somno indulgens efficacius me post audire queat tradentem. Iam uero ad seipsum Albino reuerso, lectione accepta, iubente Patre omnes egrediuntur foras, Albinum solum retinens secum. Cui Pater idem ait: quid uidisti? rogo ne me celes. uolens autem omnino secretum habere quod uiderat, timens ne forte elationis foueam incideret, respondit: Quid? mi domine Pater! Ad quem rursus uir beatus: Noli, fili, noli occultare mihi, neque enim curiositate illud a te requiro uana, sed utilitate tua. uidens autem Albinus se celare non posse, humiliter quemadmodum mundum omnem uiderat, indicauit. Tunc Pater idem dixit sibi: uide, fili mi, uide, ne preter uni, quem post meum discessum fidelissimum habebis super tua persona, hoc indices uidisse. Ipsi etiam interdicito,  ut usque ad tuum obitum secretum habeat. Cuius ille obtemperans consiliis Sigulfo tantum super se sua indicauit in uita. Qui igitur scire desiderat quomodo una sub clausura totum mundum conspicere quiuerit, ad Dialogorum sancti Gregorii recurrat librum . Interim tamen nouerit, in uisione mundi non celum et terram fuisse contractum, sed uidentis animum dilatatum, qui in Domino raptus uidere sine difficultate potuit omne quod infra Deum fuit. Fortassis etiam queret aliquis studiosius cur hac sub figura, curue circumdatum sanguine uiderit. Nouerit ille Christi sanguine totum sancte Ecclesie ouile circumdatum, ita ut a solis ortu usque ad occasum redempti de manu inimici eius passione, que tunc sine dubio ardentius Albini supersidebat animum, cum hanc ante magistrum legeret, dicere possint: Confitemini Domino, quoniam bonus, etc. Omnis ergo mundus sanguine Christi circumdatus una sub clausura cernitur, quando omnia, quecunque  a sanctis Patribus significatiue sunt gesta, et ab initio mundi scripta, sola Christi passione reserantur, qui est Leo de tribu Iuda, radix Dauid. Sin autem per clausuram gyratam, uitam carnalium suorum criminum circumdatam sanguine uelit intelligi, quia ob hoc sit ei ostensa, ut ab eo calcata contemneretur, proprio relinquatur iudicio.



CAPUT u. Alcuinus leuita ordinatur. In Franciam uenit.

XI. Post hec de uirtute in uirtutem succrescens, die Purificationis sancte Marie leuita sacratur: nam dudum eadem die comam capitis amiserat. Cumque iam beatum Elcbertum patrem suum infirmitate prenuntiata celerius ad Christum transire nosset, qui  cuncta, sicut supra dictum est, cum eius faciebat consilio, studuit illum diligenter sciscitari, quid postquam sola separarentur morte, ipsum uellet iuberetque agere. Cui ut iam claret Domini dedit responsum: »Romam uolo uenias, indeque reuertens uisites Franciam: noui enim multum te ibi facere fructum: eritque Christus dux tui itineris, perducens ac gubernans te illuc aduenam, sis ut expugnator nefandissime heresis, hominem Christum que conabitur adoptiuum adstruere: et fidei sancte Trinitatis firmissimus defensor clarissimusque predicator. Perseuerabis ergo in terra peregrinationis, multorum illuminans animas.« Benedicens autem illum patrum suorum superius memoratorum benedictionibus, ac Christo Iesu commendans, seruaret ut ipse eum, letus Pater Elcbertus episcopus migrauit ad Deum uI Idus Nouembris [a 1Kb] , quem pius Albinus ut matrem deplorans lacrymis, nolebat tamen consolationem recipere. Leuita uero sanctis benedictionibus patrum hereditario  iure dedit curam magnopere talentum sui Domini multiplicare egregie. Docuit multos in Britannia, et non paucos post in Francia. Quo in tempore sociatur illi uir Deo amabilis, animi carnisque nobilitate insignis Sigulfus presbyter, custos Heborice ciuitatis Ecclesie; perpetuo ut illi iam hereret, qui suo cum auunculo Autberto presbytero puer partes has petierat, Romamque ad ecclesiasticum ordinem discendum ab eo ductus fuerat; nec non Metas ciuitatem causa cantus directus. In quo cum nimia panis penuria aliquo desudauit tempore ac multo cum fructu  propriam repedauerat patriam. Hi ergo tantum se dilexere mutuo, ut cerneres Rebeccam Isaac, et Annam Tobie copulatam. Cumque iam omnipotens Deus Franciam spiritalibus diuitiis, ut pridem terrenis glorificare uellet; dans ei regem secundum cor suum, fide, fortitudine ac amore sapientie, et corporis ineffabili pulchritudine, in his preclarissimum Carolum monuit [Hensch., mouit] mentem  Albini, consilium et iussionem sui patris ut impleret.



CAPUT uI. Alcuinus Carolum Magnum artes liberales docet et monasteriis tribus preficitur.

XII. Iussus igitur ab Eanbaldo archiepiscopo successore Elcberti, ut sibi pallium impetraret ab apostolico, uenit Romam. Cumque reuerteretur accepto pallio, habuit regem Carolum Parma ciuitate obuium. Quem magnis rex alloquens suasionibus et precibus postulauit, ut ad se post expletionem missatici in Franciam reuerteretur. Nouerat enim eum quia olim a magistro suo ad ipsum directus fuerat. Fecit autem Alcuinus, aliorum deseruire cupiens profectui, ut sibi rogarat [Edit., rogaret], cum auctoritate regis sui proprii et archiepiscopi, eo tantum iure, ut iterum ad eos reuerteretur. Peruenitque, Christo ducatum prebente, ad regem Carolum; quem tenens rex  loco patris amplectitur, a quo artes introductus in liberales, refrigerari paululum nouerat, sed exsaturari ob feruorem nimium satis nequibat. Tempore uero aliquanto cum eo peracto, dedit illi duo monasteria, Bethleem scilicet, quod altero nomine Ferrarias uocatur; et sancti Lupi apud Trecas [b 1Kb] . At denique Albinus nolens sine auctoritate regis sui et episcopi proprium deserere locum quo educatus quoque capitis comam amiserat, ac in leuitam consecratus fuerat, postulauit magnum regem, ut daret ei licentiam remeandi in patriam. Quem Carolus uoce blandientis alloquitur: »Sunt nobis, magister eximie,  terrene diuitie sufficienter, quibus te ut patrem honorare gaudemus; tuis nos, oramus, diu desideratis, et uix aliquando inuentis, tua cum pietatis merce, illustrari.« Cui Albinus: »Domine mi rex, tue non dispono uoluntati renuere, auctoritate canonum cum firmata fuerit. Libenter etiam paterna in regione mea non modica hereditate ditatus, hac spreta, tibi ut prodesse possim, hic pauper stare delector. Tuum est tantum hoc a meo rege et episcopo impetrare.« Tandem igitur ratione uictus, consensit ut iret, requiem non dans animis, iam secundo ad eum reuerso [Forte, reuersuro] firmiter impetraret, secum perpetuo ut duraret. Euoluto uero non paruo tempore, postquam Albinus secundo ad Carolum reuersus est, sancti Martini apud Turones preficitur pastor monasterii isdem [c 1Kb] : qui digne Deo illud cum aliis regens monasteriis, uitam subiectorum, quantum ualuit, corrigere studuit; ac quos indomitos accepit, rationabiles honestique moribus ut essent, et  sapientie inquisitores, sategit.



CAPUT uII. Felicem hereticum refutat Aquisgrani.

XIII. Interea heresis inimica Deo, partibus que pullulabat Hispanie, asserens adoptiuum Filium Dei esse secundum carnem, ad aures perducitur Caroli. Quod ut experimento nouit rex magnus et per omnia catholicus, totis nisibus decertauit, ut destrueretur semen diaboli, zizaniaque de frumento Dei funditus eradicarentur. Aduocans namque Albinum institutorem suum Turonis, et miserum Felicem heresis huius astructorem de Hispanie partibus, congregauit synodum magnam episcoporum in Aquisgrani imperiali palatio; in quorum ipse sedens medio, Felicem licet ualide repugnantem, de natura Filii Dei secundum carnem cum Albino doctissimo disputando rationabiliter confligere iussit. Tum quantum episcoporum tunc exstitit silentium! O quam clara et inexpugnabilis, Caroli cum auctoritate, magistri sui fidei confessio atque  defensio! Per plura autem Felix fugiens latibula, plurioribus ab Albino confossus est spiculis, in tantum, ut pene omnes ciuitates Isrel consummaret, quousque Filius hominis ueniret. Nam a secunda usque ad septimam sabbati parum aliud gestum est. Omnibus denique eius patefacta socordia, atque ab uniuersis apostolica auctoritate heresis confutata, soli sibi latuit deformiter, usque dum dicta Cyrilli martyris [d 1Kb] , ab Albino sibi directa legit lamentabiliter: Ea natura, que per diabolum uitiata est, super angelos exaltata est propter triumphum Christi, atque ad dexteram Patris collocata. Hanc ergo legens sententiam, tandem se recognouisse et impie egisse uoce et nimio fletu testatus est. Sed quod ad aliud tendens pauca super hac re prelibaui, qui perfectius hanc scire sitit, legat eius epistolas ad Felicem et Elipantum, et ipsorum ad illum: et nosse incunctanter poterit, quod desiderat.

Largiente Christo hactenus paululum de uite Albini  initio, que cunctis non esse cognita putaui, non ut uolui, sed fideliter quemadmodum potui, scripsi. Hinc iam calamum labris quassatum  ad finem eius, despicate crepitando licet, pertrahere conabor.



CAPUT uIII. Alcuinus Fuldam secedere cupiens, Turonis retinetur. Eius discipuli.

XIu. Cum igitur senectute unaque infirmitate plus solito se sentiret affectum, diu ut secum tractauerat,  uelle se significauit regi Carolo, seculum relinquere, postulans licentiam apud sanctum Bonifacium monasticam uitam secundum regulam sancti Benedicti ducere, monasteriaque sibi commissa suos ut inter discipulos diuideret, si fieri posset. Sed rex terribilis et pius unum cum omni postulationis affectu denegauit: alterum libenter audiuit, flagitans, quietissimus Turonis atque honorificentissime ut resideret, sibique et omni sancte ecclesie commisse [curam impendere] non detrectaret: onera uero seculi, que ipse habuerat, discipulis, ut petierat, libentissime dispertiit. Fecit ergo et ipse Albinus ut rex sapientissimus rogauerat, non querens quod sibi foret utile, sed quod multis; ac Turonis diem nouissimum prestolatus fuit. uita denique eius non monastice inferior fuit. Nam qualis in Patribus superius nominatis precesserat, talis et in illo durabat; in ieiuniis scilicet, in orationibus, in carnis mortificatione, in eleemosynis, in psalmorum et missarum multa celebratione, et in aliis uirtutibus, quibus possibile est  humanam ornari naturam. Preter enim dies resurrectionis et festiuitatis, ieiunium protelabat in uesperum, parcens cibo, quo amplius delectabatur; quocirca tantam sepissime ori suo celitus datam gaudebat habere dulcedinem, quantam nequit humanus sermo fari. Tunc uero quidquid uolebat, labore sine ullo uelocissime dictare quibat: ita ut dicere posset: Dilexi, Domine, mandata tua super aurum et topazion. Quam dulcia faucibus meis eloquia tua! super mel et fauum ori meo . Qui iuuenis Psalmorum modulationem secretam non tantum, quantum aliam lectionem amauerat, modo iam senex nullatenus eorum decantatione saturari poterat. Secretissimam orationem semper in die, sicut supra de magistro eius taxatum est, cum manuum diutina crucis extensione, eodem modo multis cum gemitibus  fundebat: discipulis similiter tradebat, quorum nobilissimus Sigulfus erat uetulus, magnanimusque Withso; post hos Fredegisus  et eius socii. At tempore iam ultimo herebat ei assiduo Raganardus, Waldramnus, qui adhuc supersunt: Adelbertus quoque beate memorie, quantum poterat, Sigulfi tunc filius, post autem uenerandus Pater, et multi alii, quorum omnium utinam nouerit Christus nomina. Hi uero omni se circumspectione preuidentes studebant sollicite ne quid coram eo reprehensionis agerent, multoties etiam et absque eo. Nouerant enim eum uinctum esse Deo, spirituque eius illustratum; licet corporalibus oculis, senectute atque infirmitate resistente, iam clare uidere nequiret: et ideo timebant actus suos eum latere non posse.

Xu. Spiritu siquidem repletus prophetie quibusdam que eis essent uentura predixit, sicuti fecit Raganardo de Osulfo [a 1Kb] . Nam idem Raganardus quamdam horribilem sopori deditus uidens uisionem, quam bonum est silere, eidem Patri sequenti die cum pauore retulit timens, ne de se ageretur. At ipse  Pater magno cum dolore respondit: »O Osulfe! tu miser, quoties te monui, quoties corripui. Multum denique laborem in auunculum tuum habui, ut se corrigeret et uiam mandatorum Dei operari cepisset: predixique ei, quia nisi fecisset, priusquam de seculo migraret, plaga lepre percuteretur; sicque factum est. Predico ergo et tibi, fili mi, de Osulfo, super quo est hec uisio, quoniam neque in hac regione, neque in qua natus est, morietur;« quod postea probauit euentus. Mortuus est enim in Langobardia. Idem quoque Raganardus tentauit se nimiis uigiliis et abstinentie nimia superfluitate, ignorantibus omnibus, affligere, ita ut pro hac intemperantia grauissime succumberet febri: ad quem uisitandum Pater ueniens Albinus iubet omnes, preter Sigulfum, exire de domo eius, quem increpans ait: »Cur sine cuiusquam consilio tam intemperanter agere tentasti?  Nam ego considerans te uelle hoc agere, in domo, in qua dormio, te quoque dormire iussi: tu uero statim, ut omnes dormire noueras, candelam latenter accendens in laterna celabas, ac ad locum illum pergens tota nocte uigilabas.« Et quidquid occulte ibi faciebat, nouerat quod solus Deus, ipse ei indicauit, addens: »Quando mecum quoque ad mandatum pergebas, et te uinum bibere iubebam, arte calidissima dicebas: bibi, domine Pater, meo cum auunculo sufficienter. Cum autem ad tuum uenires auunculum, et ipse quoque hoc te iuberet, aiebas mecum te bibisse. uoluisti nos deludere, et deceptus es. Caue ergo ista, postquam surrexeris de febre, ne tale aliquid indiscrete unquam coneris agere.«

XuI. Audiens igitur ista Raganardus ab ipso qui uocabatur uetulus, erubuit multumque expauit, sciens se deprehensum, suaque occulta latere Albinum non posse, et admirans dicebat: Quomodo palam istud factum est? Testatur hodieque ipse coram Deo, nullum cognouisse hominem hoc antea homine reuelante,  preter solum Deum. Penitens denique quod egerat stulte, per omne post tempus uite Albini nichil tale sine illius egit consilio atque imperio.



CAPUT IX. Benedicti Ananiensis abbatis aduentum predicit.

XuII. Sepissime etiam ad eum missi uenientes regis aliorumque amicorum, cum adhuc ab eo longe essent, eorum predicebat aduentum, causamque aduentus, quid quoque afferrent, quidue secum uehere quererent. Audientes autem ista discipuli quidam, usquedum probarent, senectutem eius quasi desipientem culpabant. uir quoque Domini Benedictus ei pre omnibus monachis familiaritate iunctus, ad eum gratia consilii salutis sue et suorum accipiendi, sepius Gothie de partibus properabat. Quadam uero uice uoluit taliter uenire, nemo ut hoc agnosceret Turonis, quousque ad ostium assisteret  domus Albini. Cumque adhuc haud prope esset, uocans Albinus unum suorum, ait: »Festina occurrere Benedicto abbati in loco tali, et dic ei, uelociter ad me perueniat.« Fecit missus patris Albini, ut sibi preceptum fuerat, peruenitque post triduum ubi ei dixerat, et Benedictum reperit, eique, quod sibi iussum fuerat, nuntiauit. Stupens autem suum deprehensum conatum, cum uelocitate peruenit Turonis ad eum. Cumque se alterutrum tripudiantes deoscularentur, infit Benedictus Pater reuerendus suppliciter: »Domine Pater, quis meum uobis predixit aduentum?« Respondit ei: »Nullus homo uerbis mihi innotuit.« Cui idem: »Quis tunc, Domine? forsitan litteris cuiusquam audistis?« At ille, »uere, inquit, nullis.« Ad quem uir idem rursum: »Si neque ab homine ullo dicente, neque litteris cuiusquam prescistis, precor, mi Pater, quonam modo illud noueris, edicite.« Cui Albinus: »Noli amplius hoc me interrogare.« Cum uero uenerabilis uir Benedictus  iam reuerti uellet, petiit eum, ut quemadmodum speciali oratione pro se orabat, ei panderet. At ipse ait: »Hoc namque Christum rogo; Domine, da mihi intelligere peccata mea, et ueram confessionem facere, et dignam penitentiam agere; et da mihi remissionem peccatorum meorum.« Cui uir Deo dignus Benedictus ait: »Addamus, mi Pater, huic orationi unum sermonem: et post remissionem salua me.« At Albinus gaudens dixit: »Fiat, reuerendissime fili, fiat.« Iterum autem uir idem flagitabat, ut sibi diceret, quando crucem uidens se contra eam inclinabat, que uerba labris silenter depromeret. Ille uero hoc inquit: »Tuam crucem adoramus, Domine, tuam gloriosam recolimus passionem. Miserere nostri, qui passus es pro nobis.« Post hec deducens eum aliquantulum, remisit gaudentem Albinus ad sua suosque.



CAPUT X. Ludouici filii Caroli Magni principatum predicit. Lectionem uirgilii suis discipulis interdicit.


XuIII. Rex siquidem magnus imperatorque potens Carolus orationis gratia, unaque desiderate conlocutionis mutue cum Albino sepulcrum sancti Martini suis cum filiis Carolo, Pippino ac Ludouico, uisitare studuit; quo in loco tenens manum Albini ait secrete: »Domine magister, quem de his filiis meis uidetur tibi in isto honore, quem indigno quanquam dedit mihi Deus, habere me successorem?« At ille uultum in Ludouicum dirigens nouissimum illorum, sed humilitate clarissimum, ob quam a multis despicabilis notabatur, ait: »Habebis Ludouicum humilem successorem eximium.« Hoc tunc solus audiuit Carolus; sed post cum eosdem reges erecta ceruice, et Ludouicum humili, orationis gratia in ecclesiam sancti Stephani incedere cerneret, sedens in loco quo sepeliri uolebat, infit sibi assistentibus: »Cernitis Ludouicum  fratribus suis humiliorem? certe uidebitis hunc patris celsissimum successorem.« Nec non, cum post communionem corporis Christi et sanguinis manu propria eis misceret, idem Ludouicus humilitate clarissimus pre omnibus patri sancto se inclinans, eius osculatus est manum. Tunc uir Domini assistenti sibi ait Sigulfo: »Omnis qui se exaltat humiliabitur, et qui se humiliat exaltabitur. Certe istum post patrem Francia gaudebit habere imperatorem.« Hoc nos iam factum et uidemus et gaudemus. Depositi sunt, qui uidebantur cedri, et exaltata est oliua fructificans in domo Domini. Ipse denique Pater Carolum multa erudiuit cura artibus liberalibus Scripturisque diuinis, adeo ut sapientissimus omnium Francorum efficeretur regum qui fuerunt ab aduentu Christi. Docuit etiam eum, per omne uite tempus, quos psalmos penitentie, cum litania et orationibus, precibusque; quos ad orationem specialem faciendam, quos in laude Dei, quos quoque pro quacunque  tribulatione, quemque etiam, ut se in diuinis exerceret laudibus, decantaret. Quod nosse qui uult, legat libellum eius ad eumdem De ratione orationis [a 1Kb] .

XIX. Legerat idem uir Domini libros iuuenis antiquorum philosophorum, uirgiliique mendacia, que nolebat iam ipse nec audire, neque discipulos suos legere, »sufficiunt, inquiens, diuini pete uobis, nec egetis luxuriosa sermonis uirgilii uos pollui facundia.« Contra quod preceptum tentauit Sigulfus uetulus secrete agere, unde post erubuit publice. Aduocans namque suos quos tunc filios nutriebat, Adalbertum et Aldricum, iussit coram se secretissime uirgilium legere, interdicens eis ne quis ullo modo sciret, ne forte ad patris Albini notitiam perueniret. Albinus autem solito more ad se uocans, ait: »Unde te habemus, uirgiliane? Cur cepisti ac uoluisti contra meam uoluntatem et consilium me ignorante, agere, ut uirgilium legeres?« Sigulfus uero se ad pedes eius proiiciens stultissime se egisse confessus  humiliter penituit. Cuius satisfactionem benigne pius pater post increpationem recepit, monens eum ne ultra tale aliquid ageret. [b 1Kb] Testatur uir dignus adhuc superstes Aldricus abbas, nec se nec Adalbertum cuiquam hoc innotuisse, sed usque tunc, sicut cis preceptum fuerat, omnimodis siluisse.



CAPUT XI. Occulta nouit. Incendium restinguit. Infirmos sanat.

XX. Fratribus Cormaricensibus, quos ualde diligebat,  iusserat ipse pater centum modia uini dari. Cumque ad monasterium ducerentur, mandauit per Sigulfum Benedicti abbatis monachum [c 1Kb] prouisoribus monasterii, ut tenerent interim ductores uini, quousque coram eis de uasculis, in quibus ipsum uinum adduxerant, in alia mutaretur; quia aliqui ex eis, inde furtiue sumentes, in uascula, quatenus plena essent cum ad monasterium peruenirent, fabulum aque miscuerant, quod ita factum fratres certissime probarunt.

XXI. Aigulfus preterea presbyter Engelsaxo, et ipse ad eumdem patrem uisitandum Turonis uenit. Cumque ante ianuam eius domus cepisset assistere, ecce! quidam Turonensium fratrum simul, uidelicet quatuor, iuncti hunc respicientes, putantesque nichil eum illorum de locutione scire, colloquebantur ad inuicem: »uenit iste Britto uel Scotto ad illum alterum Brittonem, qui intus iacet. O Deus, libera istud monasterium de istis Brittonibus. Nam sicut apes undique ad matrem reuertuntur, ita hi omnes  ad istum ueniunt.« Ingressus est autem idem presbyter domum Albini: post nonnulla alia retulit ei que audierat. Cui Albinus, »Nosti, inquit, qui sunt?« At ille: »uere neque noui, neque eos respicere pre uerecundia quiui, quando ista dicebant.« pater uero Albinus ait: »Certe ego noui qui sunt.« uocans ergo eos ipse propriis nominibus ad se uenire iubet, dicens: »Isti sunt.« Condolens itaque eorum stultitie pepercit eis dicens: »Parcat illis Christus Filius Dei.« Dans autem eis singulos uini calices bibere, iterum foras leniter exire iubet. Aigulfus uero postea id diligentissime per alios sciscitans eosdem fuisse probauit.

XXII. Neque illud silentio pretereundum ratus sum quod multi nouerunt. Custos denique sepulcri sancti Martini, prouidebat qui ceram et uestimenta omnia que ad ipsam basilicam pertinebant, intrans cum candela accensa secretarium quo ista seruabantur, infixit eamdem stipiti; quam cum egrederetur  oblitus est accipere. Firmans itaque ostium sera abiit: candela uero ardens cecidit super ceram; cera quoque magnas dans flammas ad uestimenta que perticis herebant, multa cum ui ignem emisit: uestimenta porro usque ad tectum. Quod custos sentiens cum claui statim ad aliud monasterium [d 1Kb] fugit. Fit undique concursus, pulsatur ostium, nec ullo aperitur sudore. Clerici, pretiosum quicunque aliquid in domo sua habebant, foras mittebant: ecclesia sancti Martini uestimentis quibusdam nudabatur, nec aliud quisquam sperare poterat, quam totius monasterii concremationem: nudabatur plumbo tectum. Aderat Albinus oculis iam non uidens. Interrogat ergo quid agatur. Cui unus discipulorum suorum uetulus, »Perge, inquit, hinc, mi domine Pater, ne forte aut plumbo superius proiecto usque ad mortem percutiaris, aut igne cremeris. Certus enim interitus manet.« Cumque Albinus uoluisset ire, iterum ad eum uetulus, »Mi, inquit, domine Pater, uade ad sepulcrum  domini Martini et pro nobis intercede.« Fecit itaque ita Albinus. Cumque illuc peruenisset, extendit se super terram in cruce, gemitum emittens ad celum. Miro igitur modo ac incredibili, statim ut Albinus se proiecit in terram, totus ille ignis ita exstinctus est, ac si immenso necaretur fluuio. Hoc cernentes clerici, magno cum stupore exsultantes ad locum illum festinato perueniunt, ubi Albinus ante sepulcrum sancti Martini prostratus in cruce pro eis iacens Deum precabatur. Eleuantes autem eum humo benedicunt  Deum, qui per Albini preces totam fabricam monasterii sancti Martini, igne ne consumeretur, saluauit. Hec tua sunt, sancte Martine, digna exempla, qui ignes quondam cum quereres fugere, non poteras; ad Deum conuersus oratione ignes illos exstinxisti minaces. uere celsa fides, que suo calore igneos potuit exstinguere globos. Nec mirum si elementa precibus ac iussis Albini propriam uim linquant, cum ipse in corde requiescat eius qui diligentem se diligit, ambulantesque in igne flamma non permittit fuscari. Te in his adoramus, te glorificamus, teque laudamus, qui sicut dignatus es polliceri seruis tuis tua seruantibus mandata, operibus etiam in Albino tuo ostendisti euidentissime. Tu quidem dixisti, Christe Iesu: si quid petieritis me in nomine meo, hoc faciam, uidelicet ut glorificetur Pater in Filio.

XXIII. Illud quoque ad laudem Domini commemorandum est, quod multi sepius ad Albinum uenientes infirmi, benedictione eius cum fide accepta, sospitatem recepere corpoream. Quodam etiam tempore,  fertur ut a nonnullis precipuis, quidam pauper oculorum lumen graui habens obductum caligine ad ianuam exterioris domus ueniens Albini, flagitabat dari sibi aquam, eius qua loti forent oculi: aiebat enim reuelatum illi fuisse [quod si ] ex ea oculos suos ablueret, uisum reciperet. Ignorante ergo Albino colligitur aqua qua faciem et oculos lauerat, daturque occulte poscenti pauperi. Lauans igitur pauper ille aqua illa oculos cum plena fide, caliginem fugauit, ac clarum lumen recepit. Illustramur et nos tuo, pater, sudore, lauanturque tua pia doctrina animarum nostrarum crimina, nesciente te ultra iam fatigari labore oculorum; tu quoque corporali uisu minime cernebas, et aliorum [mentes] semper illuminare satagebas: quosque presentialiter non poteras, litteris absentialiter erudiebas, scribens multa omni Ecclesie utilia.



CAPUT XII. Opera uaria que scripsit.


XXIu. Postulante namque imperatore Carolo scripsit librum de sancta Trinitate utilissimum , nec non de rhetorica, dialectica  et musica. Scripsit ad Gundradam de anime ratione . Postulantibus feminis Gisla et Richtrude honestissime super Euangelium Ioannis partim de suo, partim de sancto Augustino mirabile opus composuit . Scripsit et in quatuor epistolas Pauli, ad Ephesios scilicet, ad Titum, ad Philemonem et ad Hebreos . Ad Fredegisum  in Psalmos. Ad Widonem comitem homelias de principalibus uitiis et uirtutibus . Ad Sigulfum suum questiones in Genesi perutiles . In Prouerbiis Salomonis et Ecclesiaste , in Canticisque Canticorum luculenta sub breuitate ineffabiliter . Sub nominibus Franci et Saxonis de grammatica cum interrogatione et responsione  facundissimum libellum . Collegit multis de Patrum Operibus homeliarum duo uolumina [a 1Kb] . Scripsit de orthographia . In centesimo quoque octauo decimo psalmo stylo usus est aureo . Sunt et alia multa, que quisquis legerit et diligenter scrutatus fuerit non modicam sui edificationem reperiet, sicut in epistolis ad multos directis. In his ergo et huiusmodi reliquum uite sue ducens tempus, celestem in terris duxit uitam. Prestolans in nouissima positus uigilia filii hominis aduentum, intraret ut cum eo ad nuptias: Lauabat singulas per noctes lectum suum lacrymis, sanctorum semper se muniens intercessionibus, quorum omni die celebrabat solemnia, hostis ne ullis antiqui confoderetur iaculis, qui nequaquam eius irrumpere  domum tam occulte poterat, ut ab ipso repente non deprehenderetur, crucisque signo pelleretur.



CAPUT XIII. Diabolum oratione pellit. Pia eius exercitia.

XXu. Quadam igitur nocte solito orationem cum psalmorum decantatione uolens secretim fundere, aggrauatur immenso somno. Surgens uero e lectulo, tulit cappam desuper se: cumque iterum aggrauaretur somno, exspoliauit se omnibus uestimentis, preter sola camisia et femoralibus. Nihilominus uero perseuerante somno, accepit turribulum, et pergens ad locum quo erat ignis tutatus, impleuit prunis illud, ac desuper timiama posuit, totamque cameram odore suaui perfudit. Qua in hora corporali se specie diabolus prebuit ei uisibilem, homo quasi magnus, nigerrimus ac deformis barbatusque, blasphemie in eum aggerens iacula: Quid, inquit, hypocrita agis, Alcuine? Cur coram hominibus iustum te uideri conaris,  cum deceptor sis magnusque simulator? Tu putas his tuis fictionibus acceptabilem posse te habere Christum? Sed miles Christi ineluctabilis stans cum Dauid in turre, que est ordinata omni armatura fortium et mille pendentibus clypeis celesti dicebat uoce: Dominus lux mea et salutare meum, quem timebo? Ipse fortitudo uite mee, quem formidabo? Intellige, Domine, murmur meum, aduerte uocem clamoris mei, rex meus et Deus meus, quia te deprecor, Domine. Mane audies uocem meam, mane preparabor ad te, et contemplabor surgens medio noctis ad confitendum tibi. Applicant mihi mendacium superbi: ego autem in toto corde scrutabor precepta tua. Fiat cor meum perfectum in preceptis tuis, et confundantur, qui inique conterunt me, dum non confundar ego, quando aspirauerit dies et fuerint inclinate umbre. Fugatus denique hostis, et ipse completa oratione quiescit. Hac in hora unus solummodo discipulorum eius Waldramnus nomine, adhuc uiuens, uigilabat, occulte cernens hec omnia, testis  scilicet huius rei que fieret.

XXuI. Utebatur idem pater, Apostoli iuxta consilium, non propter gule desiderium, sed propter carnis infirmitatem uino modico. Fugiebat modis omnibus otiositatem: nam aut legebat, aut scribebat, aut discipulos erudiebat, aut orationi uacabat et psalmorum decantationi, ineuitabilibus tantummodo corporis indulgens necessitatibus. Erat pauperum pater, humilibus humilior, diuitum ad pietatem inuitator, superbis superior, discretor quoque omnium, egregiusque liberator. Celebrabat omni die missarum solemnia multa cum honestatis diligentia, habens singulis hebdomade diebus missas deputatas proprias [b 1Kb] . Dominica porro die nullo unquam tempore, postquam lux inchoasset apparere aurore, se tradebat sopori: sed uelociter leuitice se preparans suo cum Sigulfo presbytero missarum colebat solemnia specialium usque horam tertiam: et tunc nimia cum reuerentia publicam intrabat ad missam. Discipuli uero eius,  aliis solliciti cum in locis essent, maxime ad opus Dei cum assisterent, studebant ne quid reprehensionis in eis ab illo cerneretur.



CAPUT XIu. Beati Alcuini obitus.

XXuII. Iam ergo Albinus corpore dissolui cupiens et cum Christo esse desiderans, exorabat eum ut die quo in linguis igneis Spiritus sanctus super apostolos uenisse uisus est et eorum corda repleuit, si fieri posset, migraret e mundo. uespertinum siquidem pro se officium in loco quo elegerat post obitum quiescere, iuxta uidelicet ecclesiam sancti Martini, hymnum sancte Marie euangelicum cum hac antiphona  decantabat: O clauis Dauid [a 1Kb] , et sceptrum domus Isrel, qui aperis et nemo claudit, claudis et nemo aperit, ueni et educ uinctum de domo carceris, sedentem in tenebris et umbra mortis; dicens post orationem Dominicam hos uersus: Quemadmodum ceruus desiderat ad fontes aquarum, etc. Quam dilecta tabernacula tua Domine uirtutum. Beati qui habitant in domo tua, etc. Ad te leuaui oculos meos. Unam petii a Domino. Ad te Domine leuaui animam meam, et reliqua huiusmodi.

XXuIII. Quadragesime igitur tempus, sicut semper consueuerat, dignissime omni contritione carnis et spiritus mundationeque habitus celebrans, sanctorum basilicas, que sunt intra sancti Martini monasterium, cunctis noctibus frequentabat, lauans se [a culpis] suis multis gemitibus. Cum uero Resurrectionis Domini perageretur solemnitas, nocte eius Ascensionis decidit in lectum, graui fatigatus languore usque ad mortem, nec poterat loqui. Tertia tandem antequam migraret die, solitam exsultationis  uoce decantauit antiphonam: O clauis Dauid, uersusque supra memoratos recitauit. Die autem Pentecostes, peracto matutinali officio, eadem hora qua ingredi consueuerat ad missas aurora patente, sancta Albini anima carne soluitur, ministerioque leuitarum celestium, beatum habentium secum protomartyrem Stephanum et Laurentium archidiaconum, angelorum cum exercitu ad Christum, quem amauit, quem quesiuit, perducitur, et fruitur eius gloria in celo per omnia secula feliciter, cui seruiuit in mundo fideliter.



CAPUT Xu. Lucis splendor in eius obitu apparet, et alia mira contingunt. Sepultura.

XXIX. Decessit igitur dierum plenus numero, XIu Kal. Iunii, anno ab Incarnatione Domini 804. Eadem uero nocte super ecclesiam sancti Martini inestimabilis uisa est splendoris claritas, in tantum ut putaretur  a longe positis tota igne cremari. Quibusdam denique per totam illam noctem ipse splendor uisus est, nonnullis tribus apparuit uicibus. Aurora autem surgente globus ille iam amplissimus super eum uenisse locum uisus est, quo Albinus iacebat, animaque eius egrediente celum penetrasse. Testatus est siquidem Iosephus archiepiscopus per totam noctem et ab eo et a suis uisum fuisse. Testantur multi et nunc corpore ualentes. Plurioribus siquidem non ea nocte, sed preterita, Dominica prima scilicet post Ascensionem Domini, ipsa claritas eodem, ut dictum est, modo apparuit.

XXX. Eadem quoque hora cuidam solitario in Italia posito celestium leuitarum ostensus est exercitus, laudes Christo ineffabiles in ere resonans: in quorum medio Alcuinus, splendidissima indutus dalmatica astans, celum cum eis ingressus, pontifici eterno ut ministraret cum perenni gaudio: quod idem solitarius fratri cuidam Turonensi, apostolorum  solito frequentare limina, ad se uenienti, eodem Pentecostes die indicauit. Interrogans namque eum ait: Quis est ille abbas, qui apud Turones in monasterio sancti Martini conuersatus est? Quo uocatur nomine? uel, si ualebat, quando inde existi, corpore? Ad quem frater ille: uocatur Alcuinus, estque magister optimus in tota Francia. Quando huc iter arripui,  sanum eum reliqui. Respondens uero solitarius ille, ait cum lacrymis: uere felicissima fruitur sanitate. Indicauitque ei quid eodem die uiderat aurora clarescente. Ipse autem frater reuersus Turonis, que audierat, retulit.

XXXI. Pater denique Sigulfus corpus patris cum quibusdam aqua honorifice lauans, posuit super feretrum. Habebat nempe et ipse tunc magnum dolorem capitis, sed fide animo sanus, citam reperit sanitatem capitis. Oculos namque super magistri lectulum eleuans, cernit pecten, quo ipse suum solebat pectinare caput. Istum ergo manibus sumens ait: Credo, Domine Iesu, quia si isto magistri mei pectine meum pectinauero caput, meritis illius statim sanabitur. Ubi igitur prima uice pecten duxit per caput, quantum de eo tetigit, totum sanum habuit, sicque totum pectinando gyrans omnem dolorem amisit. Alter discipulorum eius, Eangist nomine, dentium immenso grauiter afflictus dolore, hortatu Patris Sigulfi eodem pectine dentes tetigit; et continuo, quoniam cum  fide fecit, sanitatem meritis Alcuini recepit.

XXXII. Audiens uero ciuitatis Turonis Ioseph episcopus, uir bonus et Deo amabilis, beatum obiisse Alcuinum, aduenit celerius illuc suo cum clero, oculosque eius propriis rigans lacrymis deosculabatur diutius. Precepit autem, sapienti usus consilio, ne in eo sepeliretur loco, quo idem Pater foris uoluerat [b 1Kb] ; sed intra sancti Martini basilicam honorificentissime, ut quorum in celis iuncte sunt anime, una sint corpora domo in terris posita. Sicque factum est. Super cuius tumulum positus est, sicut ipse iusserat, titulus quem ipse uiuens dictauerat, lamina scriptus in erea parietique insertus.


EPITAPHIUM ALCUINI.

Hic, rogo, pauxillum ueniens subsiste uiator,
   Et mea scrutare pectore dicta tuo:
Ut tua deque meis agnoscas fata figuris,
    uertatur species [c 1Kb] , ut mea, sicque tua.
Quod nunc es, fueram, famosus in orbe uiator,
   Et quod nunc ego sum, tuque futurus eris.
Delicias mundi casso sectabar amore,
   Nunc cinis et puluis, uermibus atque cibus.
Quapropter potius animam curare memento
   Quam carnem; quoniam hec manet, illa perit.
Cur tibi rura paras? quam paruo cernis in antro
   Me tenet hic requies, sic tua parua fiet
Cur Tyrio corpus inhias uestirier ostro,
   Quod mox esuriens puluere uermis edet?
Ut flores pereunt uento ueniente minaci,
   Sic tua namque caro, gloria tota perit.
Tu mihi redde uicem, lector, rogo, carminis huius;
   Et dic: da ueniam, Christe, tuo famulo.
Obsecro, nulla manus uiolet pia iura sepulcri,
   Personet angelica donec ab arce tuba:
Qui iaces in tumulo, terre de puluere surge,
   Magnus adest iudex, millibus innumeris.
 Alcuin nomen erat sophiam mihi semper amanti.
   Pro quo funde preces mente, legens titulum.

Huic epitaphio subiuncta sunt uerba sequentia ab alio quodam: Hic requiescit beate memorie domnus Alcuinus abbas, qui obiit in pace XIu Kal. Iunias. Quando legeritis, o uos omnes, orate pro eo, et dicite: Requiem eternam donet ei Dominus [d 1Kb] .





AD BEATUM ALCUINUM ABBATEM D. ANDREAE QUERCETANI PRAEFATIO MULTIS LOCIS EXCUSSA IN COMMENTATIONE PRAECEDENTI.

 Cum meo pridem in animo steterit hoc ecclesie patrieque mee Turonensi tribuere, ut non solum ueterem suam historiam quam pre manibus habeo, sed et patrum qui in ea claruerunt, scripta luce donata conspiciat; a beato Flacco Albino, siue Alcuino, sancti Martini quondam abbate, principium ducere uisum est, cum quod ille sui temporis undequaque doctissimus et eruditissimus fuerit, tum quod melior eius Operum pars aut in hunc diem incognita, aut certe pluribus in locis mutila deprauataque remanserit. Multa de eo anonymus, qui narrante Sigwulfo fideli et indiuiduo ipsius socio, quecunque discere potuit, utilitati posterorum inseruitura descripsit. Multa quoque ueteres ac recentiores historiographi, quorum omnium testimonia diligenter collecta disposui, simulque cum uita et epitaphio eiusdem, excudenda curaui. Sed ut que ab illis pretermissa, aut male accepta fuerunt, intelligi queant, rem omnem a puris, ut dicitur, fontibus, hoc est ipsissimis Alcuini scriptis, repetam.



CAPUT PRIMUM. Alcuini patria, genus et natale solum.


Alcuinus igitur ex Britannia oriundum se non semel testatur, sed quo genere, aut quibus parentibus, incertum relinquit, quanquam non humili prosapia genitum uel ex hoc uno constare potest, quod apud reges, episcopos et alios insule sue magnates plurimum semper gratia et auctoritate ualuerit, fratremque habuerit Iuuauensis ecclesie, que nunc Saltzburgensis dicitur, antistitem, Aquilam nomine [a 1Kb] . An uero in Scoticis Britannie partibus, sicut historici Scotorum contendunt [b 1Kb] ; seu Londino non procul, in Midlesexie comitatu, quod nonnullis placuisse reperio; an quod potius reor, in Northumbrie regno, Eboraci natus fuerit, non perspicue satis declarat. Eginhardus certe sui temporis auctor [c 1Kb] , Saxonici generis hominem uocat, Eboracique se a puero educatum, non uno loco, nec obscuris uerbis ipse  significat. Sed creba in eius epistolis Nordanhumbrorum mentio, qui Scotie regiones usque ad Edenburgi fretum possidebant, Scoticarum rerum scriptoribus ansam dedit, ut in Scotia procreatum eum suspicarentur.



CAPUT II. Nomen et cognomen.

In Eboracensi ergo prouincia natus Albini siue Alcuini cognomen tulit a familia, non a Scotorum gente, qui se Albinos sua lingua - uocant, ut Georgius Buchananus asserit [d 1Kb] : Flaccus autem a baptismate nomine proprio appellatus est. Quod adeo uerum, ut et ipse modo Flaccum se, modo Albinum uel Alcuinum simpliciter, sepius uero Flaccum Albinum, et Flaccum Alcuinum nuncupet. Quare qui ordine inuerso Albinum Flaccum Alcuinum uocant, Sixtum Senensem [e 1Kb] , et alios quosdam imitantes, preter ueritatem faciunt. Etsi nos eorum auctoritatem primo  secuti, sic illum quoque fere semper inscripsimus. Eodemque in errore uersantur, qui solummodo Albinum cognomento Alcuinum nominant [f 1Kb] . Albinus  enim et Alcuinus, Alboinus uel Albuinus, Alchoinus, Alquinus, Alchuinus, Alchwinus, Alkoinus que, tam in manuscriptis quam excusis libris indifferenter reperitur. Quod a uaria sine dubio uariarum nationum pronuntiatione ac scriptura manauit. Nam qui molliorem pronuntiandi formulam affectarunt, et a rudiore palati cum lingua collisione semper abhorruerunt, facile Alchuini uel Alchoini uocem in Albinum aut Alboinum commutarunt, modoque Alcuinum etiam ac Alquinum, quem alii Alkoinum et Alchwinum, dixerunt. Cuius rei testes locupletissimi, tum Willelmus Malmesburiensis monachus, tum ipse noster auctor. In eorum enim exemplaribus nomen hoc passim et indistincte sic uariat. Qamuis nonnulli aliam talis mutationis causam assignant [g 1Kb] , nempe quod barbariem patrii nominis Romana appellatione consulto mutarit Flaccus, Albinum se pro Alchuino nuncupans, ut in Winfrido qui Bonifacius dictus est, in Willibrordo qui Clemens, et in aliis plerisque illius eui contigit. Sed preterquam quod in his nomen  proprium, non cognomen, quod nullum habuisse leguntur, commutatum est, habita quoque diuersarum linguarum ratione, syllabas, qu, cu, chu, chw, ko, cho, bi, bo, semper idem sonasse certum est. Quod uel ex uno Matthei Westmonasteriensis exemplo deprehendi potest. Quem enim sub annum 734 Albinum Lichefeldensem episcopum uocat, eumdem anno 737 Alwinum nominat. Et Pontus Heuterus, tametsi non adeo certus et circumspectus scriptor, Alcuinum in etymis interpretatur Alwin, id est undique rem facientem augentemque: forsitan a uerbo gwin, quod Germanis etiam hodie lucrum significat.



CAPUT III. Educatio, instructio, et magistri.

Sed ut a nomine iam ad educationem ac instructionem procedamus, ALCUINUM hunc primo in cenobio sancti Petri Londini monachalem habitum induisse quidam arbitrantur [h 1Kb] , Bedeque uenerabilis discipulum  omnes pene tam ueteres quam neoterici fuisse contendunt. Que an uera sint paulo diligentius hic uidetur exquirendum. Nam quod ad primum spectat, ubi pueritiam ac iuueniles annos egerit, ipse prodit in epistola, quam ad fratres Eboracensis ecclesie scripsit , his uerbis: »uos fragiles infantie mee annos materno fouistis affectu, et lasciuum pueritie tempus pia sustinuistis patientia, et paterne castigationis disciplinis ad perfectam uiri edocuistis etatem, et sacrarum eruditione disciplinarum roborastis,« Et si de secundo quoque lubet illi credere, non Bedam, sed Egbertum Eboracensem presulem suum fuisse magistrum tradit. Sic enim in ea, quam ad Eanhaldum secundo loco Egberti successorem misit, epistola [i 1Kb] loquitur: »Laus et gloria Deo, qui dies meos in prosperitate bona conseruauit, ut in exaltatione filii mei karissimi gauderem, qui laboraret uice mea in ecclesia, ubi ego nutritus et eruditus fueram, et preesset thesauris sapientie, in  quibus me magister meus dilectus Egbertus archiepiscopus heredem reliquit.« Et epistola 1 ad Carolum Magnum Francie regem, ubi de reuehendis in  Franciam libris agit, quos olim in Eboracensi patria possederat, »sed ex parte, inquit, desunt mihi seruulo uestro exquisitiores eruditionis scholastice libelli, quos habui in patria per bonam et deuotissimam magistri mei Egberti industriam, uel etiam mei ipsius qualemcunque sudorem.« Et si enim ibi tam in ms. codice quam in excuso nomen Egberti non inuenitur, tamen et Willelmus Malmesburiensis hunc locum citans [a 1Kb] illud addit, et de eo necessario debere intelligi, sequens Euborice ciuitatis mentio conuincit. Preterea quoties in Bede memoriam incidit Alcuinus, uel eum Bedam presbyterum simpliciter, uel cum honoris additamento nobilissimum sui temporis magistrum appellat. Nam ad Wirenses monachos scribens , in quorum monasterio Beda litteras et didicerat et docuerat, sic ait: »Recogitate nobilissimum nostri temporis magistrum, Bedam presbyterum, quale habuit in iuuentute discendi studium, qualem nunc habet inter homines laudem,  multo maiorem apud Deum remunerationis gloriam.« Ubi cur Bede laudem hanc inuidisset, et non potius appellasset suum quam sui temporis magistrum? uerum est Bedam in prefatione Histor. rer. Angl. testari se opus illud aggressum Albini abbatis impulsu, quem uirum per omnia doctissimum uocat. Sed preterquam quod eius ut equalis tantum et amici, non ut discipuli meminit, si esset Albinus noster siue Alcuinus idem cum ipso, plane centenariam etatem longe excessisse dicendum esset. Beda enim obiit anno 731, ut Sigebertus et alii notant. Quamobrem Albinus ille, de quo Beda, alius omnino diuersus censendus est a nostro, forsitanque idem cum Alwino seu Albino illo statuendus, qui ut Mattheus Westmonasteriensis refert, episcopus fuit in Mercia apud Lichefeldiam anno 734, diemque extremum clausit anno 737.



CAPUT Iu. Doctrina et professio.

 Alcuinus igitur in Eboracensi ecclesia eruditus, ubi et leuita siue diaconus sacratus est, preceptoreque usus, non Beda, sicut plerique tradunt, sed Egberto archiepiscopo, qui omnium liberalium artium armarium et sacrarium a Willelmo Malmesburiensi uocatur [b 1Kb] , nobilissimamque bibliothecam Eboraci constituisse asseritur; inter eos breui tempore censeri meruit, qui primi post Adhelmum et Bedam in omni genere litterarum apud Anglos excelluerunt. Nam preter humaniores artes ac disciplinas, in philosophicis quoque, mathematicis, et omni diuinarum rerum scientia eruditissimus euasit. Latine, Grece, Hebraiceque lingue peritus, ut eius scripta legentes passim deprehendent. Ac petice etiam fama quodammodo clarus, si seculi sui barbaries attenditur. Quare magister eius Egbertus moriens illum in thesauris sapientie, quibus preerat, heredem reliquit [c 1Kb] : Eboracensisque schole factus rector, multos et ipse postea discipulos, eruditione ac pietate  celebres, habuit. Inter quos recensendi occurrunt Eanbaldus, qui deinde fuit archiepiscopus Eboracensis [d 1Kb] , sanctus Ludgerus episcopus Monasteriensis primus [e 1Kb] , et alius quidam, Ioseph nomine, qui uersibus aliquot eundem Ludgerum laudauit [f 1Kb] .



CAPUT u. Quibus in locis docuit, dum Britanniam incoleret.

An uero tunc Eboraci tantum doctissimus hic magister docuerit, non adeo certum et perspicuum est. Nam academie Cantabrigiensis annales habent, ut refert auctor Centuriarum de illustribus Britannie scriptoribus, quod omnes illic liberales artes publice  post Bedam docuerit, et quod tandem Eboraci sub Egberto prelegerit, philosophorum sui temporis antesignanus. Quod tamen Alcuinus ipse nullibi significare comperitur. Nisi forsitan id aliquis ex istis eius ad Carolum Magnum  uerbis subinferre uelit, »mane florentibus per etatem studiis seminaui in Britannia.« Sed cum aliis locis se fratrum Eboracensium preceptorem fuisse diserte doceat, de Eboraco potissimum hoc intelligendum uidetur. Quod enim ibi meliorem adolescentie sue partem in discendo docendoque collocauerit, uel hec illius iam senis ad eosdem Eboracensis ecclesie fratres apertissime demonstrant: »uos, inquit , semper in corde, et primi inter uerba precantia in ore. uos piissimi patres, seu in communibus sancte orationis horis, uel in secretis deprecationum uestrarum intercessionibus Alcuinum filium uestrum per Dei deprecor caritatem iugiter in corde habete et in ore. uos quoque, qui estis etate filii, sed meritorum sanctitate patres, per diuinam obtestor clementiam,  nunquam eruditionis uestre in sanctis orationibus obliuiscimini magistrum. Testis enim cordis mei mihi est inspector, quia deuote uestrum semper in ecclesiasticis disciplinis, et spiritali doctrina desiderabat profectum. Et si quid minus accepistis, non mee, credo, culpe deputari potest.



CAPUT uI. Apud quos in pretio fuit, et eius uarie legationes.

Quidquid sit, hac laudabili litterarum professione per uniuersam Britanniam celebris, non tantum apud episcopos et abbates insule, uerum etiam apud reges ipsos et principes in pretio fuit. Hoc enim testantur epistole, quas ad Aethelardum Dorensis ecclesie metropolitanum, et prime sedis in Britannia pontificem , ad Offanum et Egfridum Merciorum , et Aedilredum Nordanhumbrorum  reges, ad Aedilthidem famulam Dei, olim reginam , ad Osbaldum et Osberthum  Northumbrie duces , et ad alios plures familiarissime scripsit: et duplices quas ad pontificem Romanum, et in Franciam de rebus arduis legationes obiuit: quarum alteram recenset Willelmus Malmesburiensis lib. I De gestis regum Anglie, cap. 3, alteram Alcuinus ipse subindicat epistola 101 his uerbis: »Dum ego adolescens Romam perrexi, et aliquantos dies in Papia regali ciuitate demorarer, quidam Iudeus Iulius nomine cum Petro magistro habuit disputationem.« Ubi per Petrum magistrum, senem illum diaconum Petrum cognomine Pisanum intelligit, qui Caroli Francorum regis in grammatica preceptor fuisse legitur [g 1Kb] .



CAPUT uII Euocatur in Franciam a Carolo Magno; uocationis eius cause.

Sed et aliquanto post Carolus ipse gloriosissimus  rex qui doctrinam eius ac sapientiam expertus fuerat, tum in Francia cum ad se pro pacis federe missus est, tum etiam in urbe Papia dum ibi moraretur, de remotis eum Britannie finibus honorabiliter euocauit, ut sue bone uoluntatis adiutor in uere sapientie studiis promouendis existeret, liberalesque omnes disciplinas pene tunc per Galliam exstinctas ad lucem reuocaret. Hanc enim Alcuinus euocationis sue causam allegat epistola 23  ad Carolum regem, ubi sic loquitur: »Hec enim uestram optimam sollicitudinem, Domine mi Dauid, semper amare, et predicare agnoscebam, omnesque ad ueram sapientiam discendam exhortari, imo et premiis  honoribusque sollicitare, atque ex diuersis mundi partibus amatores illius uestre bone uoluntati adiutores conuocare studuistis. Inter quos me etiam infimum, eiusdem sancte sapientie uernaculum de ultimis Britannie finibus adsciscere curastis, atque utinam tam utilem in domo Dei seruulum, quam promptulum uestre obedire uoluntati. Quia diligens diligebam in sacratissimo pectore uestro, quod in me uos uelle inuenire intelligebam.« Quod et tangere uidetur carmine 209 his uerbis:

Albinus ueniens peregrino uatis ab orbe,
Suscipit hunc Carolus huius rex inclytus orbis,
His quem direxit preclara Britannia terris,
Cum pietate sacre sophie, tum propter amorem.
uerum epistola ad Laidradum episcopum Lugdunensem, Nefridium episcopum Narbonensem, Benedictum abbatem, simulque sanctissimos in Gothie prouincie partibus episcopos, abbates, et fratres, aliam superadiicit rationem, nempe ut piissimum  regem Carolum in fidei catholice defensione contra Felicem Urgellitane sedis episcopum, et eius sectatores hereticos adiuuaret sibique hoc etiam a sanctissimo quodam uiro prophetie spiritu predito, dum adhuc in Britannia uersaretur, predictum fuisse profitetur: »Neminem, inquit, ad meum unquam comparaui seruitium, sed magis deuota caritate omnibus Christi Dei mei famulis seruire desideraui. Ad cuius seruitii facultatem, diuina, ut credo, iubente dispensatione, ad gloriosum et omni honore nominandum huius regni principem et regem Carolum uocatus adueni, sicut mihi quidam sanctus uir, prophetieque spiritu preditus Dei esse uoluntatem in mea predixerat patria: etiam et ut uir uenerabilis totusque Deo deditus mihi mandatum dederat magister, ut si alicubi nouas audirem oriri sectas, et apostolicis contrarias doctrinis, mox totum me in catholice defensionem fidei dedissem.« Et libro I aduersus Elipanti epistolam, de Carolo uerba faciens: »Non ego illum corrumpere ueni in Franciam, qui  corrumpi non potest, sed adiuuare in fide catholica, in qua ille ab ineunte etate nutritus fuit, et optime a Christianissimis parentibus, et magistris catholicis edoctus.« Ex quibus omnibus patet labi tum illos, qui Alcuinum apud Carolum seu terre amenitate, seu regis humanitate captum resedisse scribunt, cum ab Offa Merciorum rege ad eum conciliande amicitie causa delegatus est [a 1Kb] : tum illos, qui ab Achaio Scotorum rege ad Caroli petitionem missum asserunt [b 1Kb] : tum denique et eos, qui »audito quam gratanter sapientes uiros religiosissimus regum Carolus susciperet, conscensa naui sponte ad eum uenisse tradunt [c 1Kb] .«



CAPUT uIII. Tempus aduentus et heresis Feliciane condemnatio.

Quod autem ad tempus huius sui in Franciam aduentus spectat, nemo ueterum id hactenus adnotasse uidetur, nec ipse etiam Anonymus, qui uitam eius  dictante Sigulfo conscripsit. Sed si bene rerum series et ordo consideretur, eum ante annum 792 aut 793 euocatum non fuisse, deprehendi poterit. Rogerus enim de Houeden in priore parte Annalium, et post eum Matheus Westmonasteriensis in Florario, referunt Carolum regem anno 792 misisse Synodalem librum ad Britanniam, qui sibi a Constantinopoli directus fuerat, multa inconuenientia et uere fidei contraria continentem: contraque eum scripsisse Albinum epistolam ex auctoritate diuinarum Scripturarum mirabiliter affirmatam, ac illam ex persona episcoporum et principum Anglie, Carolo regi Francorum attulisse. Cui congruit etiam, pro tempore, quod ipse Alcuinus ait lib. I aduersus Elipantum,  his uerbis: »Antequam ego eodem sapientissimo rege Carolo iubente uenissem in Franciam, hec eadem uestri erroris secta eodem glorioso principe presidente, presente Felice, quem multum laudare soles, uestre partis tunc temporis defensore, uentilata est in celeberrimo loco, qui dicitur Raiginisburg, et synodali auctoritate sacerdotum Christi, qui ex diuersis Christiani imperii partibus conuenerant, eterno anathemate damnata; imo et a beate memorie Adriano papa, qui tunc temporis sancte Romane Ecclesie apostolica auctoritate rexerat sedem, funditus exterminata: donec idem Felix infeliciter ad uestras refugiens partes, sopitos infidelitatis cineres uobis exorantibus resuscitare intendit.« Anno enim 792, ut habent Annales incerti auctoris, heresis Feliciana, ipso auctore eam abnegante, apud Raganespurg primum damnata est: qui etiam per Engilberthum, Centulensis monasterii abbatem in presentiam Adriani apostolici adductus, denuo eam  confessione facta damnauit.



CAPUT IX. Exhortatoriam epistolam Felici scribit, qui libello prolixo illi respondet, hortaturque precipuos Francie doctores, ut in fidei catholice defensione laborent.

Alcuinus igitur sub annum 793 in has aduenit partes, ac primo sui aduentus tempore exhortatoriam epistolam Felici, ut se catholice iungeret unitati, dirigere curauit. Cui Felix non epistolari breuitate [d 1Kb] , sed libelli prolixitate respondere nisus est, atque in eo omnes perfidie sue foueas maxime aperuit: asserens Christum et ueterem hominem esse, et nuncupatiuum Deum, et adoptiuum Filium, et secunda indiguisse regeneratione, et alia plurima ecclesiastice doctrine inconuenientia. De hoc enim libello sic ipse Alcuinus alibi : »Nuper, inquit, uenit mihi libellus a Felice infelice directus;  cuius propter curiositatem cum paucas paginolas legendo percucurri, inueni peiores hereses, uel magis blasphemias, quam ante in eius scriptis legerem, asserens Christum Iesum, nec Filium Dei esse uerum, nec etiam uerum Deum esse, sed nuncupatiuum.« Scripserat et antea Felix disputationem cum Saraceno, quam cum petente Carolo rege diligentius quesiuisset Alcuinus, si quis ex suis famam illius audisset, dictum est illi, quod apud Laidradum episcopum Lugdunensem inueniri posset . Quapropter sub festinatione direxit missum unum ad prefatum episcopum, si forte ibi reperire quiret, ut quam citissime regie presentie dirigeretur. Sed interea curam suscepit respondendi ad alterum illius libellum, obsecrauitque pium ac sapientem regem Carolum, ut sibi adiutores in defensione fidei catholice daret, Paulinum patriarcham Aquileiensem, Richbodum et Teudulphum episcopos, aliosque celebres doctores ac magistros. Hoc enim ipse testatur  epistola 84 ad Carolum, ubi ait: »De libello uero infelicis non magistri, sed subuersoris, placet mihi ualde, quod uestra sanctissima uoluntas et deuotio habet curam respondendi ad defensionem fidei catholice. Sed obsecro, si uestre placeat pietati, ut exemplarium illius libelli domno dirigatur apostolico, aliud quoque Paulino patriarche, similiter Richbodo et Teudulpho episcopis, doctoribus et magistris, ut singulis pro se respondeant. Flaccus uero tuus tecum laborat in reddenda ratione catholice fidei. Tantum detur ei spatium, ut quiete et diligenter liceat illi cum pueris suis considerare Patrum sensus: quid unusquisque diceret de sententiis, quas posuit prefatus subuersor in suo libello, et tempore prefinito  a uobis ferantur uestre auctoritati singulorum responsa. Et quidquid in illo libello uel sententiarum, uel sensuum, contra catholicam fidem inueniatur, omnia catholicis exemplis destruantur. Et si equaliter et concorditer cunctorum in professione uel defensione catholice fidei resonant scripta, intelligi potest quod per omnium ora et corda unus loquitur spiritus. Sin autem diuersum aliquid inueniatur in dictis uel scriptis cuiuslibet, uideatur quis maiore auctoritate sanctarum Scripturarum uel catholicorum Patrum innitatur: et huic laudis palma tribuatur, qui diuinis magis inhereat testimoniis.« Et epistola 83 ad eumdem Carolum: »Huius uero libri, inquit, uel magis erroris responsio, multa diligentia et plurimis adiutoribus est consideranda. Ego solus non sufficio ad responsionem. Preuideat uero tua sancta pietas huic operi tam arduo et necessario adiutores idoneos, quatenus hec impia heresis omnimodis exstinguatur, antequam latius spargatur per orbem  Christiani imperii, quod diuina pietas tibi, tuisque filiis commisit regendum atque gubernandum.«



CAPUT X. Paulini patriarche et Etherii episcopi libros aduersus Felicem laudat.

Quare hoc uelut classico excitati doctiores ac in rebus diuinis peritiores, contra Felicianam hanc, aut Hispanicam potius, heresim stylorum suorum spicula direxerunt. Paulinus enim inter alios, cui cum Alcuino summus iam amor intercesserat, tribus eam libris tunc oppugnauit, quos et Carolo Magno regi dedicauit, adiecta sub finem Regula fidei metro scripta; et ut urgentibus eius uenerandis imperiis, ad manus reuerentissimi uiri, et in diuinis rebus peritissimi et preclari Albini, summe religionis perspicui oratoris sui deferrentur, obsecrauit [a 1Kb] : sic Alcuinum interpellans, qui et ipse, tam honorifico ab eo  prosecutus elogio, recepisse se scribit, ac miris effert laudibus, epist. 113. Sic enim ibi de illis loquitur: »Quanto magis cum sacratissime fidei uestre libellum recensui, catholice pacis puritate ornatum, eloquentie uenustate iucundissimum, sensuum ueritate firmissimum, totius animi mei habenas in letitiam laxaui? Ubi de uno lucidissimo et saluberrimo paradisi fonte, quatuor uirtutum flumina, non solum Ausonie fertilitatis prata, sed totius Ecclesiastice Latinitatis rura irrigare conspexi. Ubi et auriuomos spiritualium sensuum gurgites gemmis scholastice urbanitatis abundare intellexi. Quamplurimis uero profuturum et pernecessarium fecistis opus in catholice fidei taxatione, quod diu optaui, et sepius domno regi suasi, ut symbolum catholice fidei planissimis sensibus, et sermonibus luculentissimis in unam congregaretur cartulam, et per singulas episcopalium regiminum parochias omnibus daretur presbyteris legenda, memorieque commendanda: quatenus licet lingua diuersa loqueretur, una tamen  fides ubique resonaret.« Unde illos quoque multi censuerunt dignissimos, qui cum Alcuini scriptis excuderentur. Quod a nobis prestitum, ope ueteris codicis ms. clariss. ac doctiss. uirorum Puteanorum fratrum, nemo futurus est, credo, qui non equi bonique consulat. Sed preter Paulinum hunc, Etherius adhuc, siue Hitherius episcopus Uxamensis, et Beatus abbas, eodem tempore libros duos aduersus eumdem errorem promulgarunt, Ingolstadii nuper iuris publici factos. De quibus et Alcuinus noster, Felicem alloquens: »Quod uero, ait [b 1Kb] , quemdam Beatum abbatem et discipulum eius Hitherium episcopum dicitis huic uestre secte primum contraire, laudamus eos in eo, quod ueritatem defendere conati  sunt.« Sed an Richbodus et Teudulphus episcopi, similem operam prestiterint, nondum innotuit.



CAPUT XI. Libello Felicis respondet septem libris, illumque tandem catholicum efficit, ac Elipantum etiam quatuor aliis libris oppugnat.

Alcuinus uero, sicut ipse testatum reliquit [c 1Kb] libello etiam Felicis septem sue deuotionis libellis respondit, omnesque eius prauitatis euacuauit doctrinas. Qui libelli  lecti sunt et probati in presentia Caroli regis et sacerdotum Christi: tantamque uim ac auctoritatem habuerunt, ut »idem Felix anno prefati gloriosi principis trigesimo secundo [d 1Kb] , aduocatus uoluntarie ueniens ad Aquis palatium, ibique in presentia domni regis et optimatum illius, siue sacerdotum Dei rationabiliter auditus, et ueraciter conuictus, atque Deo dans gloriam, ueramque confessus fidem,  in pacem catholice unanimitatis reuersus sit cum suis discipulis, qui ibi tunc temporis erant presentes. »Sed hoc postquam error eius iterum Francofurti damnatus fuit. Nam incerti auctoris Annales referunt, quod anno 794 »Synodus habita Franconofurt, in qua heresis Feliciana coram episcopis Germaniarum et Galliarum Italorumque, presente magno principe Carolo, et missis Adriani apostolici Theophilacto et Stephano episcopis, tertio damnata est, et rata stipulatione damnatio roborata.« Hoc facto Carolus cum exercitu Saxoniam ingressus est, Aquasque reuersus anno 796. Felix ibi a Laidrado episcopo Lugdunensi perductus, »ac suo conspectui presentatus, ut ipsissimis Felicis uerbis utar [e 1Kb] , licentiam ab eo accepit sententias suas, quas ex libris sanctorum habere se de adoptione carnis in Filio Dei, seu nuncupatione in humanitate eius, credebat, episcopis et abbatibus, et ceteris doctoribus, quos ad se ordinatio gloriosi principis conuenire fecerat,  presentaret: quatenus non in uiolentia, sed ratione ueritatis sua assertio rata iudicaretur, si ab illis per auctoritatem sanctorum Patrum minime repudiaretur. Quod ita factum est. Nam prolatas ab eo sententias de superdicta contentione, hoc est, de adoptione carnis atque nuncupatione, ita illi , ex auctoritate sanctorum Patrum, id est Cyrilli episcopi et beati Gregorii pape urbis Rome, seu beati Leonis, siue et aliorum sanctorum doctorum, qui illi prius incogniti erant, siue per auctoritatem synodi, que nuper in Roma hac intentione, precipiente gloriosissimo ac piissimo Carolo, aduersus epistolam eius, quam dudum scripserat uenerabili uiro Albino abbati Turonensis ecclesie  congregata fuerat: In qua synodo, presente Leone apostolico , et cum eo ceteris episcopis numero 57 residentibus, et plerisque presbyteris ac diaconis cum eis in domo beatissimi Petri apostoli:  per horum, inquam, omnium auctoritatem istas iam dictas illius sententias, non qualibet ut prefatum est, uiolentia, sed ratione ueritatis, ut oportuit, excluserunt. Quorum auctoritate ueritatis, et totius Ecclesie uniuersalis consensu conuictus, meliori intellectui eorum, quam suo, quem prius sequebatur, coniunctus, et ad uniuersalem Ecclesiam Deo fauente reuersus est ex toto corde suo, non qualibet simulatione, seu uelamine falsitatis, sicut dudum, sed uera cordis credulitate, et oris professione.« Hactenus Felicis iam non ulterius infelicis futuri uerba. Cuius in conuersione quam partem habuerit Alcuinus, ipse sic breuiter docet, Elipantum alloquens [f 1Kb] : »Ego cum Rufino beatum Felicem martyrem non  feci, sed Felicem olim uestri erroris complicem, Deo miserante, catholicum effeci.« Nec longe postea Elipantum quoque Toletane sedis episcopum, iam sepultos discipuli cineres suscitare conantem, quatuor aliis magne eruditionis libellis oppugnauit. Sed an expugnauerit, et ad unitatem Ecclesie reduxerit, in scriptis eius non inuenitur.



CAPUT XII. Carolum regem omni disciplinarum genere imbuit, et an Dauid, eiusdem Caroli proprium nomen fuerit, uel ascititium.

Quoniam uero Alcuini precipua etiam in docendo laus fuit, postquam ab Anglia ubi profitebatur in Galliam euocatus est, iam uidendum qualiter discipulis, qui ab ultimis orbis terre partibus frequentissimi ad illum audiendum concurrebant, recondite philosophie thesauros omnes, inusitata quadam facundia deprompsit. Factus igitur Francie nouus  ciuis, Carolo deinceps sedulus et fidelis comes adhesit, eiusque imprimis animum omnibus disciplinis imbuit, adeo ut nec illi par in toto orbe foret in scientiis. Quod uel ex rhetorice dialecticeque Alcuini cum eo dialogis, uel ex dedicatoria librorum sancte Trinitatis epistola facile colligi potest, ubi cum libros hos Carolo iam imperatori coronato mitteret, post annum uidelicet octingentesimum, principem populi Christiani cuncta debere scire tradit, officiumque, quo a quibusdam magister uocabatur [a 1Kb] ostendens, nonnullos reprehendit, qui minus utile existimabant, nobilissimam regis intentionem dialectice etiam discipline discere uoluisse rationes. Item ex carmine 199, in quo Euborice urbis iuuentum sic alloquitur:

Talia namque placent uestro quia munera patri,
Qui nunc egregias regalibus insonat artes
Auribus, et Patrum deducit per prata sequentem,
Prepulchro sophie regnantem stemmate celse.
 Sed melius adhuc ex his pematis 270 uersibus:

O mihi dulcis amor Dauid per secla ualeto.
   Quam te presentem semper habere uelim!
Plerio ut tecum liceat mihi ludere uersu,
   Scandere uel summi sidera celsa poli,
uel pulchras tecum numerorum discere formas,
   Irrepere aut ueterum dicta stupenda Patrum.
Aut tractare sacra eterne precepta salutis,
   Que uia te mecum peruehat astra super.
Carolum enim, hoc loco, sicut alibi fere semper, Dauidem appellat. Quod an proprium ei uel ascititium nomen fuerit, affirmare uix ausim. Et certe non ascititium persuadent ista ad illum eiusdem Alcuini uerba : »Clarissimis uestre nobilitatis filiis benedictio copiosa per uestra benefacta accrescat, sicut per solius homonymi tui Dauid Deo dilectissimi regis sanctitatem, ut legitur, omnibus nepotibus suis regulis throni potestas conseruata fuit.« Nec enim, inquit, uir quidam doctiss. Dauidem homonymum regis Caroli uocaret, si ab illius similitudine tantum  et imitatione mens Alcuini fuisset eum hoc nomine donare. Quod etiam confirmari uidetur alio ipsius Alcuini testimonio, dum scribit : »Dauid olim precedentis populi rex a Deo electus, et Deo dilectus, et egregius Psalmista Isreli uictrici gladio undique gentes subiiciens, legisque Dei eximius predicator in populo exstitit. Cuius eximia filiorum nobilitate  in salute mundi, de uirga flos campi et conuallium floruit Christus. Qui istis modo temporibus, ac eiusdem nominis, uirtutis et fidei Dauid regem populo concessit rectorem et doctorem. Sub cuius umbra superiora quiete populus requiescit Christianus, et terribilis undique gentibus exstat paganis.« Et forte, addit prefatus uir doctissimus immutatum illi nomen, cum uel baptizatus, uel in regem unctus est. Nam de Pippino Italie rege eius filio hoc idem factitatum. Proprium uero fuisse dissuadet illius et subsequentis eui mos, quo reges nostros hoc Dauidis nomine communiter a scriptoribus interpellatos reperio. Sic enim Amalharius Treuerensis episcopus [b 1Kb] et Stephanus papa apud Theganum [c 1Kb] Ludouicum regem, Caroli Magni filium, nouum ac secundum Dauid appellant. Sic Lupus Ferrariensis abbas Carolum Caluum Ludouici filium Dauidi in consiliis comparat [d 1Kb] . Itali apud Luitprandum Ticinensem leuitam [e 1Kb] , Berengarium regem alterum Dauid uenisse  latrant, eumque uel ipsi Magno Carolo ceca mente preferunt. Ac ut recentiora aliqua commemorem, Simon quoque Grebanus Carolum uII [f 1Kb] , et cuncti nuper Henricum Magnum Dauidem publice nuncuparunt [g 1Kb] .



CAPUT XIII. Ludouico et Pippino preceptor datur, aliosque complures in Gallia precipuos erudit.

Qualitercunque se res habeat, profecto Alcuini commendatio tanta fuit apud Carolum regem, ut non solum eius preceptor [h 1Kb] ac deliciosus [i 1Kb] nominaretur, sed ab illo quoque potissimum eligeretur, qui Ludouicum ac Pippinum filios litterarum preceptis informaret. Quod partim ex Radulpho decano Tungrensi, lib. I De canonum obseruantia, partim ex ea, quam Alcuinus ipse cum Pippino nobilissimo ac regali puero instituit, disputatione discitur. Et quia magister totius regionis peritissimus ac doctissimus  erat [hoc enim Amalharii Fortunati de eo elogium docet [i 1Kb] ] magno etiam aliorum uirorum concursu et admiratione auditus est, plurimosque eruditionis fama insignes discipulos habuit. In quorum numero precipui fuerunt Amalharius ipse tunc puer [k 1Kb] , Treuerensis deinde episcopus; Rhabanus Maurus [l 1Kb] et ipse puer, ad quem exstat epistola 150, sed magnus ac celebris postea uir, archiepiscopus enim Mogunciacensis tandem factus est; Haymo episcopus [m 1Kb] , Usualdus abbas Sancti Saluatoris [n 1Kb] , qui Martyrologium sanctorum scripsit [e 1Kb] ; Richbodus cognomento Macarius, episcopus Treuerensis ante Amalharium [o 1Kb] , Petrus archiepiscopus Mediolanensis [p 1Kb] , sanctus Aldricus Ferrariensis abbas [q 1Kb] , et alii complures.



CAPUT XIu. Quibus in locis docuit, et an primus Academie Parisiensis institutor.

Sed non constat inter omnes de locis in quibus  sic iuuentutem erudiendo perpetuam apud omnes gloriam promeruit. Trithemius enim non semel in Fuldensi eum monasterio moratum, ac ibi plures ex monachis clarissimos enutriuisse discipulos scribit [r 1Kb] , inter quos et Haymonem, Usuardum siue Isuardum, ac Rhabanum nominat. Auctor Chronici Augustani Ecclesiastici, cap. 10, apud sanctum Gallum docuisse,  ac nobili ibi auditorio claruisse testatur. Et alii recentiores [a 1Kb] Parisiis quoque legendi munere perfunctum asserunt, illorum sequentes opinionem et auctoritatem, qui celeberrimi huius scientiarum emporii fundamentum ab eo eum doctissimis aliquot uiris aliis iactum fuisse tradiderunt. An autem hoc uerum; nullis ipse suis scriptis declarat. In Francia profecto se scholas publicas tenuisse refert epistola 43 ad Carolum Magnum his uerbis: »Nunc uero frigescente sanguine quasi uespere in Francia seminare non cesso.« Et epistola ad eumdem 86: »Nec fastidiosa segnities legentium, inquit, beniuolentie magistri iuste deputari debet, si plurimis inclytum uestre intentionis studium sequentibus; forsitan Athene noua perficeretur in Francia: imo multo excellentior, quia hec Christi Domini nobilitata magisterio, omnem Academie exercitationis superat sapientiam. Illa tantummodo Platonis erudita disciplinis, septenis informata claruit artibus. Hec etiam insuper  septiformi sancti Spiritus plenitudine ditata, omnem secularis sapientie excellit dignitatem.« Sed in quibus Francie prouinciis eiusmodi litterarum semina iecit? aut ubinam urbium uel ciuitatum Gallicarum hec Athene perfecta fuit? Forte in facundissima Parisiorum Lutetia, ad quam Carolus rex studium de urbe Roma transtulisse, quod de Grecia illuc translatum fuerat a Romanis, in Magno Chronico Belgico legitur? Plurima sunt que uetant credere. Primo, quod Alcuinus, uel Parisiorum, uel Lutetie nullibi meminit. Secundo, quod cum in pluribus Gallie locis fuerit, aut cum Carolo rege, ut Aquisgrani apud auctorem uite sancti Ludgeri lib. I, cap. 34, aut sine rege Carolo, ut in Belgica latitudine [b 1Kb] , Turonis [c 1Kb] , in Centulo [d 1Kb] , apud sanctum Amandum [e 1Kb] , et alibi [f 1Kb] : nunquam tamen docuisse se uerbis apertis indicat, nisi uel in palatio regis, uel Cesaroduni Turonum. In palatio enim scholam fuisse demonstrant hec eius ad Carolum uerba [g 1Kb] : »Ego ignarus, nesciens Aegyptiacam scholam in palatio Dauitice uersari  glorie. Ego abiens Latinos ibi dimisi, nescio quis subintroduxit Aegyptios.« Quod uero et apud Turonos Gallicam erudierit iuuentutem, non semel, sed frequenter repetit. Epistola 43 ad Carolum regem: »Aliquos ex pueris nostris remittam, qui reuehant in Franciam flores Britannie, ut non sit tantum modo in Euborica hortus conclusus, sed in Turonica emissiones paradisi cum pomorum fructibus, ut ueniens Auster perflare hortos Ligeri fluminis, fluant aromata illius.« Item epistola 101: »Ego itaque, licet parum proficiens, cum Turonica pugno rusticitate. uestra uero auctoritas palatinos erudiat pueros.« Et si ascititiis etiam niti testimoniis licet, ubi Athene illa noua, de qua nunc dixi, melius collocari potest quam in eiusmodi schola Turonensi? Nam Sangallensis monachus sic ea de re [h 1Kb] : »Dedit autem Albino Carolus rex abbatiam sancti Martini iuxta Turonicam ciuitatem, ut quando ipse absens esset, illic requiescere, et ad se confluentes  docere deberet. Cuius in tantum doctrina fructificauit, ut moderni Galli, siue Franci, antiquis Romanis, uel Atheniensibus equarentur.«



CAPUT Xu. Quibus a Carolo beneficiis honestatus est.

uerum, quia in mentionem abbatie sancti Martini incidimus, opere pretium est nunc perscrutari quibus rex Carolus beneficiis hunc preclarum magistrum honestauit, aut quas illi largitiones in regno suo contulit. Multa namque regie benignitatis in eum  benefacta fuisse, uel ex epist. 134 ad Carolum discitur, ubi sic ait: »Summa Deus Trinitas uestre bonitati, omnium dilectissime Dauid, eterna restituat beatitudine, quidquid pietatis uel benignitatis in me famulum uestrum, sicut prima cognitione aduentus mei ad uos misericorditer promisistis, ita omnia fideliter implestis; et ad cumulum plenissime ueritatis, que semper uestri pectoris insident thesauro, centuplum addidistis, ut cunctorum luce clarius oculis patescit, auribusque per longinqua terrarum resonat multorum.« Imprimis autem illi sancti Lupi Trecensis abbatiam dedit, ut refert anonymus eius uite scriptor. Quod et ipse uidetur innuere epistola 126 ad sororem suam, his uerbis: »Plurimum mihi placuit crux quam uestra mihi benignitas direxit. Et credo uos eternam habere a Deo mercedem pro illius opere, et assiduas sancti Lupi intercessiones, et laudabiles gratiarum actiones ab eis qui ad ilius patrocinia confugere solent.« Abbatiam  quoque Bethlehem, siue Ferrarias in Wastinensi pago possedit, ut in uita sancti Aldrici Senonensis archiepiscopi legitur: nec non cellam sancti Iudoci ad hospitium peregrinis prestandum ei commendatam. Est enim de hac testimonium Lupi Ferrariensis in epist. 11 ad Lotharium regem, cum eamdem ipse cellam accepisset a Caroli Magni filio Ludouico imperatore: »Cellam, inquit, sancti Iudoci, quam Magnus Carolus quondam Alcuino ad eleemosynam exhibendam peregrinis commiserat, beate memorie pater uester nobis ea ratione concessit, sicut edictum illius attestatur; ut quod eleemosyne superesset, in nostrum usum cederet.« Nec dubito quin cella hec ab illa maritima cellula differat, cui etiam legitima se successione deseruisse scribit Alcuinus [i 1Kb] . Nam illius patronus sanctus Andreas, huius uero sanctus Iudocus. Illa corpore sancti Wilgisi, hec sancti Iudoci reliquiis clara. Utreque tamen maritime, illa in promontoriis, que mari Oceano, et Humbri flumine cinguntur, in Northumbria: hec in Belgii loco  maritimo; Wicus olim nuncupato, uel a sinuoso maris anfractu, qui Saxonice Wic appellatur, ut docet Rhenanus, uel a statione secura, ubi coniunctioribus edificiis habitatur, si Wic id denotat, ut contendit Adrianus Iunius; uel a castello, si Wic castellum sonat, ut Alfricus uetus auctor asserit: nunc autem uulgo Saint-Iosse-sur-Mer. Et certe quod locus ille sancti Iudoci Wicus, seu Wici plurali numero quondam dictus sit, et ab Alcuino quoque nostro possessus aperte declarat ipse epist. 44, ubi de solitudine sua sic conqueritur: »Ego pene quasi orbatus filiis remaneo domi. Dameta Saxoniam, Homerus Italiam, Candidus Britanniam recessit; Martinus in Wicos apud sanctum Iudocum infirmus remansit. Item epistola 96 ad Carolum regem: »Reuertenti me de Wicus, propter causas necessarias, quas ibidem habuimus disponere, occurrerunt mihi excellentie uestre dulcissimi apices.« Denique sancti Martini Turonensis abbatiam ab eodem Carolo rege adhuc regendam  recepit, cum seculares occupationes omnino declinare cogitaret. Hoc enim idem ipse de se testatur epistola 129 ad eumdem regem, cum ait: »Nam fere ante hoc quinquennium seculares occupationes, Deum testor, non ficto corde declinare cogitaui. Sed uestre pie prouidentie consilio translatus sum in seruitium sancti Martini, fidei catholice et ecclesiastice sanctioni, donante Deo proficuum.« Ante quam tamen translationem, nescio an apud hoc monasterium acciderit, quod Odo Cluniacensis [i 1Kb] , Helinandus [k 1Kb] , Magni Chronici Belgici scriptor [l 1Kb] , et alii plurimi narrant,  omnes illius monachos, una nocte ab angelis occisos fuisse, quia preterite religionis obliti sericis induebantur uestibus, deauratisque calceamentis incedebant: excepto illo solo, qui angelos percutientes uidit, et ut ad penitentiam agendam reseruaretur, eos orauit, ac tandem exorauit. Ademarus enim Engolismensis hoc in longe posteriora tempora reiicit, et alia de causa pariter accidisse sic affirmat: »Tunc, inquit [a 1Kb] , scilicet Carolo Caluo regnante, sancti Martini monachi Turonenses nemine cogente, ante corpus eiusdem, abiecto monachi schemate, schema induunt canonicale: sed mox in eis pestis irruit, ut una nocte omnes morerentur, et de reliquo a canonicis ipse inhabitatur locus.« Que uerba mihi suspicionem iniiciunt, nec usquequaque adhuc certum esse, quod in Chronico Turonensi reperitur: »Anno 796 Carolum regem instituisse canonicos in ecclesia beati Martini Turonensis, auctoritate Adriani pape, eisque sanctum Alchoinum magistrum suum abbatem  prefecisse.«



CAPUT XuI. Carolo Magno fuit a consiliis, et ab eo Romam legatus.

Ceterum uir tot et tam preclaris abbatiis ditatus non solum eis magna sanctitatis ac doctrine gloria prefuit, sed et a ciuilibus interim negotiis ac reipublice cura non abfuit. Nam Carolus Magnus illum consiliis sibi semper intimum fecit, omniaque »imperialis aule, et maiora negotia, sue discretionis arbitrio diffiniuit,« inquit auctor uite sancti Aldrici Senonensis archiepiscopi. Quare et ab eo in aulam sepe accersitus legitur [b 1Kb] , dum absens esset: ac Romam etiam de iustitiis sancti Petri contra Longobardorum regem inquisiturus una cum Georgio episcopo, et Gulfardo abbate, ab eodem principe legatus est, ut refert Anastasius Biblioth. in uita Adriani I pape. Cumque inter Offam regem et dictum  Carolum aliquid dissensionis exortum fuisset, unus adhuc pre ceteris est electus, qui pro pace in illas partes mitteretur [c 1Kb] . Denique Romam cogitans idem Carolus anno 800 optauit secum eum ducere [d 1Kb] . Sed duabus epistolis excusauit se, fumo sordentia Turonorum tecta auratis Romanorum arcibus preponens [e 1Kb] : rogauitque regem, ut dimitteret eum fideliter et instanter orationibus cum Deo seruientibus apud sanctum Martinum iter suum adiuuare [f 1Kb] . Qua re impetrata, certior factus Carolum Gallici littoris perlustrare uelle littus, antequam in Italiam descenderet, occurrendum tamen illi putauit in Centulo apud sanctum Ricarium: ibique cum eo Paschalem festiuitatem celebrans [g 1Kb] , scripsit, seu potius emendauit uitam eiusdem sancti Ricarii confessoris, quam et ipsi regi piissimo Carolo dedicauit epistola nuncupatoria.



CAPUT XuII. Docuit Turonis ad extremum uite diem, ibique plurima uolumina scripsit.


Inde autem Turonos reuersus, quam ab initio uite rationem instituerat, ad extremum usque etatis sue diem retinuit. Ibi enim pie sancteque uixit, et iuuentutem Gallicam erudire continuans frequenti etiam ac frugifera uoluminum editione laudem sibi nunquam morituram peperit. Potissimum uero Questiones, uel ut ipse uocat, Interrogationes de libro Geneseos illic composuit, ac eas Sigulfo ueteri et indiuiduo socio, successorique in abbatia Ferrariensi  futuro, consecrauit. Enchiridion quoque, siue piam ac breuem expositionem in quosdam psalmos tunc elaborauit. Item Commentaria super Ecclesiasten, que dilectissimis discipulis Onie sacerdoti, Candido presbytero, et Nathaneli diacono nuncupauit. Nec non luculentissimos illos septem aliorum commentariorum libros, quos ad petitionem Gisle et Richtrude Deo dicatarum uirginum, suarumque quondam in Anglia discipularum, super Euangelium sancti Ioannis exarauit. Preterea Caroli regis precepto, tunc etiam ueteris ac Noui Testamenti Scripturas omnes correxit, et correctas illi e sancto Martino transmisit [h 1Kb] . Psalterium Dauidicum per hebdomadam disposuit, quod sub inscriptione Officiorum per ferias a Ioanne Baleo citatur, itaque a nobis ex antiquissimo codice uiri illustrissimi Iac. Aug. Thuani nunc primum editum est. Homilias seu conciones per annum legendas ex antiquis Ecclesie Patribus collegit [i 1Kb] . Librum De uirtutibus et uitiis ad  Widonem siue Wittonem Marce Britannice comitem [i 1Kb] scripsit. Libellum de Antichristo, quem nonnulli antehac Rhabano, quidam etiam sancto Augustino tribuerunt, elucubrauit. uitam et miracula sancti Martini sub compendio mirifice arctauit. Epistolas denique multas eruditione plenas ad Adrianum et Leonem summos pontifices, ad gloriosum regem Carolum, ad Angelbertum primicerium palatii Pippini regis, ad Megenfridum regalis palatii arcarium, ad Aericum siue Ehericum ducem Foroiuliensem, ad Magenharium comitem Senonensem, ad Flauium Homerum Caroli regis auricularium, ad Paulinum patriarcham Aquileiensem, ad Laidradum Lugdunensem et Nefridium Narbonensem episcopos, et ad alios plures magne auctoritatis ac potentie uiros scripsit. Nam de aliis eius libris non adeo plane constat, ubi uel quando compositi sunt: uita duntaxat sancti Willibrordi, quam in Anglia; Rhetoricisque et Dialecticis preceptionibus, quas in palatio regis elaborauit,  exceptis. Tribuimus uero etiam illi Libros Sacramentorum ac De diuinis Officiis, quia sub eius nomine iam antehac excusi sunt, etsi nec coniecturis destituimur, ultimum ab eo nunquam fuisse conscriptum. Auctor enim illius quisquis sit, Gallie Braccate incolam se profitetur : exemplarque uetusto stylo exaratum, cuius ope 12 capita integra restituimus, questionem de Natalitiis sanctorum capiti 18 subiunctam ascribit Elprico monacho, qui iuxta Trithemium floruit anno 1040 et demum in eo  festiuitatis omnium sanctorum institutio Kalendis Nouembribus memoratur, quo die tamen eam longe post Alcuini obitum in Gallia ac Germania celebrari cepisse, scilicet anno 835, ex Sigeberto et aliis facile discitur. Quidquid sit, plurima insuper eius scripta feruntur, que temporum siue iniuria siue negligentia adhuc latent.



CAPUT XuIII. Eius obitus, sepultura et sanctitas.

 Tot igitur ac tantorum ingenii ornamentorum laude clarus, sub umbra potentie et sub tegmine pietatis Caroli religiosam ducens uitam [k 1Kb] : totam infirmitatis senectutisque sue consolationem in Deum intendens, inter fratres in ecclesia sancti Martini Deo fideliter seruientes, tandem sicut desiderabat, feliciter requieuit [l 1Kb] anno Christi 804 secundum omnium pene antiquorum testimonium [m 1Kb] , et ad celi premia euolans XIu Kal. Iunias, in eadem ecclesia cum epitaphio, quod ipse sibi uiuens posuerat,  a suis sepultus est. Falsum enim et quod Willelm. Malmesb. asserit [a 1Kb] , eum apud sanctum Paulum in Cormaricensi cenobio diem obiisse: et quod alter recentior annotat [b 1Kb] , sepulturam in Hersfeldensi ecclesia Fulde uicina accepisse. Denique, post extremum uite diem beati quoque, siue sancti titulum  promeruit, ut docent anonymus in eius uita, Flodoardus lib. III Hist. Rem. cap. 21, sancti Martini canonicus in Chronicis, et Rhabanus archiepisc. Mogunciacensis in Martyrologio. Atque hec fere sunt omnia, que de Alcuino discere licuit ex ipsius Operibus.





DE BEATO ALCUINO CAROLI MAGNI PRAECEPTORE TESTIMONIA uETERUM ET QUORUMDAM RECENTIORUM SCRIPTORUM.


 I. Eginhartus in uita Caroli Magni, apud Bouquet., Script. Rer. Gallic. tomo u, pag. 99.

In discenda grammatica Petrum Pisanum diaconum senem audiuit, in ceteris disciplinis Albinum cognomento Alcuinum item diaconum, de Britannia Saxonici generis hominem, uirum undecunque doctissimum, preceptorem habuit: apud quem et rhetorice et dialectice, precipue tamen astronomie ediscende plurimum et temporis et laboris impertiuit.


II. Sanctus Paulinus Aquileiensis patriarcha in epist. ad Carolum Magnum de libris, quos aduersus Felicem episcopum scripsit, apud Madrisium Opp. sancti Paulini, pag. 168.

Hec quippe specialia precum mearum libamina singulariter, pectoris mei purissima incitante deuotione, in conspectu orthodoxi principis, terreque domini prelibare festino: quatenus hoc nostrum,  licet non pretiosum, quodcunque tamen munusculum, ad manus reuerendissimi uiri, et in diuinis rebus peritissimi et preclari, Albini scilicet, summe religionis precipui oratoris uestri, mihique super omnia flauentium fauorum dulcissimi mella, urgentibus uestris citius uenerandis imperiis deferatur. Nescio plane, si possim quandoque in alio hec congesta uolumine, inuiolabili caritati illius meis uiribus impertire. Non quod his ille indigeat, sed ut ex his clarius detur intelligi, cuius dilectionis et amicitie erga eum pleni amoris dulcedo meo semper in pectore quantocius suauiter saporata dulcescat.


III. Sangallensis monachus, lib. I de Gestis Caroli Magni, apud Bouquetum, Script. Rer. Gall. tomo u, pag. 107.

Audito autem Albinus de natione Anglorum, quam gratanter sapientes uiros religiosissimus regum Carolus  susciperet, conscensa naui uenit ad eum. Qui erat in omni latitudine Scripturarum supra ceteros modernorum temporum exercitatus, ut pote discipulus doctissimi Bede, peritissimi post Gregorium tractatoris. Quem usque in finem uite iugiter secum retinuit, nisi quando ad ingruentia bella processit, adeo ut se discipulum eius et ipsum magistrum suum appellari uoluisset. Dedit autem illi abbatiam sancti Martini iuxta Turonicam ciuitatem, ut quando ipse absens esset, illic requiescere et ad se confluentes docere deberet. Cuius in tantum doctrina fructificauit, ut moderni Galli siue Franci antiquis Romanis et Atheniensibus equarentur. Item ibidem, pag. 110: Gloriosissimus itaque Carolus per totum regnum suum studia litterarum florere conspiciens, sed ad maturitatem Patrum precedentium non peruenire condolens, et plus quam mortale laborans, in hanc tediatus uocem erupit: »O utinam haberem duodecim clericos ita doctos omnique sapientia  sic perfecte instructos, ut fuerunt Hieronymus et Augustinus.« Ad quod doctissimus Albinus  ex ipsorum comparatione merito se indoctissimum iudicans, in quantum nullus mortalium in conspectu terribilissimi Caroli audere presumeret, maxima indignatione concepta, sed parumper ostensa, respondit: »Creator celi et terre similes illis plures non habuit, et tu uis habere duodecim?«


Iu. Anonymus scriptor uite sancti Aldrici Senonensis archiepiscopi, nec non Ferrariensis abbatis, apud Mabill. sec. Iu, Ben., pag. 568.

Parentes sancti Aldrici eum Deo perpetuo seruiturum monasterio presentauerunt, quod in honore beate Marie erat fundatum: ubi sub Alcuino abbate, magistro litterali, cui iam dicti cenobii  administratio tunc temporis erat commissa, monachalis discipline suscepit insignia.


 u. Altfridus episcopus Monasteriensis in uita sancti Ludgeri, lib. I num. 9 et 10, apud Mabil., sec. Iu Ben. part. I, pag. 21.

Alcuinus illo in loco  tunc magister erat, qui postea temporibus Caroli iunioris  in Turonis et in Francia magisterium exercuit: cui statim uir prudens Liudgerus sedulo iungebatur, hauriendo ob eo spiritualia dogmata. . . . . Liudgerus igitur cupiens saturare se prelibati dulcedine faui, petiit ab abbate Gregorio licentiam redeundi ad magistrum Alcuinum. . . . . Tunc Gregorius et parentes eiusdem Liudgeri quandoque precibus uicti, direxerunt eum ad prefatum magistrum Eboraice ciuitatis Anglorum, prebentes que illi opus erant in uia: quem magister illustris Alcuinus cum magno suscepit gaudio . . . . . et mansit ibi annis tribus et mensibus sex, proficiens in doctrine studio. . . . . Tunc Alcuinus necessitate compulsus direxit Liudgerum cum prefatis negotiatoribus: misit etiam cum eo et diaconem  suum, nomine Putul, timens ne amore discendi aliam regionis illius ciuitatem adiret et . . . aliquas pateretur insidias. Dicebat enim, potius se uelle mori, quam ut filius suus dilectus illic quidquam pateretur lethalis mali. Directus itaque Liudgerus prospero cursu peruenit ad patriam suam, bene instructus, habens secum copiam librorum. . . Diaconus uero, qui uenerat cum eo, iuxta dispositionem magistri Alcuini auctus benedictionibus, perrexit Romam, iterum reuersurus: qui etiam postea cum Alcuino uenit in Galliam in ordine presbyterii, quem  acceperat Rome cum licentia abbatis sui.


uI. Anonymus scriptor uite sancti Liudgeri episcopi, apud Mabillonium sec. Iu Ben. lib. I, cap. 6, pag. 37.

Eo tempore in Eboraica ciuitate famosus merito  magister scholam Alcuinus tenebat, undecunque ad se confluentibus de magna sua scientia communicans. Huius mox, ut illuc peruenerunt , Liudgerus familiarem amicitiam adeptus, spatio quo inibi demorabantur, ad eum sedulo de scripturis interrogantem accessit. uerum cum sacris ordinibus perceptis ad eum, qui eos miserat, redeuntes uenirent, Alubertus cum Gregorio pii laborem operis assumpsit. Porro Liudgerus Alcuini desiderio, et amore discendi reditum, si fieri possit, meditabatur. Quod cum sepius tentanti Gregorius tandem difficillime concessisset, paratis cum eius adiutorio et parentum suorum, que talis peregrinatio poscebat, remeauit Britanniam. Suscipiens eum magister honorabilis magna, cuius animum nouerat, coluit caritate, tribusque continuis annis paterna in monachorum monasterio sollicitudine erudiens, quarto anno dimidio apprime eruditum ad patriam remisit: Item cap. 14: Gloriosus imperator Carolus eius   famam audiens, prodente eum maxime Alcuino preceptore quondam suo, qui eo tempore de Britannia in Franciam uenit, misit semel et iterum, atque litteris Alcuini [a 1Kb] eiusdem ad se eum uenire mandauit. Et cap. 35: »uidit quoque hoc  et mirandus imperator Carolus, qui eo tempore in Aquis palatio moratus est. Eadem namque hora pro inspectione siderum cum Alcuino [b 1Kb] , a quo astrologiam didicerat, fuerat egressus.«


uII. Hariulfus in uita sancti Angilberti, num. 11, apud Mab., sec. Iu, part. I, pag. 117.

Albinus a uenerabili Angilberto accersitus Centulam uitam sancti Ricarii antiqua simplicitate negligentius digestam uenusto sermone composuit, premissa operi prefatione ad eumdem gloriosum Augustum Carolum, in qua patenter monstratur beati Patris Ricarii magna et pluriora fuisse miracula,  quam ille exiguus uite eius textus enarrabat. Antiphonas quoque et responsoria uel hymnos de eodem sancto composuit, ut magni Patris festiuitas nichilominus congrui officii habere uideretur.


uIII. Anscherus in uita eiusdem sancti Angilberti, num. 10, apud Mab., pag. 128.

Sane libellum de uita sancti Ricarii sermone simpliciore digestum euocato ad se Albino magistro comptius atque lucidius componi et transcribi fecit, omissis illis miraculis, que Domini confessor in diuersis locis, ac regionibus copiose patrauit, de quibus seorsum codex magnus habebatur. Hymnos etiam tam nocturnos quam diurnos et antiphonas cum responsoriis, sumpta materia de uita ipsius, idem Albinus composuit.


 IX. Ardo seu Smaragdus in uicta sancti Benedicti abbatis Anianensis, num. 36, apud Mab. l. cit., pag. 205.

Alcoinus quoque ex genere Anglorum, ordine leuites, sapientia preclarus, sanctitatis merito uenerabilis, regens monasterium beati Martini confessoris, qui fuit Turonensium pontifex, quique in aula gloriosi imperatoris Caroli omni honore dignus habebatur, audita expertaque uiri Dei sanctitatis fama, inuiolabili se illi caritate coniunxit, ita ut ex suis epistolis ei sepe directis, aggregatis in unum, unus conficeretur libellus. Datis itaque illi muneribus postulat obnixe sibi monachos dari; cui cum protinus uenerabilis pater assensum prebuisset, equos misit, qui eos ferrent: quos in monasterio, cui nomen est  Cormarine, quod edificauerat, collocauit. Fuere etiam et hi, ut reor, XX cum prelato sibi magistro; ad quorum bonum conuersationis exemplum, magna est aggregata multitudo monachorum.


X. Paschasius Radbertus in uita sancti Adalhardi abb., num. 21, apud Mab. l. cit., pag. 316.

Ob hoc autem  ab aliquibus, ut epistole magistri Albini ferunt, Antonius uocabatur; a nonnullis uero Aurelius Augustinus.


XI. Beatum Alcuinum scripsisse uitam Caroli Magni dicitur in fine uite eiusdem imperatoris ab Eginhardo edite, apud Bouquet, tom. u Script. Rer. Gallic. pag. 103 his uerbis.

Reliqua actuum eius gesta, seu et que in carminibus uulgo canuntur de eo non hic pleniter descripta: sed require in uita, quam Alcuinus de eo scribit.  Que uerba uite ab Eginhardo scripte ab alio quodam addita habentur ex uno cod. ms. bibliothece Thuane.


XII. In Spicilegii d'Acheriani tom. Iu, pag. 485, in Thesauro monasterii Centulensis anno 831 descripti memoratur

Missalis Gregorianus et Gelasianus modernis temporibus ab Albino ordinatus. Et Lectionarius plenarius a supra dicto Albino ordinatus.


XIII. In egregio codice ms. Carnutensis ecclesie, continente librum, qui Comes uocatur, teste Mabillonio, sec. Iu Ben. in additionibus et correctionibus pag. 767 hec uerba leguntur post medium.

Hunc codicem, qui ab ecclesiasticis uiris Comes appellatur, tua, lector, nouerit perspicacitas, ab eo codice sumptum, quem constat ab Albino, eruditissimo  uiro, Carolo sapientissimo imperatore precipiente, lima rectitudinis esse politum atque emendatum. Qui codex licet a multis haberetur, a plerisque tamen mendose et non bene distincte legebatur. Ob id studii fuit eiusdem Dei cultoris, ut a prefato uiro ad purum corrigeretur, et distinctionibus artis grammatice pronuntiandi gratia distingueretur: ita uidelicet, ut legentibus eiusdem codicis textus iter planum panderet, et audientium auribus nichil inconsonum afferret, simplices quoque errare non sineret. Nobis autem cure fuit ita hunc emendate atque distincte transcribere, sicut ab eodem magistro emendatus exstat atque distinctus, etc.


XIu. Amalarius Libr. de ordine Antiphonarii cap. 58 in Bibliotheca PP. tom. XIu, Edit. Lugdun., de Responsoriis Psalmorum, pag. 1056.

Audiui illos canere in isto ordine, quando uidebar  puer esse ante Albinum doctissimum magistrum totius regionis nostre, cuius auctoritate delectatus et fretus, postquam libertate usus sum canendi, que congrua mihi uidebantur, cepi illos canere ab Octauis Pentecostes usque Kalendas Iulii. Et cap. 67 de Officio in Dedic. Eccles. pag. 1058: Audiui illas  in ea festiuitate canere Albinum, doctissimum magistrum nostre regionis, de quo sepe mentionem facio.


Xu. Teganus in epist. ad Hattonem, apud Martene, tom. I Ampl. Collect., pag. 84.

Cum mihi diu cogitanti quid ex paupertate mea  uestre serene presentie presentare potuissem . . . nichil aliud ad mentem cucurrit, nisi ut aliquod opusculum sanctorum Patrum uobis dirigerem, in quo sanctum ingenium uestrum exercere potuissetis: et ideo istud uolumen uobis transmisi, quod sanctus Alcuinus, summus scholasticus ex uariis libris sancti Augustini congregauit in unum; quod peritissimo ac nobilissimo imperatori Carolo tradidit: sicut maxima necessitas est mortalium de diuina natura ac essentia; de eterna gignentia Dei Patris; de eterna natiuitate Filii Dei; de eterna processione Spiritus sancti. etc.


XuI. Lupus Ferrariensis in epist. 11 ad Lotharium regem, tom. Xu Bibl. PP. pag. 9.

Cellam sancti Iudoci, quam magnus Carolus quondam Alcuino ad eleemosynam exhibendam peregrinis commiserat, beate memorie pater uester nobis ea ratione concessit, sicut edictum illius attestatur, ut  quod eleemosyne superesset, in nostrum usum cederet. Idem in epist. 20 ad Altuinum, ibid. pag. 12: In uersibus moralibus, quos Alcuinus dicitur edidisse statera sic posita est:

Non tibi sit modius duplex, nec statera duplex.


XuII. Ex antiquis monumentis monasterii sancti uedasti Ferreolus Locrius in Chronico suo Belgico hec refert apud Lambecium Comment. de Bibl. Ces. uindob. lib. II, cap. 5, pag. 402.

Raddo  ad res instaurandas diuino munere datus anno 795 exspectationi omnium cumulate respondit; qui ambustum fedatumque incendio templum magnifice instaurauit. . . Missale implicatum satis  examini Alcuini subiecit; cuius descripte etiamnum exstant apud nos ad Raddonem epistole, atque aliquot uersus, quibus Opera eiusdem posteritati  commendat.


XuIII. Annales Fuldenses ad annum 794 apud Bouquet, tom. u Script. Rer. Gallic., pag. 330.

His temporibus Alcuinus, cognomento Albinus, sanctitate et doctrina clarus habetur.


XIX. Rhabanus Maurus in Martyrologio.

Decimo quarto Kal. Iunii, depositio domini Alcuini.


XX. Anastasius Bibliothecarius in uita Adriani I pape, Edit. Muratorii tom. III, p. 184.

Post hec coniunxerunt ad sedem apostolicam missi sepius dicti Caroli excellentissimi regis Francorum et patritii Romanorum; id est, Georgius sanctissimus episcopus, Gulfardus religiosus abbas et consiliarius, seu Albinus, deliciosus ipsius regis,  inquirentes si prefatus Longobardorum rex abstultas ciuitates et omnes iustitias beati Petri reddidisset, sicut false in Franciam dirigebat, asserens se omnia reddidisse.


XXI. Hincmarus et reliqui episcopi sue prouincie in epist. ad Carolum regem priori operi contra predestinatianos prefixa tom. I Operum Hincmari.

Eorum etiam sententias, qui diuina dignatione, postquam ipse canon a beato Gelasio conscriptus est, sensu et doctrina catholica et sanctitate conuersationis in Ecclesia floruerunt, et ab ipsorum orthodoxorum Patrum, qui in eodem canone annotati sunt, fideli, quia catholica, doctrina nichil dissonum, nichil diuersum scripserunt uel docuerunt, reuerentia pari amplectimur; ueluti uenerabilis Bede presbyteri, etc., ac uenerande memorie Paulini patriarche Aquileiensis parochie atque Alcuini uiri  religiosi et docti: quorum fidem et doctrinam apostolica sedes Romana non solum benignissime acceptauit, uerum et multis laudibus extulit, sicut in scriptis ipsius sancte sedis inuenimus, que ecclesie nostre ab eadem ecclesiarum matre acceperunt, tempore diue memorie Caroli imperatoris, quando synodus pro cognita infidelitate Felicis est habita, et ad Romanam Ecclesiam, uelut ad apicem ecclesiarum transmissa. Sed et eorum scripta qui legit, quam sint laudanda et recipienda intelligit. Flodoardus Hist. Rhemensis Eccles. lib. III, apud Sirmondum tom. Iu Op. cap. 21, pag. 165, refert, Hincmarum in epist. ad Rhabanum Maguntie presulem asserere, hunc beatum Rhabanum solum tunc temporis de discipulatu beati Alcuini relictum.


XXII. Micrologus de Eccles. Obseru. cap. 60 tom XuIII. Bibl. PP., pag. 490.

Sciendum autem quemdam Albinum magistrum  Caroli imperatoris rogatu sancti Bonifacii archiepiscopi, ut aiunt, missales orationes de sancta Trinitate composuisse; et in secunda feria de sapientia; in tertia de Spiritu sancto; in quarta de caritate; in quinta de angelis; in sexta de cruce; in sabbato de sancta Maria. Et paulo post: Fecit tamen idem Alboinus in sancta Ecclesia non contemnendum opus. Nam Gregorianas orationes in Libris Sacramentorum collegisse asseritur, paucis aliis adiectis, quas tamen sub obelo notandas esse indicauit. Deinde alias orationes siue prefationes, etsi non Gregorianas, ecclesiastice tamen celebritati idoneas collegit, sicut prologus testatur, quem post Gregorianas orationes in medio eiusdem Libri collocauit.


XXIII. Hermannus Contractus in Chronico ad ann. 799, apud Bouquet, tom. u, pag. 369.

His temporibus Alcwinus, qui et Albinus, apud  reges ceterosque, uita et doctrina clarus habetur.


XXIu. Odorannus monachus sancti Petri uiui Senon. in Chronico, apud Du Chesne tom. II Script. Franc. pag. 636.

Anno 804 obiit Alcuinus philosophus, abbas sancti Martini. Eadem quoad annum obitus beati Alcuini habentur in diuersis Chronicis apud Bouquet tom. u sepius cit. pag. 386, C.


XXu. Sanctus Odilo abbas Cluniacensis in uita sancti Maioli decessoris sui tom. II Maii Boland., pag. 687, edit. uenet.

Ego uero ultimus seruorum illius seruulus non alia, sed ea que ipsi prefati sunt stylo paupere ac breuissimis distinctionibus capitulatim quoquo modo ausus sum annotare, secutus Alcuinum maioris Caroli imperatoris magistrum: sic et impar eo, quantum  peccator iusto, illitteratus perito, fari nesciens facundissimo. Ille summi et incomparabilis uiri et sanctissimi sacerdotis Martini uitam a Seuero Sulpitio altissimo stylo descriptam dictis plenioribus elucidatam, ad nostram nostrorumque similium destinauit notitiam. Sicut nemo post apostolos beatissimo equatur Martino, ita et ego multum me imparem profiteor Alcuino.


XXuI. Ex Necrologio ms. capituli metropolitani Salisburgensis scripto circa finem sec. XI.

IX Kal. Febr. Arn. archiepiscopus obiit, duodecimus a sancto Ruperto, primus archiepiscopus, decor et honor huius ecclesie: qui inter alia innumera et laudabilia Opera plus quam 150 uolumina iussit hic conscribi, cuius uitam Albinus magister Caroli per sua scripta plurima, que hic apud nos sunt, multum collaudat et extollit.


 XXuII. Rogerus de Houeden, parte priore Annalium Rer. Angl.

Anno 792 Carolus rex Francorum misit Synodalem Librum ad Britanniam sibi a Constantinopoli directum. In quo libro multa inconuenientia et uere fidei contraria reperiebantur; maxime quod pene omnium orientalium doctorum, non minus quam trecentorum et eo amplius episcoporum, unanima assertione confirmatum fuerit, imagines adorari debere: quod omnino Ecclesia Dei execratur. Contra quod scripsit Albinus epistolam, ex auctoritate diuinarum Scripturarum mirabiliter affirmatam, illamque cum eodem libro ex persona episcoporum et principum nostrorum regi Francorum attulit. Eadem habet Matheus Westmonasteriensis ad annum 793.


XXuIII. Wilhelmus Malmesburiensis libr. I de Gestis Reg. Angl. cap. 3.

 Hic est Alcuinus, qui a regibus Anglie missus ad regem magnum Carolum ibi apud eum seu terre amenitate seu regis humanitate captus resedit, magnique apud eum habitus imperialem animum, quantum ab aulicis curis uacabat, dialectica, rhetorica et etiam astronomia probe composuit. Erat enim omnium Anglorum quos quidem legerim, post beatum Adelmum et Bedam, doctissimus, multisque libris ingenii periculum fecit. Iacet in Francia apud sanctum Paulum de Cormarico: quod cenobium Carolus Magnus eius consilio construxit; unde hodieque quatuor monachorum uictus et potus pro eiusdem Alcuini anima quotidiane infertur eleemosyne in eadem Ecclesia.


XXIX. Honorius Augustodunensis libr. de Luminibus Ecclesie tom XX Bibl. PP., pag. 1038.

Alcuinus natione Anglus, Eboraice ciuitatis diaconus, officio scholasticus, dignitate abbas, magister  Caroli imperatoris scripsit breuiter omnes liberales artes ad predictum imperatorem, et multa alia preclara.


XXX. Sigebertus Gemlacensis monachus in Chronico ad annum 790 Bouquet tom. u, pag. 337.

Alchuinus de Britannia oriundus, magister deliciosus regis Caroli, scientia litterarum prepollet in Gallia, cuius precipue magisterio ipse rex omnes artes liberales didicit.


Idem de illustribus Ecclesie scriptoribus cap. 82.

Alhuinus siue Albinus, de Britannia oriundus et inde ab imperatore Carolo euocatus et tanta familiaritate ei acceptus, ut appellaretur imperatoris deliciosus, cuius maxime magisterio ipse imperator omnibus liberalibus artibus initiari satagebat, multa scripsit. Scripsit in Genesin Dialogum, ad Widonem comitem De uirtutibus et uitiis librum, de quibusdam psalmis Enchiridion. Fecit tractatus super  Euangelium Ioannis. Scripsit ad ipsum imperatorem libros de Sancta Trinitate. Respondit Questionibus a Fredegiso sibi propositis. Scripsit Prognosticon de futuro seculo. Scripsit ad Eulaliam uirginem de natura et immortalitate anime. Iussu imperatoris correxit diuinam bibliothecam, et alia nonnulla scripsit.


XXXI. Chronicon Turonense abbreuiatum. Quercetanus h. loc.

Anno 796 Carolus rex instituit canonicos in ecclesia beati Martini Turonensis auctoritate Adriani pape, eisque sanctum Alchoinum magistrum suum abbatem prefecit. Et paulo post: Anno 804 sanctus Alchoinus obit.


XXXII. Chronicon aliud Turonense maius, ad annum 791 ibid.

Nec multo post Carolus auctoritate Adriani pape canonicos in ecclesia beati Martini posuit et eis  magistrum suum Albinum, id est, Alchoinum, prefecit. Erat autem Alcuinus natione Scotus, ingenio clarus, mirabilis philosophus, non tantum prepollens scientia litterarum, quantum et honestate morum studioque uirtutum.


XXXIII. Helinandus apud uincentium Bellouacensem libr. XXIII Speculi historialis, cap. 173.

Hic Alchuinus a regibus Anglie pro pace missus ad Carolum, ab eo fotus est hospitio et apud eum resedit, uir undecunque doctissimus; qui Carolum instituit in dialectica et rhetorica et precipue in astronomia. Hic omnium Anglorum post beatum Adelmum et Bedam doctissimus fuit et pluribus libris ingenii periculum fecit. Prelatus est institutus a Carolo monasterio beati Martini Turonensis. Hic inseritur historia seu fabula de exterminatoribus Angelis, monachos Turonenses nimis deliciose uiuentes, uno excepto, gladio percutientibus et interficientibus.  Pergit dein Helinandus: Hoc itaque monasterium post hoc, ut dictum est, donante Carolo suscepit regendum Alchuinus, scientia uitaque preclarus, qui et sapientie studium de Roma Parisiis transtulit, quod illuc quondam a Grecia translatum fuerat a Romanis. Et uincentius ipse loc. cit., cap. 174: Scripsit autem Alchuinus, qui et Albinus de Sancta Trinitate libros tres. Scripsit et ad discipulos suos Dialogorum librum unum. Sententiarum librum unum. Super Genesim ad litteram librum unum. Super Cantica Canticorum librum unum. Epistolarum librum unum. Super Ecclesiasten librum unum. Super Ioannem libros septem. Ad Eulaliam uirginem de ratione anime librum unum. Ad Fredegisum Dialogum de Trinitate librum unum.


XXXIu. Canonicus Senonensis anonymus, qui gesta Senonensium archiepiscoporum scripsit ad annum 779.

 Illo tempore florebat Alcuinus alumnus et eruditor Caroli Magni. Philosophus erat, Anglicus genere. Ab ipso Carolus Magnus omnes artes liberales didicit. Huic Alcuino Carolus commisit monasterium sancti Martini Turonensis regendum. Et postea: Anno Domini 804 obiit Alcuinus, qui regem Carolum docuerat.


XXXu. Guillelmus Nangius in Chronico.

Anno 806  Alcuinus magister Caroli Magni quem ecclesie sancti Martini Turonensis prefecerat, obiit.


XXXuI. Guillelmus Durandus Mimatensis episcopus, lib. uI Ration. diuin. offic., cap. 114.

Rursum cum Attila rex, qui Christianos persecutus est, uere omnia uolumina Christiane religionis destruxisset Alchuinus magister Caroli et Ludouici  filii eius, rogatu Bonifacii archiepiscopi Maguntini, multa de ecclesiasticis officiis conscripsit. Unde et Maguntino concilio approbante, ut habetur de Consecr. distinct. 5, instituit, quod a festo Pasche usque ad Dominicam istam tres tantum dicerentur lectiones, etc.


XXXuII. Radulfus decanus Tungrensis libr. de Obseruantia canonum, propos. 10, tom. XXuI Bibl. PP., p. 297.

Primo autem plures nationes per totum tempus Paschale tres tantum psalmos et tres lectiones dicere contendunt et dicunt; allegantes, quod Alcuinus magister Caroli et Ludouici filii eius, rogatu Bonifacii archiepiscopi Moguntini, approbante concilio Moguntino, illud instituisset. Sed hoc reprobat Guilhelmus et dicit oppositum concludi in Ascensione Domini, ubi sunt nouem responsoria et nouem psalmi cum eorum antiphonis.


 XXXuIII. Magnum Chronicon Belgicum ad annum 770.

Isto tempore floruit Albinus qui et Alcuinus, Caroli eruditor, genere Anglicus, clarus ingenio in philosophia excellentissimus; non tantum in scientia, sed et morum honestate preclarus; a quo Carolus didicit omnes artes liberales. Et paulo post: Eidem Alcuino Carolus commisit monasterium sancti Martini Turonense regendum. Nam monachi preterite religionis obliti adeo deflexerunt, ut sericis induti uestibus et deauratis calceamentis incederent, carnis oblectamenta sequendo, etc. Istius cenobii post hoc factus fuit abbas Alcuinus in omni sanctitate reformator; et post laudabilem uitam obiit, sepultus apud sanctum Petrum.


XXXIX. Huldricus Mutius in Chronico Germanorum libr. uIII, apud Pistorium tom. II Script. Germ., pag. 677,  edit. Ratisbon. 1726.

Ipse  usus est preceptoribus Petro Pisano in litteris Grecis. In dialecticis et rhetoricis et astrorum scientia, mathematicisque omnibus usus est preceptore Britanno Alcuino diacono. Scribunt auctores, quod hic Alcuinus a rege Anglie legatus missus sit ad Carolum de magnis regnorum negotiis: et sic alterum alteri cordi fuisse, ut manserit Alcuinus apud Carolum.


XL. Peta Germanus a Camdeno relatus, apud Alfort. tom. II, Annal. Hist. Eccl. Anglo-Sax. ad annum 800, num. 8.


Quid non Alcuino facunda Lutetia debes?
Instaurare bonas ibi qui feliciter artes,
Barbariemque procul solus depellere cepit.


XLI. Franciscus Petrarcha libr. u Epist. Senil. Epist. 2.


De Carolo autem, qui Magni cognomen apud Gallos meruit, Albinus preceptor eius in ipsius historia, cum aliquot annis ante obitum crebris illum febribus corripi solitum dixisset, addidit: Et tunc quidem, inquit, plura suo arbitratu quam medicorum consilio faciebat, quos pene exosos habuit. Hoc totidem uerbis narratur ab Eginhardo in uita Caroli Magni apud Bouquet, tom. u Script. Rer. Gallic., num. 22, pag. 98.


XLII. Donatus Acciaiolus in uita Caroli Magni apud Quercetanum h. l.

Preceptorem  habuit Albinum, cui postea Alcuino cognomen fuit, eruditissimum summumque philosophum; a quo non solum studium sapientie, sed etiam precepta oratoria artemque disserendi accepit: cuius opera tunc primum Parrhisiense gymnasium a Carolo institutum tradunt.


 XLIII. Ioannes Trithemius abbas Spanheimensis libr. De scriptoribus Eccles.

Alcuinus siue Albinus, monachus et diaconus, abbas monasterii sancti Martini Turonensis, natione Anglicus, sancti Bede presbyteri quondam auditor, uir in diuinis Scripturis eruditissimus, et in secularium litterarum peritia nulli suo tempore secundus, carmine excellens et prosa: de Britannia ab imperatore Carolo Magno euocatus in tanta familiaritate apud eum habitus est, ut imperatoris magister deliciosus fuerit appellatus: cuius magisterio ipse imperator omnibus liberalium artium disciplinis initiari satagebat. Scripsit multa preclara uolumina, de quibus feruntur: De Sancta Trinitate et fide, lib. 3. Domino glorioso Carolo imperatori. Ad Questiones Fredigisi lib. 1. Desiderantissimo filio. Ad Eulaliam De ratione anime lib. 1. Charissime in Christi caritate. Ad Guidonem  comitem De uirtutibus lib. 1. Dilectissimo filio Guidoni. Sententiarum librum unum. In Cantica Canticorum lib. 1. In Euangelium Ioannis lib. 7. In Genesin lib. 1. In Ecclesiasten lib. 1. In Epistolas Pauli lib. 14. In Apocalypsin Ioannis lib. 1. De adoptione filiorum Dei lib. 1. uenerabili et in Christi. De Ecclesiasticis dogmatibus lib. 1. Credimus unum Deum. Speculum paruulorum lib. 1. In Scriptura diuina. De nominum Dei proprietate lib. 1. uita sancti uedasti, lib. 1. Epistolarum ad diuersos lib. 1. Ad discipulos Dialogus, lib. 1. Enchiridion in quibusdam psalmis, lib. 1. De artibus liberalibus lib. 1. Alia quoque multa scripsisse dicitur, que tamen ad notitiam meam non uenerunt. Claruit sub imperio Caroli Magni anno Domini 770.


Idem Trithemius lib. II De uiris illustribus Ordinis sancti Benedicti cap. 26 eadem pene habet, hec tamen addit:

Post cuius  decessum cum tribus sociis monachis  uenit in Galliam, et aliquandiu in monasterio Fuldensi moratus, plures ex monachis clarissimos enutriuit discipulos; inter quos habuit precipuos Haymonem postea episcopum, Isuardum monachum, et Rhabanum Maurum tunc puerum, qui in uirum magnum postea excreuit. Tandem prouisione Caroli abbas sancti Martini Turonensis effectus, doctrina et sanctitate clarus effulsit. Post hec opuscula quedam precedenti catalogo adiungit, nempe: Questiones Genesis lib. 1. In Epistolam Pauli ad Hebreos lib. 1. De benedictionibus patriarcharum lib. 1. De Grammatica, de Logica, de Orthographia, de Musica, de Astronomia, de arte Petica, de Sparsione litterarum, de Metris, de Arithmetica et Geometria, de Rhetorica. Epistolarum, que raro simul inueniuntur lib. 1. Prognosticon de futuro seculo.


XLIu. Auctor Chronici Chronicorum.

 Alcuinus . . . uir greca Latinaque lingua egregie doctus, nec non theologorum, philosophorumque sui temporis princeps, his temporibus eas ob res apud Carolum Magnum maximo in pretio habitus est, cum eum in dialectica, rhetorica et astronomia eruditum fecit. . . . Hic cum eruditus theologus haberetur, Libros de Trinitate, cum Questionibus, Speculum paruulorum, De ecclesiastico dogmate, De ratione anime et plures alios libros, ad Christianam religionem pertinentes, edidit.


XLu. Polydorus uergilius libr. u, Hist. Anglice pag. 106, Edit. Basileensis, an. 1570.

Carolus Magnus Albinum seu Alchuinum ab Offa Merciorum rege in Galliam missum conciliande amicitie causa, cum uideret in homine plurimas esse litteras, quamobrem merito ei honor esset habendus, ex legato hospitem fecit suum, ex hospite preceptorem;  uetus Atheniensium, credo, imitatus exemplum, qui Gorgiam a Leontinis publice ad se missum legationis munere defunctum, Athenis detinuerunt, eius capti eloquentia. Alchuinus itaque homo Anglus, in Gallia deinde moratus, Lutetie Parisiorum bonas litteras profiteri cepit, eoque auctore non multo post ipse Carolus in ea urbe primus gymnasium collocauit, et in Italia Ticini, que nunc Papia nuncupatur, alterum, etc.


XLuI. Albertus Cranzius libr. I Metropoleos, cap. 6.

Alcuinus apud regem Carolum uir primarius cuius consilio, presertim in sacris rebus omnia gerebat: hic regi primum suggessit de Ludgero.


XLuII. Sixtus Senensis Bibl. sancte lib. III, pag. 362.

Albinus Flaccus, cognomento Alcuinus, monachus, diaconus, et abbas monasterii sancti Martini Turonensis,  natione Anglicus, Bede presbyteri auditor, uir in omni scientiarum genere suo tempore celebratissimus et Caroli Magni Augusti preceptor, scripsit in sacras litteras infrascripta uolumina.

Ad Sigulfum presbyterum interpolate expositionis ex Patrum sententiis in Genesin breuem commentariolum per interrogationem et responsionem simplici et historica narratione dispositum: cuius initium est: Dilectissimo in Christo fratri Sigulpho. In quindecim cantica Graduum, hoc est, a psalmo 119 usque ad 133 moralium annotationum breuem commentarium, qui incipit: Gradus sunt. In septem psalmos penitentie iuxta sensum moralem succinctas, argutas ac mire significantes annotationes, quarum initium: Titulus psalmi. In Ecclesiasten ad Oniam et Candidum librum unum. In Canticum Cant. librum unum. In Ioannis Euangelium succincte lucideque breuitatis commentariorum libros septem. In omnes Pauli Epistolas libros quatuordecim. In Apocalypsin librum  unum.

Collegit etiam et in ordinem redegit iussu Caroli Magni prestantissimorum Ecclesie doctorum homilias in Euangelia, que per anni ambitum publice in templis leguntur. Sunt autem he numero 209, scilicet: Augustini 48, Hieronymi 6, Ambrosii 10, Hilarii 1, Fulgentii 2, Origenis 4, Maximi 17, Chrysostomi 11, Seueriani 1, Leonis 21, Gregorii 39, Bede 48, Isidori 1.

In his autem, que sub Hilarii, Ambrosii, Hieronymi et interdum Bede titulo inscribuntur, homilie non sunt, sed centones explanationum ex horum auctorum commentariis dissuti, et in hoc uolumine inter eas que ueteres sunt homilie, annumerati. Claruit sub Carolo Magno Aug. anno Domini 770.


XLuIII. Ioannes Lelandus De scriptoribus Britannicis.

Quo tempore . . . Eboraci elegantissimam, in gratiam posteritatis, bibliothecam  homo promouendis  studiis plane natus instituit. Utque tantis suus custos peruigil thesauris non deesset, Flaccum Albinum alumnum suum eloquentia, eruditione, iudicio denique ualentem operi prefecit nouo. Idem cap. 87, pag. 119, Albinum uocat inter doctos sua etate doctissimum. Idem cap. 88, pag. 121 . . . Offa Merciorum princeps potentissimus una cum ceteris Anglie regulis habebat iustissimas causas mittendi oratores ad Carolum Magnum. Querenti autem quos potissimum mitteret, Albinus occurrit inter alios, quem tam necessarie iuxta ac utili legationi preficeret. Hic itaque una cum aliis et doctissimis et prudentissimis uiris in Galliam transfretauit, Caroloque Magno principum Anglicorum causas magna dexteritate, maiori facundia, maxima uero prudentia aperuit: usque adeo ut Carolus delectatus, supra quam cuique credibile est, hominis eloquentia et sapientia, tum etiam morum suauitate illum in Gallia, forsan etiam annuente Offa rege, propositis honestissimis conditionibus  retinuerit. Erat ipse Carolus optimo ingenio, et non a litteris abhorrenti. Quare cum Albino egit quibus modis Francos suos eruditis artibus excoleret. Non hic defuit sanum Albini consilium, qui ipsum principio Carolum insigni quadam diligentia, editis ad hoc aliquot qui adhuc exstant libellis instruxit: deinde publicis prelectionibus nobilitatem Francicam Lutetiam Parisiorum illexit; postremum et plebem ipsam, ut quisque erat preclaro ingenio, ad optima studia incitauit. Unde breui scholasticorum numerus magnus Lutetiam confluxit. Atque hec fuit Academie Parisiorum origo, quam nostro Albino debent. Quod si nunc quem iuuat, quid amplius in Gallia fecerit, scire, perlegat librum eius Epistolarum, et abunde  doctus erit. Nos interea indicabimus quos libros ediderit teste Donato Gallo, minime mendace historiographo.

De Trinitate lib. 3. Domino Glorioso Carolo. In Genesin lib. 1. Quomodo conuenit. In Cantica Canticorum lib. 1. In Ecclesiasten lib. 1. In Euangelium Ioannis lib. 7. In Epistolam ad Hebreos lib. 1. Dialogorum ad discipulos lib. 1. De ratione anime ad Eulaliam. Charissime. Sententiarum libr. 1. Moses per reuelationem. uitam sancti uedasti Atrebatensis. Carminum ad diuersos lib. 1. Inter que exstat unum de septem scientiis, quibus et hos addit Trithemius, uide supra num. 43.

Nos preterea uidimus: De adoratione imaginum. De Genealogia Christi. De Astronomia. De Dialectica. De Rhetorica; nisi quis putet hos libellos inter dialogos numerandos. De Orthographia. De auriculari Confessione libellum, qui in Librum eius Epistolarum irrepsit. Orationum, quas Missales uocant libr.  1. De Sacrario Dei [a 1Kb] : qui liber tamen falso ascribitur Albino. uitam diui Martini. Homiliarum libr. 1. Dogmata Albini ad Carolum imp. Orationem Dominicam, Symbolum apostolorum, Canticum Ambrosii carmine. De octo partibus orationis, per dialogum, interlocutoribus Francone et Saxone. Hactenus de libris ab eo editis.

Idem Lelandus l. cit. cap. 100, in Candido, pag. 133, ita scribit:

Huius  cura tandem factum est ut Candidus in Galliam commigrans se ad Flaccum Albinum, tanquam ad torrentem litterarum eo seculo profluentissimum conferret. . . . . Hoc luculente mihi constat, quod Albinus Commentarios quosdam Candido presbytero et Nathaneli, alias Naitano diacono dedicauerit. Atque adeo credibile est Nathanelem Lindisfarnensem fuisse familiarem quidem aliquando Albino, et consuetudine coniunctissimum Candido. De libris fructu utriusque scriptis frigida et ieiuna est, que restat, cognitio. Pessime  sit Danis piratis, Lindisfarnensis bibliothece depopulatoribus.


XLIX. Ioannes Baleus Anglus Scriptorum Britan. centuria II.

Flaccus Albinus, qui et Alcuinus diaconus cognominabatur, a nonnullis scriptoribus Eboracensis putatur, ab aliis uero Londino non procul oriundus fertur. Hic Bede primum, Egberti archiepiscopi postea obsequentissimus olim discipulus, theologorum sue etatis, imo omnium Anglorum post Bedam et Aldhelmum longe eruditissimus credebatur, ita, ut esset Caroli Magni preceptor, et Parisiorum Academie institutor primus. Gymnasii Cantabrigiensis annales habent, quod omnes illic liberales artes publice post Bedam docuerit, Latine, Grece et Hebraice peritus. Et quod tandem Eboraci sub Egberto prelegerit, philosophorum sui temporis antesignanus.  Ab Offa potentissimo Merciorum rege ad Carolum predictum pro pacis federe confirmando, atque aliis regnorum negotiis missus: perspecta eius eruditione pene incredibili fit ex legato hospes, et ex hospite demum magister deliciosus: non aliter, quam apud Athenienses fuerit olim Gorgias. Deinceps igitur illum instructorem pre aliis omnibus Carolus Cesar habebat in rhetoricis, dialecticis, mathematicis ac theologicis; qui et simul computandi artem atque siderum cursus uarios sub eo copiose didicit. De quo Bebelius in quadam prefatione [b 1Kb] hoc scribit: »Albinus, inquit, auctor ubique pius, succinctus, maturus, grauis, scientia plenus, et ante multos alios precipue dignus, qui in manibus hominum habeatur:  nam et stylus eius simplex est et purus.« Abbas primum erat Cantuarie in Augustini monasterio, atque demum Turonie in diui Martini cenobio, Caroli Cesaris, cui tunc fuit ab eleemosynis et a sanctis consiliis, dono. Gymnasium ex Roma circiter annum salutis 791 Lutetiam Parisiorum transtulit , et coniectis primum studii fundamentis per Ioannem et Claudium, mirifice illud lecturis collustrabat publicis. Huius uiri celeberrimi ad posteros hec manarunt tam pie quam eloquenter elucubrata opuscula.

De Trinitate et Fide, libri 3. Dum dignitas imperialis a Deo. Ad Questiones Fredigisi lib. 1. Placuit prudentie uestre fili. Ad Eulaliam de ratione anime lib. 1. Sancte sollicitudini uestre. De anime utilitate ad Guidonem lib. 1. Memor petitionis tue et pro. Speculum uite humane libr. 7. Reuerendissimo in Christo Patri [a 1Kb] . De octo partibus, lib. 1. Audiuimus te, doctissime. De Sanctuario diuino lib. 1. Argumentum  sue fidei lib. 1. Responsiones ad interrogata lib. 1. De Incarnatione Christi lib. 1. Denique ad ueram beatitudinem. Ad Guidonem de uirtutibus lib. 1. Dilectissimo filio Guidoni. Dialogorum inter se et Carolum lib. 1. Natura enim ipsa sumus. De uirtutibus ad Carolum lib. 1. Benedictus Deus et Dominus. Categoriarum ad Carolum lib. 1. Cum omnis scientia. Sententie Scripturarum lib. 1. Super Genesin ad litteram lib. 1. In Cantica Cant. lib. 1. In Ecclesiasten lib. 1. Dilectissimis in Christo filiis. De ecclesiasticis dogmatibus lib. 1. Credimus unum Deum esse. De adoptione filiorum Dei lib. 1. uenerabili et in Christi char. Questiones in Genesim lib. 1. Dilectissimo in Christo Siguulfo. Manifestationem Trinitatis lib. 1. Enchiridion Psalmorum lib. 1. In Euangelium Ioannis libr. 7. In Epistolas diui Pauli libr. 14. Ad Caroli-orationem lib. 1. Dominus et magister noster. Disputationes cum Pippino lib. 1. Quid est littera, si ad pri. Speculum paruulorum lib. 1. In  Scriptura diuina legimus. De proprietate nominum Dei lib. 1. Domino Deo rectori optimo. In Paulum ad Hebreos libr. 1. In Apocalysin Ioannis lib. 1. Ad Anglorum ecclesias lib. 1. Correctiones diuinorum, lib. 1. Officia per ferias, lib. 1. De Rhetorica ad Carolum lib. 1. Domino glorioso Carolo imp. Chronicorum suorum lib. 1. Anno Dominice Incarnat. 449. De septem artibus liberalibus lib. 1. Domino meo uenerabili piiss. De uita et uirtutibus Martini lib. 1. Postquam Dominus noster iehsu. uita uedasti Atrebatensis lib. 1. Acta discipulorum Gregorii lib. 1. De doctrina Basilii lib. 1. Ad Athelhardum Cantuar. lib. 1. Dialogorum ad discipulos lib. 1. De proprietate sermonum et rerum lib. 1. Homilias 254 doctorum lib. 1. Desideratissimo in Christi carit. De fide catholica lib. 1. Quoties occurrit animo. De Antichristo ad Carolum lib. 1. Inprimis illud precipue. uita uillebrordi carmine lib. 1. Epistolarum ad diuersos lib. 1. Gesta Caroli Magni lib. 1. Sermones elegantes lib. 1. Ad Gislam et Richtrudam lib. 1.  Charissimis in Christi caritate.

De Genealogia Christi lib. 1. Contra uenerationem imaginum lib. 1. De Astronomia lib. 1. De Dialectica lib. 1. De Orthographia lib. 1 De auriculari Confessione lib. 1. Precationes Missales lib. 1. Dogmata quedam ad Carolum lib. 1. Historiam Trinitatis lib. 1. Didascalicon lib. 1. De Sapientia lib. 1. Carminum ad diuersos lib. 1. Orationem Dominicam, Symbolum apostolorum, et Canticum Ambrosii et Augustini carmine edidit, cum aliis adhuc multis.

 Claruit anno restaurationis humane 780 uaria componens. Et tandem in Cormaricensi cenobio, quod ad Turonense monasterium spectabat, esse desiit in humanis atque illic sepultus.


L. Barthius Aduersar. tom. III, lib. CXLIX, cap. 5.

In Albino  non minor fuit eruditio, quam quolibet maiorum gentium alio aliquo scriptore: maior etiam feruor Christiane mansuetudinis, humilitatis, sanctitatis, quam in pluribus meliorum temporum. Sola deficit puritas orationis quam contempsit, conformans se sensui temporum suorum, que aspernantur omnia, que eloquentiam interpretum Scripture excederent. Epistolas sane eius legens, legere zelum te et sanctimoniam Hieronymiani eui dicas, si absint ille barbarismorum stribiligines. Nec sic tamen et cum istis contemnenda sunt.


 LI. Guilielmus Caue Hist. Lit. uol. I, pag. 637.

Alcuino quidquid penitioris doctrine, quidquid politioris litterature isto et sequentibus seculis Gallia ostentat, totum acceptum referri debet. Ei Academie Parisiensis, Turonensis, Fuldensis, Suessionensis alieque plures originem et incrementa debent; quibus ille si non presens prefuit, aut fundamenta posuit, saltem doctrina preluxit, exemplo preiuit, et beneficiis a Carolo impetratis adauxit.


LII. D. Andreas Quercetanus in epistola dedicatoria sue Operum beati Alcuini editioni prefixa et illustrissimo D. Guilielmo uario Francie cancellario inscripta.

Beatum Alcuinum uocat unum e principibus imperialis aule comitibus, usu et exercitatione rerum  tractandarum, omnibusque artibus adeo instructum, ut prudentissimis eius consiliis rex Carolus semper uteretur: cuius beatos manes honorifica recordatione prosequitur Gallia, quod, cum ob singularem eruditionis ac sapientie famam apud Carolum Magnum gratia et auctoritate plurimum ualeret, hac sortis benignitate non ad sui ipsius commoda, sed ad communem reipublice utilitatem usus est. Et paulo inferius: illum predicat uirum sapientia, consilio, scientiis omnibus euo suo prestantissimum, sanctitatis splendore conspicuum, probitate morum nitentem, facundum, litterarum omnium propagatorem.

Baronius anno 770 uocat Alcuinum »preclarissimum Doctorem.« Et an. 802, »huius seculi facem.« Harpesfeldius sec. IX, C. 2: »Anglie nostre et totius huius seculi ornamentum.« Magdeburgenses Cent. uIII de Alcuino scribunt col. 780: »Eius magisterio Francos antiquis Romanis factos equales.« Et col. 782: »Non tantum scientia sed et morum  honestate insignem fuisse.« Twinus lib. II Antiq. Oxon. sect. 113, Alcuinum uocat »diuinissimum hominem.«

Alia plurima scriptorum recentiorum, maxime Anglorum, testimonia et elogia sanctimonie ac eruditionis beati Alcuini, ac preclara in sacram ac profanam rempublicam merita recensenda superessent, que tamen, ne nimium prolixi simus, pretermittimus. Que enim hactenus exhibuimus, abunde comprobant, quanti Alcuinus semper et ubique habitus fuerit.



BEATI FLACCI ALBINI SEU ALCUINI CAROLI MAGNI MAGISTRI OPERUM PARS PRIMA.---EPISTOLAE.





MONITUM FROBENII.

 1 Primus eorum qui plures beati Alcuini epistolas uno fasce collectas dederunt, fuit Henricus Canisius, qui omnino sexaginta septem e cod. ms. bibliothece Sanct-Gallensis in lucem produxit tom. I Antiq. Lectionum, n. 61. Illas deinde Basnagius in noua Canisii editione, tom. II, part. I, recudi fecit. D. Andreas Quercetanus easdem epistolas, in prioribus editionibus ut plurimum mutilas, scriptorumque incuria uitiatas, et multis locis hiantes, emendatiores dedit, pluresque alias, e uetustissimo codice ms. u. cl. Pauli Petauii descriptas, addidit, atque parti II Operum beati Alcuini inseruit, omissis tamen, queis Canisius suas 2 illustrauit, notis eruditis. Posthac uiri celeberrimi, magnique apud eruditos nominis, Lucas d'Acheri, Ioan. Mabillonius, Edmundus Martene, Stephanus Baluzius, Usserius, Bernardus Pezius alias quoque epistolas beati Alcuini e uariarum bibliothecarum latebris eruerunt, suisque Spicilegiis, Analectis, Thesaurisque Anecdotorum insertas  sparsim miserunt in publicum. Celeberrimus Mabillonius inter hos felicior fuit, qui sex omnino et uiginti epistolas nondum editas in cod. ms. bibliothece monasterii nostri sancti Emmerami reperit, atque in suis Analectis a pag. 398-408, rec. edit. exhibuit, easque felici coniectura ad beatum Alcuinum pertinere deprehendit; mutile enim ubique in prefato codice exstant, ut generalium pro epistolis scribendis formularum specimina potius quam integrarum formam preseferant, omissis nimirum illorum, a quibus aut ad quos exarate fuerant, nominibus aliisque circumstantiis singularibus. Ipse etiam titulus illis epistolis in codice prefixus lectorem de illarum auctore incertum reddebat; Is enim talis est: Incipiunt quedam epistole ex quorumdam nobilium [Apud Mabill., erronee, nouorum] doctorum libris excerpte. Coniectura tamen uirum celeberrimum, dum illas Alcuino tribuit minime, ut mox patebit, fefellit, licet in iis declarandis nonnunquam a uero inuitus aberrauerit, prout suis locis adnotamus.

 Has informes, quales, ut diximus, in codice nostro scripte exstant, epistolas Mabillonianas pene omnes fauentibus Musis integras deteximus in duobus uetustis optime note ac ferme ceuis codicibus mss. e bibliotheca illustrissimi capituli cathedralis Salisburgensis nobiscum liberalissime communicatis. Pars earum maxima Aquile seu Arnoni primum episcopo, postea primo archiepiscopo Salisburgensi a beato Alcuino inscripta est. In illis circumstantie singulares, que in generalibus formulis, in quas in cod. sancti Emmerami redacte fuerant, omisse sunt, exprimuntur, ut plane nunc epistole ille pro nouis haberi possint.

Preter has uero epistolas Mabillonianas alie quedam ex iisdem codd. Salisb. a nobis exhibentur nemini antea uise aut memorate, quod suis locis monebimus.

Etsi uero in hac nostra collectione sat magnus  epistolarum beati Alcuini numerus compareat, plures alias tamen, quas idem ad uarias et maxime quoque dignitatis personas exarauit, adhuc desiderari nouimus, et in quibusdam fortassis bibliothecarum forulis etiamnum latentes, ni, quod magis dolendum foret, omnino perierint, manum industriam exspectare non dubitamus. Certe ad solum beatum benedictum abbatem Ananiensem, amicitia sibi coniunctissimum, noster tot epistolas scripsit, ut inde integer libellus confici potuisset, prout testatur Ardo Smaragdus in uita sancti Benedicti Anian., tom. u Act. Mabill., pag. 205, n. 36. Neque tamen uel una ex eis superesse uidetur.

Ipse quoque beatus Alcuinus in suis que exstant epistolis aliarum multarum ad Carolum Magnum, ad Arnonem, ad Paulinum Aquileiensem, ad reges et episcopos Anglie, ad primates Germanie, Gallie, Italie, etc., scriptarum meminit, que nunc nullibi comparent.

 Lelandus, de Scriptoribus Britannicis, cap. 100, pag. 123, meminit epistole Alcuini ad Higebaldum Lindisfarnensem episcopum, indeque uerba citat, quibus tacito quodam studio Candidum repetit discipulum. Usserius uidit epistolam ad Iosephum, aliam ab illa quam infra sub n. 131  exhibemus. Reynerus apud Alfordum Annal. Anglo-Saxon. ad annum 804, n. 20, pag. 14, recenset epistolam centesimam quinquagesimam ad Eadbaldum Gerwicensem abbatem, ex qua hec solum uerba refert: »Non ignotum esse tue dilectioni, uenerande frater, credo, quod olim sancti Patres antecessores tui mihi, licet indigno, familaritatis uestre gratiam perdonauerunt, et in albo beatitudinis uestre mee paruitatis nomen conscribi iusserunt, ita, ut unus essem ex uobis, ubicunque Deo uolente essem.«

Scriptor anonymus uite sancti Liudgeri testatur quod Carolus Magnus hunc sanctum uirum litteris Alcuini, cuius idem in Britannia discipulus fuerat, ad se uenire mandauerit. Mabill. Act. Ss., sec.  Iu, pag. 40.

Celeberrimus Stephanus Baluzius tom. I Capitul., pag. 1442, narrat quod post absolutam Capitularium editionem in bibliothecam Colbertinam delata fuerit uetustissima epistolarum Alcuini collectio, unde is epistolam ad Candidum et Nathanelem descripsit, et loco citato edidit. Quenam alie ibidem epistole contineantur nec ipse Baluzius, nec alius quisquam eruditorum prodidit, atque ideo ignoratur sintne eedem cum editis a Quercetano aliisue, an diuerse. Idem dicendum de quibusdam epistolis, quarum in Catal. mss. Anglie et Hibernie, Oxonii anno 1697 in fol. edito, fit mentio. Ibi enim legitur, haberi in cod. ms. Thome Gale, n. 5996, epistolas Alcuini editis plures et meliores; in cod. ms. ecclesie Salisburiensis, n. 931, Alcuini epistolas et uersus ad Carolum; in cod. ms. Symonds d'E-uues baronetti, n. 10025, Alcuini Caroli Magni magistri epistolas XCI  cum adnotationibus. In eodem Catalogo, pag. 237 et 262, recensentur Ioannis Lelandi et Ricardi Iamesii collectanea ex epistolis Albini seu Alcuini. In ueteri quoque Catalogo inclyti monasterii S. Petri Salisburgi notantur Alcuini septem epistole ad Arnonem illius sedis episcopum, que nunc inquirentium oculos fugiunt.

3 Ex his codicibus, Anglie preprimis, beati Alcuini epistolas plurimum augeri, editasque admodum illustrari potuisse, si copia illorum mihi facta fuisset, nemo est qui non censeat. Sed iam tedet eruditorum quorumdam subsidia, iam uariis modis sollicitata, diutius et id quoque frustranee fortassis, exspectare. Damus ergo hoc loco epistolas omnes quarum nobis copia fuit, reliquas publico litterato non inuideant diutius, sub quarum custodia delitescunt.

Priores, quos memorauimus, editores nullum epistolarum ordinem seruarunt, preter illum quem  forte inuenerunt in codd. mss. aut quo ad eorum manus peruenerunt. Nobis animus erat, quod in nostro conspectu noue huius editionis ante aliquot annos impresso significauimus, illas iuxta personarum, ad quas scripte fuerant, dignitatem collocare; sed a uiro reuerendissimo, laude eruditionis celeberrimo et amico integerrimo D. Anselmo Desing abbate  Ensdorfensi in superiori Palatinatu, moniti, consilium mutauimus; nullam enim, aiebat ille, talis ordo attentionem meretur apud eruditos; gratior futurus est ordo chronologicus, qui magis illustrat et afficit. Hoc igitur consilium secuti epistolas hasce, ab aliis collectim sparsimque editas, seu e codd. mss. descriptas commiscuimus, atque secundum annorum seriem, ubi ea uel certis uel uerosimilibus indiciis deprehendi potuit, disposuimus; illis uero, in quibus tempus quo scripte sunt, nullo indicio proditur, ultimum assignauimus locum.

Quanti pretii eiusmodi litterarum monumenta, presertim si a uiro graui, circumspecto, rerumque sui temporis maxime perito scripta fuerint, habenda sint, nemo eruditorum ignorat. Horum porro commodo seruituri, notas, quibus obscura illustrentur, ubique, siquidem succurrebant, addidimus; reliquas uero aliunde, a Canisio, Mabillonio, Basnagio aliisque mutuauimus, illorumque coniecturas, nonnunquam  a uero abludentes, e melioribus, quibus illi carebant, epistolis correximus, seruata, que tantos uiros decet, reuerentia et modestia.

Ultimo monendus lector eruditus, illa que uncis conclusa habentur, nunc primo editis addita fuisse ex codd. mss.





MONITUM EDITORIS PATROLOGIAE IN NOuAM EPISTOLARUM B. ALCUINI RECENSIONEM.

Nouam in hac beati Alcuini editione epistolarum sancti Patris recensionem facturi, paucis lectorem monitum uoluimus. Frobenius, cuius, ut prestantissimam, editionem sequimur, centum sexaginta duas tantum collegerat epistolas, quarum maximam partem submiserat prelo, cum ex insperato, sed serius, alias numero septuaginta unam excepit, quas ex Anglicis codicibus excerptas transmisit D. de Brequigny. Has seorsim, sub titulo: Mantissa ad superiores epistolas, edidit. Nos, ut editionem nouam condentes, epistolas seorsim a Frobenio recusas prioribus inserimus, unicuique restituendo suum ordinem chronologicum, uel qualem requirebat materie cognatio uel personarum identitas. Nunc Monitum subiiciemus quod Frobenius epistolis sibi serius transmissis prefixit.





[MONITUM.]

 »Epistole quas hic plane ineditas et hucusque pene incognitas exhibeo, serius ad manus meas peruenerunt, quam ut illas suo ordine precedentibus inserere potuerim. Iste namque iamiam ultra medietatem typis emerserant, cum uir doctissimus, modernus celeberrime bibliothece sancti Germani a Pratis custos D. Lieble faustum mihi nuntium attulit, epistolas Alcuini omnino LXXI ineditas, ex cod. ms. sec. IX bibliothece Harleiane in Anglia descriptas fuisse a uiro doctissimo D. de Brequigny regie inscriptionum et humaniorum litterarum Academie socio, qui anno 1767 illuc pro huiusmodi cimeliis litterariis colligendis iussu regis Christianissimi missus fuerat; uirumque hunc preclarum promptissimum se exhibere, ad illas pro noua editione Operum beati Alcuini communicandas. Quantum mihi gaudium ex hoc nuntio acciderit, illi norint qui in eruendis e recondita uetustate huiusmodi thesauris sunt occupati. Noueram quidem diu antea ex Catalogo mss. Anglie et Hibernie edito Oxonii anno 1697,  quod inter codices mss. D. Symonds d'Ewes baronetti sub n. 10025 seruentur Alcuini, Caroli Magni magistri, epistole XCI cum adnotationibus; item epistola una Caroli Magni, et alie septem Dungali abbatis. Quem codicem eumdem existimo ac illum bibliothece Harleiane, prout ex relatione cl. D. Brequigny statim referenda colligi datur. Propterea eruditos Anglie per amicum, cui cum ipsis commercium litterarium erat, conueni; eosque, ut pro exornandis augendisque Operibus beati Alcuini eorum conterranei prefatas epistolas meis sumptibus describi, atque ad me deferri facerent, rogatos uolui.  Sed conatus mei fuere frustranei, ob pretium pro his mercibus statutum prorsus immodicum.

»Me igitur felicem, quod pretiose iste uetustatis reliquie tandiu abscondite in manus inciderint magis liberales, et ad elargiendum promptiores; harumque beneficio eo adhuc tempore ad me delate fuerint, quo epistolis iam impressis per modum mantisse iungi potuerint.

Porro qua ratione prefatus doctissimus D. de Brequigny epistolas hasce fuerit adeptus, quantumque industrie in illis describendis adhibuerit, ipsemet litteris ad me missis significat, quas hic maioris fidei gratia exhibere eruditis haud ingratum erit.

Inter prestantissima bibliothece Harleiane cimelia, que in museo Britannico Londini asseruantur, exstat codex ms. signatus n. 208, membranaceus, minori forma, quam uocant in-4o, CXIX foliis constans, nitidissimo charactere in  Gallia, ut uidetur, exaratus. Epistolas Alcuini complectitur codex ille XCI, quarum maxima pars inedita. Has exscribere opere pretium duxi, cum de hoc codice altum silentium sit apud omnes, quos euolui, bibliographos; nec memoretur ab Anglis ipsis, seu in Biographia Britannica recentius edita, seu in bibliotheca Tanneri, anecdotorum operum et manuscriptorum inuestigatoris diligentissimi.

Ad id incitabat me plurimum, quod nota huic codici prefixa moneat, doctissimum Usserium has epistolas cum editis a Chesnio Alcuini epistolis contulisse anno 1642, et manu sua distinxisse,  quas uulgauerat Chesnius, ab iis que nondum typis mandate fuerant: unde non temere, ut credo, coniecturam faciebam, Armachanum presulem de iis tunc prelo committendis cogitasse.

Et certe, nec luce publica, nec tanti uiri curis indigna uidebatur hec Alcuini epistolarum collectio; quod profecto constabit inter omnes qui eam euoluerint. Ex plurimis litteris quas Alcuinus ad sanctum Benedictum Anianensem scripserat, nullam ad nos peruenisse existimarunt, et uehementer doluerunt scriptores Historie litterarie Galliarum . Harum una saltem  superest inter eas quas codex Harleianus exhibet.

Alias quoque epistolas preter Alcuinianas habet idem codex, quarum septem Dungalo abbati tribuuntur, breues quidem, sed anecdote omnes. Has proxime antecedit epistola maioris momenti a Carolo Magno scripta ad Michelem imperatorem.  Hanc appendicis loco epistolis Alcuini subnectere libuit, quod non ingratum fecisse me arbitror, omissis Dungali litteris, quas hic indicasse sufficiat.

Non superuacaneum sane duxissem totum codicem exscripsisse; sed mihi aliis impedito non licuit. Id tantum in me sumpsi, ut quas Usserius ineditas docuerat Alcuini epistolas, cum eas nec posterius editas deprehenderem, curarem transcribi, addita, quam modo laudaui, Caroli Magni epistola itidem hactenus inedita.

Ipse has omnes cum codice ms. contuli et affirmare ausim, ad exemplum archetypi accuratissime expressas, mendis etiam que incuria ueteris scriptoris in manuscriptum irrepserant, in apographum ad maiorem fidem translatis.

Ergo emendatione in locis non paucis, imo et in pluribus illustratione indigent epistole ille, sed huic labori suscipiendo nec ego par sum, nec otium  mihi datur. Satis fuerit, si in Operum omnium Alcuini collectionem a doctissimo uiro cum omni  eruditionis apparatu edendam hanc meam qualemcunque symbolam contulerim, in magno opere adiutor debilis et pusillus administer.

Ita Londini transcriptum prius fieri curaueram, ut suo unaqueque epistola quaternione contineretur. uerum, dum ex his quaternionibus in spissiores foliorum fasciculos secunda manu congeruntur epistole, nec suus unicuique assignatur quaternio, ordo in ms. seruatus interuertitur amanuensis oscitantia. Sed quis fuerit ordo ille, satis apparebit ex numero foliorum ms. codicis, singulis prout exscripte sunt epistolis affixo.

Hec raptim scribebam Parisiis uI Idus Martii 1769 ad usum reuerendissimi et illustrissimi D. D. Frobenii, abbatis principis S. Emmerami Ratisponensis, cui salutem plurimam dare liceat et precari fausta omnia.


»DE BREQUIGNY, Regie inscript. et hum. litt. Academie socius.«

 »Ita uir doctissimus simul ac modestissimus, cui pro detecto hoc thesauro litterario, qui sane magni in historia tam ciuili quam ecclesiastica estimari debet, grates perpetuas habeant eruditi omnes.

Errores ueteris scriptoris in textu emendaui quidem, lectione tamen codicis notata, ut eruditi iudicare possint num nostra correctio sit probanda uel improbanda.

Epistola Caroli Magni ad Michelem imp., quam uir clarissimus Alcuinianis appendicis loco subnexuit, illa est quam idem legatis suis, Amalario episcopo Treuirensi, et Petro abbati Nonantulano, pro pace inter utrumque imperium confirmanda missis, ad prefatum imperatorem una cum instrumento pacis deferendam tradidit. Illam loco opportuno inter opera Alcuino supposita dabimus, post eiusdem Amalarii opusculum De ceremoniis baptismi, falso hactenus Alcuino ascriptum, una cum Hodeporico illius, hactenus quoque desideratum, et epistolis illius ad Petrum  itineris socium, huiusque responsoriis hucusque pariter ineditis.«





[EPISTOLAE.]



4 [a 1Kb] EPISTOLA PRIMA. AD AERICUM DUCEM [b 1Kb] .  Laudat illum ob studium sacre lectionis et humilitatem; optat illi uictoriam aduersus infideles; pietatis Christiane preceptorem proponit sanctum Paulinum Aquileiensem.


uenerando uiro Aerico duci, Albinus magister salutem.

Satis mihi sacre lectionis intentio et pie humilitatis conuersatio placet in uobis, et in qua mee paruitatis familiariter mansiunculam uisitare non spreuistis. Unde et gratias agimus uestre benignitati, Deumque dilectissime [Al. diligentissime] pro uestra deprecamur sospitate, quatenus tue fortitudinis  dexteram contra aduersarios sancti sui nominis uictricem ubique faciat et ab omni aduersitate diabolice fraudis, seu a cunctis inimicorum insidiis, sue magne pietatis potentia clementer custodiat: cuius sanctissimam uoluntatem in obseruatione mandatorum  illius, quantum humane possibile sit fragilitati, intentissime efficiens, ut te in prosperis regere et in aduersis protegere dignetur. Plura tibi, uir uenerande, de Christiane pietatis obseruatione forte scripsissem, si tibi doctor egregius et pius celestis uite preceptor Paulinus meus [c 1Kb] , presto non esset, de cuius corde emanat fons uiuentis aque, in uitam salientis eternam . Illum habeas tibi salutis eterne conciliatorem, ne alicubi tue conuersationis pes impingat: sed recto itinere currens, diuina donante gratia, ad perpetue portas uite peruenire mereatur. uiue et uale feliciter in eternum.



5 [d 1Kb] EPISTOLA II. AD ARNONEM.  Illum presentem habere desiderat; hortatur ad solertem curam animarum suo regimini commissarum; Laidradum salutari cupit; se uero ob regni nouitatem adhuc in patria  retineri significat.


Dilecto Patri Aquile episcopo Albinus salutem.

 Satis suaui commemoratione uestram recolo, sanctissime Pater, dilectionem, et familiaritatem, optans, ut quandoque eueniat mihi tempus amabile, quo collum caritatis uestre desideriorum meorum digitulis amplecter. O si mihi translatio Habacuc esset subito concessa, quam citatis manibus ruerem in amplexus paternitatis uestre, et quam compressis labris [Al., labiis] non solum oculos, aures et os, sed etiam manuum uel pedum singulos digitorum articulos non semel, sed multoties oscularer. uerum quia meriti mei non est ita uenire ad te, mittam sepius rusticitatis mee litteras ad te, ut uice uerborum meorum loquantur pro me, et dicant:

Semper in eternum, presul sanctissime, salue,
 Atque tui cuncti ualeant, rogo, semper amici [Ed., amice].

Obsecro iterum, iterumque admoneo, ut te ipsum consideres, et quo tendas agnoscas, et quid facias preuideas, et coram quam terribili Iudice rationem redditurus sis, non solum de te, sed etiam de singulis animabus que tuo commisse sunt regimini. Idcirco non segniter labora, predica opportune, inopportune [Al., importune], id est, uolenti et nolenti, argue, obsecra, increpa, ut merearis audire a Domino Deo tuo: Euge, serue bone et fidelis, quia in pauca fuisti fidelis, super multa te constituam, intra in gaudium domini tui . [Saluta, obsecro, Ledredum [a 1Kb] consocium et amicum meum. Sequenti anno certum eum faciam, si ille certus erit  quid uelit, uel quid possit. [b 1Kb] Nouitas regni nostri me retinet adhuc in isto anno; salus uos retineat in regno eterno.] Mementote in orationibus uestris nostri nominis, obsecro. Memor sit uestri omnipotens Deus in eterna misericordia. [Scribite mihi,  obsecro, quomodo habeatis, et quid noui apud uos accidisset istis diebus. Commendate, uel scribite, deprecor, nomen meum per monasteria et amicos uestros.] Pax uobis et salus in secula perpetua.



6 [c 1Kb] EPISTOLA III. AD COLCUM LECTOREM IN SCOTIA  uaria enarrat que in itinere suo uel uidit, uel audiuit.

Benedicto magistro et [d 1Kb] pio Patri Colcu Alcuine humilis leuita salutem.

Audita sanitate et prosperitate paternitatis uestre, totus, ut fateor, gauisus sum uisceribus. Et quia curiosum te nostri itineris putaui, uel rerum in mundo nuper gestarum, per hos rusticitatis mee  apices tue prouidentie innotescere curaui, seu audita, seu uisa.

Primo sciat dilectio tua, quod miserante Deo sancta eius Ecclesia in partibus Europe pacem habet, proficit ac crescit. Nam [e 1Kb] antiqui Saxones et omnes Frisonum populi, instante rege Carolo alios premiis et alios minis sollicitante, ad fidem Christi conuersi sunt. Sed [f 1Kb] anno transacto idem rex cum exercitu irrupit super Sclauos, quos nos uionudos dicimus, eosque subegit sue ditioni. [g 1Kb] Greci uero tertio anno cum classe uenerunt in Italiam, et a ducibus regis prefati uicti fugerunt ad naues: quatuor millia ex illis occisi, et mille captiui feruntur. Similiter et [h 1Kb] Auari, quos nos Hunos dicimus, exarserunt in Italiam, et a Christianis superati [Malmesb., a ducibus  prefati regis Christianissimi], domum cum opprobrio reuersi sunt: Nec non et super Baugariam irruerunt, qui et ipsi ab exercitu Christiano superati et dispersi sunt. Etiam et eiusdem Christianissimi regis duces et tribuni multam partem Hispanie  [a 1Kb] tulerunt a Saracenis quasi trecenta millia in longum per maritima. Sed heu, proh dolor! quod iidem maledicti Saraceni  tota dominantur Africa et Asia maiore maxima ex parte: de quorum egressione tue uenerande prudentie dudum, ut existimo, scripsi.

De cetero, Pater sanctissime, sciat reuerentia tua, quod ego filius tuus, et Ioseph uernaculus tuus, Deo miserante, sani sumus, et tui amici toti qui apud nos sunt, in prosperitate Deo seruiunt. Sed nescio quid nobis uenturum sit. [b 1Kb] Aliquid enim dissensionis, diabolico fomento inflammante, nuper inter regem Carolum et regem Offam exortum est, ita ut utrinque nauigatio interdicta negotiantibus cesset. Sunt qui dicunt, nos pro pace  esse [c 1Kb] in illas partes mittendos. Sed obsecro, ut uestris sacrosanctis orationibus manentes uel euntes muniamur. Nescio quid peccaui, quia tue paternitatis dulcissimas litteras multo tempore non merui uidere; tamen pernecessarias orationes sanctitatis tue me quotidie sentire credo.

Misi caritati tue aliquid de oleo, quod uix modo in Britannia inuenitur, ut dispensares per loca necessaria episcoporum ad utilitatem hominum, uel honorem Dei [Al., utilitatem honoris Dei]. Misi quoque quinquaginta siclos fratribus de eleemosyna Caroli regis  et de mea eleemosyna quinquaginta siclos: et ad australes fratres Baldhuuinega triginta siclos de eleemosyna regis, et triginta de eleemosyna mea, et uiginti siclos de eleemosyna  patrisfamilie Areide, et uiginti de eleemosyna mea; et per singulos anachoretas tres siclos de puro argento, ut illi omnes orent pro me, et pro Domino rege Carolo, ut Deus illum conseruet ad tutelam sancte sue Ecclesie, et ad laudem et gloriam sui nominis. Exaudiat uos omnipotens Deus pro sancta sua Ecclesia intercedentes, et proficere faciat in salutis eterne prosperitate.



[d 1Kb] EPISTOLA Iu. AD FELICEM EPISCOPUM.  Felicis Urgellitani episcopi, ut uidetur, a pietate sibi laudati, orationibus se commendat.


Pio Patri [e 1Kb] Felici episcopo, Alcuinus humilis leuita salutem.

Aliquorum fratrum relatione nobis notissimus es pietate, etsi non facie. Quapropter presumpsi per fiduciam caritatis, que est Christus, uolens meipsum tuis tuorumque fidelium per te sacrosanctis orationibus commendare: non meis meritis exigentibus, sed tuis bonis rumoribus instigantibus. Quapropter supplex obsecro ut me ea caritate Saluatori nostro commendetis, qua ille omnes suos coniunxit, Charitas  enim neminem spernit. Per eum et propter eum qui uenit in hunc mundum peccatores saluos facere, et ueniet ad iudicium iustos coronare: ut tunc ego peccator uel ueniam per uestras orationes accipiam, ubi uos per Dei misericordiam coronam accipiatis.

8 State, fratres, et uiriliter pugnate pro eo qui fortiter pro uobis uincebat. Non quia qui ceperit, sed qui perseuerauerit usque in finem, hic saluus erit . Et proficiscimini de die in diem, sicut sancti Dei, qui ibant de uirtute in uirtutem. Plura scripsissem uobis, si superfluum non uideretur eos admonere de uirtutibus, quos rogare debeo ut intercedant pro peccatis meis. Sed caritas, que neminem spernit, etiam sustinet. Quid plus? Iterum iterumque obsecro ut me fraterno amore accipiatis in communionem orationum  uestrarum, quatenus Deus caritatis remunerator uos accipiat in eternam gloriam regni sui. ualete et uiuete felices in Domino Iesu, fratres karissimi.



EPISTOLA u. AD CUDRADUM PRESBYTERUM.  Cudradum presbyterum post sanctorum locorum uastationem hortatur ad constantiam.

uenerando Patri [f 1Kb] Cudrado presbytero Alcuinus diaconus salutem.

 ualde sanctorum locorum ingemisco [Ms., ingemesco] uastationem; sed uestre fidei letificor constantia, Deique omnipotentis collaudans clementiam, qui tibi inter manus paganorum pepercit, ideo firma fide in quo cepisti proposito permaneas: confidens tu in misericordia Dei, ut te sue pietatis [Suppl. clementia uel simile] . . . conseruet, ubicunque fraterno consilio te habitare uelit Deus. Tamen siue in loco habitationis singularis, siue in fraterna cohorte [Ms., fraternas cohortes], solitariam conuersationem et secretas orationes, et ieiuniorum propositum diligenter obserua; quia non qui ceperit, sed qui perseuerauerit, etc. . Meque, obsecro, in sanctis tuis orationibus habeto memorialiter, sicut Buitta mihi ex tuis uerbis fideli relatione promisit: uisitantesque  te fratres consolatione sancti Spiritus diligenter admone, exhortans eos, ut in Dei confidant protectione, et intercessione sancti Cudberchti Patris nostri. Non in armorum strepitu, uel in ruitura lapidum congerie, sed in muro pietatis superne spem sibi certe defensionis constituant; et presentis tribulationis miseriam ad eterne felicitatis beatitudinem transferant: toto se corde conuertant ad Dominum, et si quid in moribus suis emendandum sit, non segniter corrigant, ut Deo illorum placeat conuersio, sicut Niniuitarum ei placuit penitentia, et pepercit ciuitati per lacrymas confitentium peccata sua. Clemens est Deus et misericors, et nullum derelinquit in se sperantem; nam et nouissima Iob fuerunt meliora prioribus; sic et uobis credo faciat, si ad eius clementiam  deprecandam unanimiter conuersi fueritis.



[a 1Kb] EPISTOLA uI. AD FRATRES EBORACENSIS ECCLESIAE.  Se ab Eboracensibus ab infantia usque ad uirilem etatem educatum grato animo profitetur. Illorum omnium orationibus se commendat; et, ut a uitiis sibi caueant, hortatur.

Dilectissimis et ualde uenerabilibus in Christi caritate [b 1Kb] Eboracensis Ecclesie fratribus, uestre filius pietatis Albinus diaconus salutem.

Totum mee deuotionis pectus uestre caritatis dulcedine impletur, et si quid pleno amoris modio supperaddi potest, quotidie crescendo accumulatur, ita  ut solius memorie de uobis suauitas, superuenientes secularis angustie tribulationes longe a secretis mentis mee cubilibus depellat. Et hoc mihi singulare solatium in spiritu consolationis sancte Dominus Christus perdonare dignatus est. uos fragiles infantie mee annos [Al. animos] materno fouistis affectu, et lasciuum pucritie tempus pia sustinuistis patientia, et paterne castigationis disciplinis ad perfectam uiri edocuistis etatem, et sacrarum eruditione disciplinarum roborastis. Quid plus dicere habeo, nisi, ut eterni Regis pietas, omnia pietatis in me famulum  suum per uos benefacta, perpetua summe beatitudinis gloria remuneret? Hoc singulis uigiliarum mearum momentis, hoc quotidiana supplicatione requiro. In hac prece in conspectu Altissimi, intimas desiderii mei lacrymas per loca sanctorum martyrum uel confessorum Christi, quo me iter instabilitatis deducit, fundere non cesso.

uos semper in corde, et primi inter uerba precantia in ore. uos, piissimi Patres, seu in communibus sancte orationis foris, uel in secretis deprecationum uestrarum intercessionibus Alcuinum filium uestrum, per Dei deprecor caritatem, iugiter in corde habete et in ore. uos quoque, qui estis etate filii, sed meritorum sanctitate Patres, per diuinam obtestor clementiam, nunquam eruditionis uestre in sanctis orationibus  obliuiscimini magistrum. Testis enim cordis mei mihi est inspector, quia deuote uestrum semper in ecclesiasticis disciplinis et spiritali doctrina desiderabat profectum. Et si quid minus accepistis, non mee, credo, culpe deputari potest. Et nunquam istius uoluntatis mee, siue absens, siue presens, de uestro profectu, beneuolentia cessabit. O omnium dilectissimi Patres et fratres, memores mei estote: ego uester ero, siue in uita, siue in morte. Et forte miserebitur 9 mei Deus, ut cuius infantiam aluistis, eius senectutem sepeliatis. Et si alter corpori locus deputabitur, tamen anime, qualemcunque habitura erit, per uestras sanctas, Deo donante, intercessiones, requies uobiscum, credo, donabitur; quia, sicut puer noster Seneca se uidisse testatur, nostre fraternitatis  animas in eodem letitie loco congregandas esse credimus: etsi meritorum diuersitas alium beatius letari faciet, tamen eternitatis equalitas cunctos feliciter uiuere efficiet. Et sicut unus sol omnibus lucet, non tamen propter oculorum distantiam equaliter ab omnibus uidetur, ita eterna beatitudo omnibus in Dei regno iustis perdonabitur, licet meritorum sublimitas alios maiore gloria coronet. Ad quam gloriam, karissimi fratres, tota intentione et uoluntatis operis uosmetipsos dignos peruenire preparate.

Nulla carnalis concupiscentia, nulla secularis ambitio beatitudinis iter uobis intercludat, sed per uiam ueritatis et sanctitatis, per quam beati Patres, predecessores nostri, ad regna peruenerunt celestia,  superna uos comitante gratia, pari pietatis consensu, uno uoluntatis affectu, quotidianis currite profectibus. Omnem a uestra sancta conuersatione repellite segnitiem, luxuriam castitate mutate, ebrietatem quasi inferni foueas fugite, superuacuos uestium ornatus nolite exquirere. Melius est seruis Dei, animam ecclesiasticis ornare moribus, quam corpus, laicorum consuetudine, pompatica uestire uanitate. Et melius est, sacra matris Ecclesie mundissima calcare limina, quam lutulentas uillane feditatis semitas frequentare. Regularis uite uos ordinet disciplina,  et ecclesiastice pietatis moderatio uenerabiles efficiat. Sancte humilitatis pedibus, et diuine caritatis gradibus per passus obedientie celi conscendite regna. Hec enim caduca et transitoria fortitudinis euincite animo, quatenus ad amabilem celestis glorie patriam, diuina uos ubique gratia preueniente et subsequente, laudabilibus bonorum operum meritis, cum omni prosperitate et gaudio peruenire mereamur.



[a 1Kb] EPISTOLA uII. AD FRATRES EBORACENSES.  Significat letitiam epistola ab ipsis accepta; hortatur ad sectanda Patrum suorum uestigia; ac se illorum orationibus commendat.


Sanctissime congregationis et dulcissime dilectionis Eboracensis Ecclesie fratribus, eiusdem pie matris filius Alcuinus diaconus, perpetui honoris in Christo pacem et salutem

uenerabiles uestre dilectionis ab [b 1Kb] Eanbaldo presbytero accepi litteras, quarum pacificam inscriptionis seriem idem ipse qui portauit, mellifluis  salutationis uerbis ualde amplificauit, referens a uobis fraterni amoris perseuerantiam in nos, ita ut inter lacrymas allocutionis nostre uestras per singula uerba uoces audire estimarim [Cod. Sal., estimaui]. Quod et in litteris apertissime agnoui, in quibus legens, uestras uisum est mihi facies cernere. Quod ut uere fiat, omnium efficiat largitor bonorum,  ut tristitia uestra uertatur in gaudium  et gaudium nostrum impleatur in illo qui suis quoque ait discipulis: Et gaudium uestrum nemo tollet [Cod. Sal., tollat] a uobis ; in quo est gaudium indeficiens, salus perpetua, prosperitas beata et beatitudo gloriosa. 10 Ut hec omnia nobis per suam concedere misericordiam dignetur, illius tota dilectione et tota uirtute inhereamus preceptis. Sanctorum Patrum sequamur uestigia, qui nos genuerunt in Christo, et in hoc sacratissimum ouile congregauerunt, et paterne pietatis lacte enutrierunt. Horum animas in conspectu summi Pastoris ac Redemptoris nostri eternis gaudiis semper assistere credamus [Cod. Sal., credimus], et inde  nostris fauere precibus, si mandata uite, que nobis, Spiritu sancto inspirante, statuerunt, concordi deuotione nos obseruare agnoscant [Cod. Sal., agnoscunt].

Recordemur omni hora, dilectissimi fratres, quales habuimus Patres et progenitores, quam preclaros et pios, Deo amabiles et omni populo honorabiles. Non simus degeneres illorum nobilitate filii, dum horum inter sacratissimas constamus reliquias, eorum cogitemus imitari conuersationem, quatenus  eorum consortes glorie effici mereamur. Non nos seculi ambitio, carnalis delectatio, non luxurie putredo, non ebrietatis uenena a rectissimo uitalis uite tramite reuocent, per quem illi gradientes gloriam cum Deo meruerunt sempiternam. Unanimes estote in omni bono consilio, concordes in omni regularis uite disciplina. Dei omnipotentis, qui cordis secreta conspicit, honorem et uoluntatem pura primo omnium querite conscientia, ut eius gratia, que optima sunt et saluti proxima, uos inuenire faciat. Fraternam et pacificam semper habeamus caritatem, ut oues Christi eiusdem uite pascuis epulantes, unius ouilis muro manentes, in una orationis domo Dei nobis misericordiam conuocantes. Nec aliquis se canonicis horis, a communione sancte orationis, sue  negligens salutis separet. Melius est ut angelica uisitatio horis competentibus inueniat cum fratribus orantes, quam diaboli seuitia in aliqua negligentia uel luxuria torpentes. Unicuique secundum suum laborem merces manet in eternum. Qui plus laborat, plus mercedis accipiet.

Nec labor salutis nostre durus debet uideri. Sepe austeriora medicamenta optatam solent prestare salutem. uidemus, quam angusta porta et arcta uia  sancti martyres uitam ingressi sunt sempiternam. Nos uero, fratres, faciliori uia, et leuiori cursu ad eiusdem uite possumus peruenire beatitudinem, ipsa dicente ueritate: Multe mansiones sunt in domo Patris mei . Propter merita diuersa, mansiones multe: tamen omnibus  beata eternitas et eterna beatitudo erit. Quia quisquis ibi erit, beatus erit et gloriosus, ubi iusti fulgebunt sicut sol in regno Patris eorum . Sicut enim sanctorum martyrum persecutores fuerunt, diabolo instigante, impii homines; sic nostri persecutores sunt, diabolo suggerente, seculi concupiscentia et carnalis delectatio, et animi inconstantia et Dei negligentia mandatorum. Et ueluti illi martyres sancti, gratia adiuuante diuina, impios constanter uicerunt tyrannos, palmam eterne acceperunt glorie: sic et nos, si nostros, Deo auxiliante, superamus aduersarios, et diabolicis uiriliter resistimus suggestionibus, coronam perpetue laudis et palmam eterne beatitudinis accepturi erimus. uos, fratres karissimi, mei habete, obsecro, memoriam  in sanctis orationibus uestris, ut anima mea perpetua prosperitate gaudeat in uobis. Ego deuotus uestre paternitatis filius nunquam obliuiscor uestri, sed semper presenti super omnes alios diligo caritate, Deum quotidie cum intima cordis compunctione deprecans ut uos eterna pietate custodiat, regat atque protegat. ualete in Christo, dilectissimi fratres.



11 [a 1Kb] EPISTOLA uIII. AD BEORNUINUM PRESBYTERUM.  Ab Offe regis et gentis Anglorum fidelitate se nunquam recessisse profitetur; monet ut et regibus, et episcopis, et principibus Dei uoluntatem sequi suadeat, pacemque commendat.


[b 1Kb] Beornuino presbytero Alcuinus diaconus salutem.

Dulces tue dilectionis accepi litteras, mellifluis sensibus delibutas, apologeticam tenentes rationem, quarum melius credebam ueritati, quam falsiloque aliorum narrationi. Nam fides amicitie corde constare debet, non lingue uersibilitate. Utinam dignus essem pacem predicare, non discordiam seminare; et signum portare Christi, non arma diaboli. Nunquam tibi scripsissem, si noluissem pacem tecum  habere, et pacem in Christo, quam cepimus, firmam permanere. uere [c 1Kb] Offe regi et genti Anglorum nunquam infidelis fui. Sicut hos amicos quos mihi Deus donauit, fideliter, quantum ualeo, seruabo; sic et hos quos reliqui in patria. Pauci sunt dies mei, et hos ipsos cum dolore flagelli suffero. Ideo te obsecro ut in Domino, quos ualeas, mihi intercessores acquiras.

Multis miseriis turbatum est hoc seculum, et non est refrigerium in eo, nisi in misericordia Dei, et fide amicorum. Nudi uenimus, et nudi recedimus , nisi qui bonis animam uestiet operibus. Ut tibi, carissime frater, tempus uel locus occurrit, semper Dei suade uoluntatem sequi omnibus personis:  regi suauiter, episcopis honorifice, principibus fiducialiter, omnibus ueraciter. Nostrum est seminare, Dei fructificare. Nec ulla tibi alicuius dissensionis inter nos remaneat suspicio. Nec simus ex illorum numero de quibus dictum est: Non ueni pacem mittere, sed gladium . Sed ex illorum simus numero, ad quos dictum est: Pacem meam do uobis, pacem meam relinquo uobis . Ut pax Christi, que exsuperat omnem sensum , custodiat corda nostra in caritate  Christi et dilectione fraternitatis. Paucis scripsi litterulis, quia sapienti pauca sufficiunt. Sed te plurima Dei dona glorificent in eternum, dilectissime frater.



[d 1Kb] EPISTOLA IX. AD LINDISFARNENSES.  Deplorat Lindisfarnensis ecclesie uastationem, monet ad orandum; hortatur ad mores corrigendos, ad disciplinam regularem; suadet mente non consternari.

Beatissimi Patris sancti scilicet Cudbercti [Al., Cuthberti] episcopi optimis in Christo filiis [e 1Kb] Hugibaldo [Al., Hincbaldi] episcopo et omni congregationi Lindisfarnensis Ecclesie, Alcuinus diaconus, celesti in Christo benedictione salutem.

 uestre [uero] caritatis familiaritas [presentem] multum me letificare solebat; sed uersa uice uestre tribulationis calamitas, licet absentem, multum me quotidie contristat [Malmesb., contristauit]. Quomodo [f 1Kb] pagani contaminauerunt sanctuaria Dei, et fuderunt sanguinem sanctorum in circuitu altaris, [uastauerunt 12 domum spei nostre,] calcauerunt corpora sanctorum in templo [Dei], quasi sterquilinium in platea. [Quid nobis dicendum est, nisi plangendum animo uobiscum ante altare Christi, et dicere: Parce, Domine, parce populo tuo, et ne des hereditatem gentibus, ne dicant pagani, ubi est Deus Christianorum? ]. Que est fiducia Ecclesiis Britannie, si sanctus Cudberctus suam non  defendit cum tanto sanctorum numero ? [Aut hoc maioris initium est doloris, aut peccata habitantium hoc exegerunt. Non enim quiddam casu contingit [Ita emendauimus, cum in codice legeretur: Nem quidem casu contigit], sed magni cuilibet meriti iudicium est. Sed modo, qui residui estis, state uiriliter, pugnate fortiter, defendite castra Dei. Mementote Iudam Machabeum, quia templum Dei purgauit , et populum eruit, ut eliberauit  extranea. Si quid  corrigendum sit in moribus mansuetudinis uestre, citius corrigite. Patronos uestros ad uos reuocate, qui uos ad tempus dereliquerunt. Non defuit illis potestas apud Dei clementiam, sed nescimus cur tacuerunt. Nolite gloriari in uanitate uestium; hec non est gloria sacerdotum et seruorum Dei, sed contumelia. Nolite in ebrietate uerba orationum uestrarum delere. Non exeatis post luxurias carnis et auaritias seculi, sed in seruitio Dei et regularis uite disciplina firmiter permanete, ut sanctissimi Patres, qui uos genuerunt, uobis protectores esse non cessent. Per illorum uestigia gradientes de illorum precibus securi permaneatis. Nolite tantis Patribus degeneres esse filii. Nequaquam illi a uestra cessabunt defensione, si uos illorum sequi uidebunt exempla. Tamen  de ista miseria nolite mente consternari. Castigat Deus omnem filium quem recipit ; et ideo forte plus uos castigauit, quia plus dilexit. Hierusalem ciuitas Deo dilecta Chaldea flamma periit. Roma sanctorum apostolorum et innumerabilium martyrum corona circumdata paganorum uastatione disrupta est, sed pietate citius recuperata. Tota pene Europa Gothorum uel Hunorum gladiis euacuata est flammis; sed [Ms., si] modo, conseruante Deo, uelut celum stellis, ita ecclesiis ornata fulgescit, et in eis officia uigent et crescunt religionis Christiane. Hortamini uosmetipsos inuicem dicentes: Reuertamur ad Dominum Deum nostrum, quia magnus est ad ignoscendum , et nunquam deserit sperantes in se.

 Et tu Pater sancte, dux populi Dei, pastor gregis sancti, medicus animarum, lucerna super candelabrum posita, esto forma in omni bonitate cunctis te uidentibus. Esto preco salutis cunctis te audientibus. Sit tuus comitatus honestis moribus, aliis exemplum ad uitam, non ad perditionem. Sint tibi epule, non in ebrietate, sed in sobrietate. Sint uestimenta tuo gradui condigna. Noli te conformare seculi hominibus in uanitate aliqua. Inanis ornatus uestimentorum, et cultus inutilis tibi est opprobrium ante homines, et peccatum ante Deum. Melius est animam in perpetuum permanentem bonis ornare moribus, quam corpus cito in puluere putrescens exquisitis comere uestibus. uestiatur et satietur Christus in paupere, ut hec faciens regnet cum Christo. Redemptio uiri  proprie diuitie . Si aurum diligamus, premittamus nobis in celum, ubi seruabitur nobis,  et quod amemus, habemus. Amemus eterna et non peritura. ueras diligamus diuitias et non caducas, sempiternas non transitorias; paremus nobis laudem a Deo, et non ab hominibus. Faciamus quod fecerunt sancti quos laudamus. Sequamur illorum uestigia in terris, ut illorum glorie consortes esse mereamur in celis. Diuine pietatis protectio nos ab omni aduersitate custodiat, karissimi fratres. ualete in Christo dilectissimi, et confortamini semper proficientes.] [a 1Kb]



[b 1Kb] EPISTOLA X. AD [c 1Kb] AEDILHARDUM  ARCHIEPISCOPUM DOReNSIS CIuITATIS. . Hortatur ad sectanda suorum antecessorum uestigia, et ad exsequendum intrepide munus pastoris animarum; et cum cepiscopis suis uerbum Dei absque timore predicet.


Pio Patri et sancte sedis presuli Aedilhardo archiepiscopo, humilis leuita Alcuinus salutem.

Audiens uestre salutationis uerba dulcissima, et prosperitatis uestre sanitatem multis pernecessariam, ualde me gauisum esse fateor: Domini et Dei nostri Iesu Christi deprecans tota mentis alacritate clementissimam pietatem, quatenus uestram [beatitudinem] longeua custodiat prosperitate in augmentum sancte sue Ecclesie, ut per tuam deuotissimam doctrinam uerbum [Cod. Sal., uerbis] uite eterne crescat et currat, et multiplicetur numerus populi Christiani in laudem et gloriam Saluatoris nostri; in quo opere te, frater sancte, laborare tota  uirtute obsecro. Et quanto plus appropinquat dies remunerationis, tanto magis mercedis tue felicitatem accumulare studeas.

Cogita quales habueris [Cod. Sal., haberes] [d 1Kb] antecessores doctores, et summa lumina totius Britannie [Cod Sal., totius huius prouincie]. Inter quorum sacratissima corpora dum oraueris, illorum precibus certissime adiuuaberis, si ab illorum uestigiis te nec seculi caduca blandimenta subtrahant, nec uani terrores principum formidantem efficiant. Memor esto semper quod guttur tuum tuba Dei debet esse, et lingua tua omnibus preco salutis. Esto pastor, non mercenarius; rector, non subuersor; lux, et non tenebre; ciuitas firma fide murata, non domus pluuiis diruta; miles Christi gloriosus, non apostata  uilis; predicator, et non adulator. Melius est Deum timere, quam hominem; plus Deo placere, quam  homini blandiri. Quid est adulator, nisi blandus inimicus? Ambos perdit, se ipsum et suum auditorem. Isti sunt, qui consuunt puluillos sub omni cubitu , et oues Christi morbidas faciunt, non sanatas.

14 uirgam accepisti pastoralem et baculum consolationis fraterne: illam ad regendum, istum ad consolandum. Ut merentes consolationem habeant in te, et contumaces correctionem sentiant per te. Potestas iudicis est, occidere; tua uero, uiuificare. Quid times hominem propter gladium, qui clauem regni accepisti a Christo? Recordare quanta passus est ille pro te, et non metuas loqui pro illo. Ille pro tuo amore clauis confixus pependit in cruce, et tu sedens in sella dignitatis tue ob timorem hominis  tacueris? Non ita, frater, non ita. Sed sicut ille dilexit te, ita dilige et illum. Qui plus laborat, plus mercedis accipiet. Si persecutionem patieris propter uerbum Dei, quid beatius? Ipso Domino dicente: Beati qui persecutionem patiuntur propter iustitiam, quoniam ipsorum est regnum celorum . Et: Ibant apostoli gaudentes a conspectu concilii, quoniam digni habiti sunt contumelias pati pro nomine Iesu . Et: Non sunt condigne passiones huius temporis ad superuenturam gloriam, que reuelabitur in nobis . Si corripueris delinquentem et ad tuam increpationem corriget se, etiam [Cod. Sal., ecce] tibi est merces apud Deum, et sibi erit salus a Deo; si tuam oderit increpationem [Canis. et Cod. Sal., si te oderit increpantem],  illi est damnatio, et tibi beatitudo.

Esto miseris consolator, pauperibus pater, omnibus affabilis, donec intelligas quid cuique respondeas; et semper tua responsio sale sit sapientie condita, non temeraria, sed honesta; non uerbosa, sed modesta. Sint tibi mores humanitate preclari, humilitate laudabiles, pietate amabiles; ut non solum uerbis, sed exemplis erudias tecum uiuentes, uel ad te uenientes. Sit tua manus larga in eleemosynis, prompta in reddendo, et cauta in accipiendo. Prepara tibi thesaurum in celis . Diuitie uiri redemptio [Al., depredatio] est anime illius, quia beatius est magis dare quam accipere . Inuenimus unam margaritam pretiosam; demus omnia, que habemus, et emamus illam . Lectio sancte Scripture sepius tuis reperiatur in manibus, ut ex illa te saturare et alios pascere ualeas. uigilie et orationes assidue sint tibi, eo magis quo pro toto populo Christiano intercedere debes. Locus tuus est inter Deum stare et homines, ut Dei legationes deferas ad populum, et pro populi peccatis intercedas ad Deum. Fac te, eius donante gratia, dignum ab eo exaudiri. [Hec] dignitas est in uite castitate et predicandi fiducia, ipsa attestante ueritate:  Sint lumbi uestri precincti et lucerne ardentes in manibus uestris . In lumbis castitatis sanctitas, in lucernis predicationis claritas designatur.

Memor esto quod sacerdos angelus Domini Dei est excelsi, et lex sancta ex ore eius requirenda, iuxta quod in Malachia propheta  legimus. Speculator quoque est in excelsissimo positus loco. Unde et episcopus dicitur, quasi speculator [Cod. Sal., superspeculator], qui omni exercitui Christi prudenti consilio prouidere debet, quid cauendum sit, quidue agendum. Isti sunt, id est sacerdotes, luminaria sancte Dei Ecclesie, doctores gregis Christi. Isti in prima acie uexillum sancte crucis non segniter subleuare debent, et ad omnem impetum hostilis exercitus  intrepidi stare. Hi sunt qui talenta, redeunte Rege nostro Deo Christo cum triumpho glorie ad paternam sedem, acceperunt; et reuenienti eodem magno Iudici in die ultima [Cod. Sal., ultime] discretionis rationem reddituri sunt, quantum quisque ex predicationis labore lucratus esset in officio suo . Quapropter teipsum, carissime frater, idoneum prepara ministrum sermonis Dei. Alios quoque consacerdotes tuos admone diligentissime, in uerbo uite cum omni instantia laborare; quatenus [cum] multiplici negotiationis lucro ante conspectum eterni Iudicis gloriosi appareant. Estote unanimes in omni consilio pietatis, et constantes in omni iudicio equitatis. Nullus [Cod. Sal., nullius] uos humane dignitatis terror separet, nulla adulationis  blandimenta diuidant; sed quasi acies castrorum Dei firmissima unitate uos coniungite. Sic tandem concordia uestra terribilis apparet omni, qui uult ueritati contradicere, Salomone dicente: Frater si a fratre adiuuatur, ciuitas firma est .

15 uos estis, dicente ueritate, lux totius Britannie , sal terre, ciuitas super montem posita, lucerna super candelabrum eleuata . Item beato principe apostolorum attestante: uos estis genus electum, regale sacerdotium. Per uestre uero predicationis instantiam nos erimus, quod in eadem sequitur Epistola: Gens sancta, populus acquisitionis: quatenus per uos uirtus annuntietur illius, qui nos omnes de tenebris uocauit in admirabile lumen suum. Qui  aliquando non populus Dei, nunc autem populus Dei .

Patres itaque nostri, Deo dispensante, licet [a 1Kb] pagani, hanc patriam bellica uirtute primum possederunt. Quam grande igitur opprobrium est ut nos Christiani perdamus quod illi pagani acquisiuerunt? Hoc dico propter [b 1Kb] flagellum quod nuper accidit partibus insule nostre, que [c 1Kb] prope trecentis quinquaginta [Al., quadraginta] annis a parentibus inhabitata  est nostris. Legitur in libro [a 1Kb] Gildi Brettonum [Cod. Sal. Brectonum] sapientissimi, quod iidem ipsi Brettones [Cod. Sal. Brectones] propter rapinas et auaritiam principum, propter iniquitatem et iniustitiam iudicum, propter desidiam et pigritiam predicationis episcoporum, propter luxuriam et malos mores populi, patriam perdiderunt. Caueamus hec eadem nostris temporibus uitia inolescere, quatenus benedictio diuina nobis patriam conseruet in prosperitate bona, quam nobis in sua misericordia perdonare dignata est. Ut hoc ipsum omnipotentis Dei largissima efficiat pietas, uos qui clauem regni celestis cum apostolis, ligandi soluendique potestatem accepistis a Christo, aperite assiduis predicationibus portas celi populo Dei; et nolite tacere, ne populi  peccata uobis imputentur. Requirit enim a uobis animas Deus, quas ad regendum accepistis. Ex subiectorum salute uestra multiplicatur remuneratio.

Pusillanimes consolamini , humiles roborate, errantes in uiam ueritatis reducite, ignorantes instruite, scientes exhortamini, et bonis exemplis uite uestre omnes confirmate, contumaces et ueritati renitentes uirga castigate pastorali, ceteros baculo consolationis sustentate. Et si unanimes eritis, quis uobis resistere poterit? uel quis cum Deo pacem habebit, si predicationibus [Forte, predicatoribus] sue salutis non obtemperarit; dicente ipsa ueritate ad predicatores uerbi Dei: Qui uos audit, me audit, et qui uos spernit, me spernit . Item ad confortandos eos, illisque fiduciam ingerendam loquendi sermonis Dei, eadem ueritas ait: Quodcunque ligaueritis super terram, erit ligatum et in celis; et quodcunque solueritis super terram, erit solutum et in celis . Diuisa est potestas secularis et potestas spiritalis: illa portat gladium mortis in manu; hec clauem uite in lingua. His dicitur: Ne timueritis eos. De illis dicitur: Quia corpus occidunt, animam autem occidere non possunt . De spiritalibus quoque dicitur: Ubi sunt duo uel tres congregati in nomine meo, ibi sum in medio eorum . Si Deus pro nobis, ait Apostolus, quis contra nos ? Si Christus in medio suorum,  quis illis nocere poterit? Idcirco uos, sacerdotes, fiduciam habere debetis predicandi, ceteri uero humilitatem audiendi, et obedientiam faciendi, que iubetis. Illi, id est seculares, sint defensores uestri, uos intercessores illorum, ut sit unus grex sub uno  Deo Christo pastore, et fiat hec patria ab illo [Al. a bello] nobis nostrisque nepotibus conseruata in benedictione sempiterna; ut ex hac mereamur ad illam peruenire que finem non habet et est perpetua pace beatissima.

Ut ad hanc peruenire mereamur, uos sepius cum Moyse seruo Dei deuoto pectore dicite: Respice, Domine, de sanctuario tuo, et de excelso celorum habitaculo, et benedic populo tuo  et terre quam dedisti nobis . Item cum propheta Dei Iel cum lacrymis clamate: Parce, Domine, parce populo tuo, et ne des hereditatem tuam in opprobrium gentibus . Apostolo Iacobo precipiente: Orate inuicem, ut saluemini: multum enim ualet oratio iusti assidua . Item  Petrus apostolus: Omnes unanimes in oratione estote, compatientes fraternitati, humiles et misericordes . Sed et uas electionis precepit pro omnibus orationes 16 fieri, pro regibus et omnibus qui in sublimitate sunt positi ; quatenus omnipotentis Dei gratia populo Christiano tempora cum prosperitate concedat pacifica, in laudem et gloriam sui nominis.


[b 1Kb] Urbs eterna Dei, terre sal [Al., sol], lumina mundi,
Bis sex signa poli, menses et ter quater anni,
Atque diei hore, lapidesque in stemmate Christi
uestra aperire polum poterit uel claudere lingua.
Doctores uite, magne et medicina salutis.
uos fontes uiui, paradisi et flumina sacra.
uos decus Ecclesie, populi spes, ianua lucis.
 Inclyta progenies, Salomonis nobile templum.
Per uos, o Patres, nostro sub tempore tota
uirtutum meritis fecunda Britannia floret.
uos simul unanimes Christi defendite castra,
Et clypeo fidei tela exsuperate nefanda;
Pectore concordes, fortes uirtute superna.
Iudiciis iusti, humiles [c 1Kb] pietate modesta,
Doctores populi, ductores et gregis almi,
Semper ubique Deo uos uos estote fideles.
Multiplicate pio percepta talenta labore,
Maxima quod summo capiatis premia celo,
Cum Christo et sanctis celestia regna tenentes,
uosque mei memores Christus conseruet ubique.
Alchuin dicor ego, uestro deuotus amori.
O uos pastores, Patres sine fine ualete!
 Et tu sancte Pater, pius Aethelharde [Al., Aedilharde sacerdos
Iam ualeas, uigeas, Christo donante, per euum.



[a 1Kb] EPISTOLA XI. AD AEDILREDUM REGEM ET PRINCIPES POPULUMQUE NORDANHUMBRORUM GENTIS.  Hortatur ut grati sint Deo, ut celestia potius desiderent quam terrena, ut diuitias per iniustitiam non appetant, uitia et peccata fugiant, uiduarum, pupillorum sint patres, concordiam et pacem seruent, sacerdotum predicationi se submittant.


Excellentissimo filio [b 1Kb] Aedilredo [Al., Aethelredo] regi et amicis dulcissimis [c 1Kb] Osbaldo patricio et [d 1Kb] Osbercto duci et omnibus fraterne dilectionis amicis, Alcuinus leuita eterne beatitudinis salutem.

Suauitas sancti amoris sepius me cogit de antiqua admonere amicitia, de animarum uestrarum  salute, et de fidei ueritate, et de pacis concordia, quam habere debetis inter uos; quia amicitia, que deseri potest, nunquam uera fuit. Amicus fidelis diu queritur, uix inuenitur, difficile seruatur. uos querens inueni amicos: [seruabo amicos] nec dimittam  quos amare cepi. Et si lingua taceat uestra de me, littere tamen mee non taceant [Ms., tacent] de uobis, sed semper admoneo deuotionis studio, quorum semper desidero prosperitatis salutem. Cogitate quis uos de multiplici liberauit tribulatione, quoties presentem, eius misericordia, euasistis mortem; quoties de manu inimicorum erepti fuistis. Recordamini quis uobis omnes perdonauit honores quos habetis prosperitates [Ms., prospera] contulit, sanitates largitus est, omnibus uos uestris fecit  inimicis sublimiores. His omnibus bonis nolite ingrati esse, quia horum gratia bonorum uitam merebitur sempiternam. Nec hec felicitas huius seculi eterna esse poterit. Studete diligentissime, ut post hos honores terrenos, celestes habere mereamini. Omnia huius seculi delectamenta uelut uolatilis fugiunt umbra; et solummodo manet in remuneratione bona, quod pro Dei amore egistis. Grandis enim uia de terris [Ms., terra] uidetur ad celum. Firmissima debet esse scala, per quam ascenditur: facilis est casus ad inferna. Sed hec facilitas magnam habet difficultatem, sempiternum siquidem ignem, qui urit inexstinguibiliter cadentes in illum. Difficultas uero ascensionis in celum magnum  habet gaudium, dum peruenitur quo ascenditur, beatitudinem siquidem sempiternam.

Si forte queritis quomodo quis ascendat in celum, uel quis quomodo cadat in infernum? Per mala igitur opera ruit homo ad inferna [Ms., infima]; per bona uero  ascendit ad superna. Mala itaque sunt opera: delectatio carnalis, ambitio secularis,  auaritia, et omnis concupiscentia mala, uinolentia [Ms., uiolentia], rapina, mendacia, luxuria, fornicatio, inuidia, homicidia, ebrietates, comessationes, inimicitie, superbia, et periuria; dicente Apostolo: Qui talia agunt, regnum Dei non possidebunt , nisi confessione et longa penitentia et eleemosynis multis emendentur. Unumquodque eorum [Ms., horum] que enumeraui, regnum Dei claudere poterit, et infernales penas aperire homini. ue anime que ardentes flammas semper sustinere cogitur. Bona uero sunt opera per que ascendere in celum possumus; caritas Dei, honor illius et timor, uigilie 18 et orationes ad Deum, dilectio hominum, et misericordia in homines, et remissio peccantibus in nos; iustitia in iudiciis,  ueritas in uerbis, patientia in aduersitatibus; nemini reddere malum pro malo; eleemosyna in pauperes, benignitas in omnes homines, pietas ad amicos, fides recta in Deum, spes firma in illius bonitatem, modestia in uestimentis, et in omni usu seculi temperantia, continentia in cibo et potu, in mente humilitas, in moribus honestas, in omni uita equitas. Hi sunt gradus per quos celum ascenditur, hi sunt mores qui homines faciunt laude dignos, hec sunt opera que gaudia merentur sempiterna, hec est sapientia uera, ut homo sibi preuideat quomodo in eternum feliciter uiuat. Nullatenus homo perire poterit, sicut animal quodlibet, sed post hanc uitam uicturus erit in eternum: bene, propter bona opera; male, propter mala opera; quia  Deus unicuique reddet [Ms., reddit] secundum opera sua .

Nolite iniustas amare diuitias, quia omnis iniustitia ulciscitur a Deo, et melior est benedictio Dei quam omnes diuitie mundi. Quidquid in seculo amatur, amittitur; quidquid pro Deo datur, habetur. Cui largus eris, si tue anime tenax? uel quis tibi fidelis erit, si tu tibi ipse infidelis eris? Cur in alium spem ponis, et tu tibi ipse benefacere non uis? Morieris, o homo! et omnia dimittes que habes. Hic uis diues esse peregrinus, et parui temporis hospes; et non uis ibi esse diues ubi semper eris? Premitte tibi diuitias tuas, ut habeas in eternum quod ames in seculo. Construe tibi bonis operibus beatam domum. Quam miser erit qui semper arsurus erit in  igne, qui tenebris circumdatus horrendis, qui nichil audiet nisi uoces flentium et stridentium dentibus horrorem ! qui nichil sentit nisi flammas edaces, et frigora ingentia, et uermium uenenatos dentes! Ut hec horribilia, o amice! euadere ualeas, nullus tibi labor durus uideri debet,  ut ad illam beatitudinem peruenire merearis, eterna pace iucundissimam, eterna gloria felicissimam. Nulla secularis ambitio, nulla carnis delectatio, nulla inimicorum uindicta impediat cursum tuum. Sed curre, dum lucem habes , operare, dum dies est, quatenus ad lucem peruenias perpetuam, ut cum Christo et sanctis eius regnare merearis in gloria sempiterna.

Non solum uos, uiri clarissimi, et filii karissimi, his meis admoneo litterulis, sed et omnes dilecte gentis principes, et [diuersarum dignitatum] nomina, seu ecclesiastice pietatis ordines, seu secularis potentie sublimitates communi caritatis intuitu, quasi alumnus uestre dilectioni deuotus, deprecor, Dei diligentissime obedire preceptis, predicatoribus  salutis uestre subditos esse. Illorum est, id est sacerdotum, uerba Dei non tacere; uestrum est, o principes, humiliter obedire, diligenter implere. Regis est omnes iniquitates pietatis sue potentia opprimere, iustum esse in iudiciis, pronum in misericordia. Secundum quod ille miseretur subiectis, miserebitur ei Deus. Sobrium in moribus, ueridicum in uerbis, largum in donis, prouidum in consiliis: consiliarios habere prudentes, Deum timentes, honestis moribus ornatos. Oportet eum non cupidum esse aliene hereditatis, non auarum, non uiolenter rapientem, dicente Apostolo: Neque fures, neque auari, neque rapaces regnum Dei possidebunt . Et sepe per rapinas propria amittit, quia Deus gemitum exaudit oppressorum.

 Legimus quoque quod regis bonitas totius est gentis prosperitas, uictoria exercitus, eris temperies, terre abundantia, filiorum benedictio, sanitas plebis. Magnum est totam regere gentem; a regendo uero rex dicitur; et qui bene regit subiectum sibi populum, bonam habet a Deo retributionem, regnum scilicet celeste. ualde feliciter regnat in terra, qui de terreno regno merebitur celeste. Orationibus uero et uigiliis eo instantius ad Deum insistere debet, quo non pro se solummodo, sed et pro totius gentis prosperitate Deum deprecari debet. Similiter principes et iudices populi, 19 in iustitia et pietate populo  presint. uiduis, pupillis et miseris sint quasi patres, quia equitas principum populi est exaltatio. Ecclesiarum Christi sint defensores et tutores,  ut seruorum Dei orationibus longa uiuant prosperitate. Ecclesia  sponsa est Christi, et qui eam uiolare nititur, uel rapere que sua sunt, uindicat in eum Deus Christus, sponsus sancte sue Ecclesie.

[a 1Kb] uidistis quomodo perierint antecessores uestri reges et principes propter iniustitias et rapinas et immunditias uite, nec ab huiuscemodi se peccatis criminum capitalium, Deum timentes, abstinuerunt; nec, quod peius est, immanissima scelerum uulnera,  penitentie medicamentis sanare curarunt; sed computruerunt in peccatis suis, donec repentino terrore cecidit super eos iudicium Dei, et tam infeliciter in conspectu omnium perierunt, quam impudenter sine ulla reuerentia pessimis se inuolui sceleribus non metuerunt. Heu! quam misere presentem perdiderunt uitam! Sed multo miserabilius in eternis cruciantur tormentis. Timete illorum perditionem, et a talibus uosmetipsos impietatibus obseruate, in quibus illi perierunt. Idem enim Deus super uestra uigilat [corda uel] opera, qui illorum non pepercit sceleribus. Multi uero per rapinas et iniquitates colligere gestiunt, et nesciunt quod utrumque propter auaritiam iniquam et terrena cito perdunt bona et celestia nunquam acquirunt.

 Illiusmodi, uiri fratres, uobismetipsis cauete iniquitates, quatenus Deum omnipotentem in presenti uita propitium habere mereamini et in futura eternorum largitorem bonorum. Pacem habete inter uos et benignitatem; misericordiam et iustitiam ad omnes homines, et castitatem corporis custodite uestri, ut Spiritus sanctus uestris inhabitet pectoribus, qui sapiens uobis semper suggerat consilium, uosque ab omni defendat hoste uisibili et inuisibili. uestroque domino fideles estote, ut per uestram concordiam regnum dilatetur uestrum, quod sepe per discordiam minui solebat, dicente ipsa ueritate: Omne regnum in se diuisum non stabit . Sicuti maxima imperia per dissensiones intestinas dilapsa decrescebant, et e contrario minima queque ciuitatis  cuiuslibet, uel prouincie, per pacificam concordiam, regnum crescebat et proficiebat et fortioribus sibi tandem imperabat regnis.

[b 1Kb] Timete flagellum quod uenit super ecclesiam sancti Cudberti, locum scilicet sanctissimum et multorum sanctorum suffragiis diuitissimum [Ms., diutissimum], nunc uero miserabiliter a paganis deuastatum. Qui hoc non timet et seipsum non corrigit et pro sue patrie prosperitate non plangit ad Deum, carneum non habet cor, sed lapideum. Episcoporum est monasteria corrigere, seruorum Dei uitam disponere, populo Dei uerbum predicare, et diligenter plebem erudire subiectam. Laicorum est obedire predicationi, iustos esse et misericordes, quatenus diuina benedictio per suam magnam misericordiam nobis  nostrisque nepotibus patriam in bona prosperitate conseruare dignetur, quam nostris parentibus per pietatis sue dexteram perdonare dignata est.



[c 1Kb] EPISTOLA XII. AD AEDILREDUM REGEM.  Hortatur ad regias uirtutes.

Domino dilectissimo Aedilredo [Cod. Sal. Edilrado] regi Alcuinus diaconus salutem.

 Propter familiaritatem dilectionis familiares tibi soli litteras scribere curaui. Et quia semper te amabo, semper te admonere non cessabo, ut Dei uoluntati subditus, Dei protectione dignus efficiaris, et nobilitas regie sublimitatis magna morum nobilitate honorificetur. Non est liber uel nobilis qui peccatis seruiet [Cod. Sal., seruierit], dicente Domino: Omnis qui facit peccatum, seruus est peccati . Non decet te in solio sedentem regni rusticis uiuere moribus. Ira tibi non dominetur, sed ratio [Ms., gratia]. Misericordia te amabilem faciat, non crudelitas odibilem. ueritas audiatur ex ore tuo, non falsitas. Castitatis tibi conscius esto, non libidinis; continentie, non luxurie; sobrietatis, non ebrietatis. Noli notabilis esse in aliquo peccato, sed laudabilis  in omni opere bono. Largus esto in dando, non auarus in rapiendo. Iustitia omnes tuos exornet actus. Esto forma [Ms., exemplum] honestatis omnibus te uidentibus. [Noli, noli rapere aliena, ne et propria perdas.] Deum time, qui dixit: In quo enim iudicio iudicabitis, iudicabitur de uobis . Ama Deum Christum et eius obedire mandatis, quatenus illius misericordia tibi tuisque filiis et amicis in benedictione conseruet [regnum], quod te habere uoluit, et gloriam future beatitudinis concedere dignetur [Cod. Sal., dignabitur]. Deus omnipotens regni felicitate, morum dignitate, longeua prosperitate te florere faciat, dilectissime fili.



[a 1Kb] EPISTOLA XIII. Fragmentum. AD AEDILREDUM REGEM.  Memorat de afflictione ecclesie et ciuitatis Lindisfarnensis.


Ecce ecclesia sancti Cuthberti sacerdotum  sanguine aspersa, omnibus spoliata ornamentis locus cunctis in Britannia uenerabilior paganis gentibus datur ad depredandum [Al., debellandum]. Et ubi primum post discessum [b 1Kb] sancti Paulini ab Eboraco Christiana religio in nostra [Al., Northanimbrorum] gente sumpsit exordium, ibi miserie et calamitatis cepit initium. Quid significat pluuia sanguinis quam in quadragesimali tempore in Eboraca ciuitate, que est caput totius regni, in ecclesia beati Petri principis  apostolorum uidimus, de borealibus domus, sereno ere, de summo tecti minaciter cadere? Nonne potest putari a borealibus partibus uenire super terram sanguinem?



[c 1Kb] 21 EPISTOLA XIu. AD FRATRES [d 1Kb] WIRENSIS ET GYRuENSIS ECCLESIAE.  Hortatur ad ordinatam caritatem; ad obseruantiam regularis uel canonice uite, et regule sancti Benedicti. Terret exemplo Lindisfarnensium; dissuadet uestimentorum cultum; confessionem peccatorum et penitentiam commendat.


Sanctissimis in Christo fratribus Wirensis Ecclesie et Gyruensis, humilis leuita Alcuinus salutem.

Semper pietatis uestre religionem, ex quo scire potui, amaui, magnamque in uestre unanimitatis orationibus habens fiduciam: et modo, licet corpore procul positus, animo tamen inter uos semper assistens, quia latitudo caritatis nulla diuiditur longinquitate, nullis clauditur terminis: sed quo magis  ardet in pectoris antro, eo latius flammam suauissimi ardoris spargere assuescit. Sicut fons paradisum irrigans quadrifido tramite latum diffunditur in orbem, sic fons caritatis pectus, uirtutum floribus pullulans, in quatuor amoris riuos deriuatur, ueluti sanctus Augustinus in libro primo De Doctrina Christiana  dixit: »Cum ergo quatuor sint diligenda, unum quod supra nos est, alterum quod nos sumus, tertium quod iuxta nos est, quartum quod infra nos est. Deus supra nos est. Proximus iuxta nos est. Corpus nostrum infra nos est. De secundo et quarto nulla precepta danda erant [Codd. ms. sunt]. Quantumlibet enim homo excidat a ueritate, remanet illi dilectio sui et dilectio corporis sui. Ideo precepit Scriptura ut Deus diligatur et proximus. Nullum  rerum diligendarum genus in his duobus preceptis pretermissum est. Salus uero corporis propter seruitium Dei amanda est, et integritas anime in Deo diligenda est. Proximus, id est, omnis homo, propter Deum; et super omnia Deus diligendus est. Diliges, inquit, Dominum Deum tuum ex toto corde tuo, et ex tota anima tua et ex tota mente tua; et diliges proximum tuum sicut te ipsum . Omnem uero hominem proximum esse, exemplo uulnerati et Samaritani discamus. Nullum autem exceptum esse cui misericordie denegetur officium, quis non uideat? quando [Cod. Sal., quoniam] ad inimicos etiam porrectum est, eodem Domino dicente: Diligite inimicos uestros, benefacite his, qui oderunt uos .« Si inimici diligendi sunt,  quanto magis et fratres qui uno ouili continentur?

uos uero, fratres sanctissimi, iisdem [Cod. Sal., a sanctis] Patribus spiritali doctrina congeniti, eisdem [Cod. Sal., atque a bonis] diu pastoribus per  pascua uite deducti, similibus regularis [Cod. Sal., canonice] uite institutionibus edocti, pacis et concordie unanimitatem diligentissime obseruate. Beati pacifici, quoniam filii Dei uocabuntur . Non sint schismata occulte emulationis inter uos, quia Deus Christus, Deus est pacis et caritatis, et qui in caritate manet, in Deo manet . Dilectio uero proximi in officio misericordie, in doctrina salutis ostenditur. Qui habet uerbum Dei in corde doceat proximum; qui habet seculi facultates, adiuuet proximum; qui habet cuiuslibet ministerii scientiam, opituletur proximo, ipso precipiente Deo: Omnia quecunque uultis, ut faciant uobis homines, hec eadem et uos facite illis . Regularis [uel canonice] uite obseruationem,  quam statuerunt uobis sanctissimi Patres [a 2Kb] Benedictus scilicet et Ceolfridus, diligentissime custodite, quatenus cum illis eternam benedictionis mercedem habere mereamini. Hec est laus uestra, iste honor uester apud homines, et retributio apud Deum. Nolite conformare uos seculi hominibus in uestimentorum uanitate, in ebrietatis luxuria, in ioci lasciuia, in otiositatis petulantia: sed cum omni modestia et pietate conuersatio uestra Deo sit amabilis et hominibus uenerabilis, sicut decet filios sancte matris [Ecclesie] et monachice uite alumnos.

uos uero, qui estis Patres et pastores sancte congregationis, docete diligentissime fraterno amore familiam, quam accepistis regendam, omneque bonitatis  exemplum in uobismetipsis ostendite. Seniores ut patres cum honore 22 admonete, iuniores ut filios cum omni dilectione castigate. Omnes in spiritu mansuetudinis et uerborum honestate instruite. Sepiusque regula sancti Benedicti in conuentu fratrum [legatur, ut] propria exponatur lingua, ut intelligi possit ab omnibus. Ad cuius institutionem unusquisque suam corrigat uitam, ut quod [Deo] uouistis ante altare, inuiolabiliter custodiatur a uobis; dicente Propheta: uouete et reddite Domino Deo uestro . Displicet enim Deo infidelis promissio . Cogitate quem habeatis defensorem contra paganos, qui apparuerunt circa terminos maritime habitationis. Nolite in armis spem ponere, sed in Deo qui nunquam deserit sperantes in se. Nolite in  fuga confidere , sed in prece Patrum uestrorum; sicque tandem filii eritis, si eorum uestigiis adherere studeatis. Non enim loci malefacientes adiuuat sanctitas, sed benefacientes religionis integritas  efficit [Cod. Sal., efficiet] sanctos et dignos protectione diuina. Quis non timet terrorem [b 1Kb] , qui accidit in ecclesia sancti Cudberti [Cod. Sal., Cuthbercti]? Corrigite quapropter mores uestros, ne propter peccata sceleratorum pereant et iusti; ne uinea Domini uulpinis detur dentibus ad derodendum; ne sanctuaria Dei pedes paganorum pertranseant. Hoc impium esse uidetur; sed multo peius est, si diaboli atrocitas [propter scelera nostra cordis nostri deuastat penetralia]. Propter interiores hostes, exteriores potestatem habent.

Si igitur Deus pro bona conuersatione et castitate uite habitator est cordis nostri, nunquam inimicos suos uastare dimittit que nostra sunt. Quanta multitudo exercitus Assyriorum propter unam iusti regis  et Deo dilecti orationem perierat? Aliorum castigatio uestra sit admonitio, et paucorum tribulatio, multorum sit saluatio. uos maritima habitatis, unde pestis primo ingruit. In nobis impletum est quod olim per Prophetam predicatum est: Ab Aquilone inardescunt mala et a Domino formidolosa laudatio ueniet . Ecce fugax latro boreales insule nostre partes peruasit. Plangamus quod fratres nostri perpessi sunt. Caueamus ne nobis aliquid accidat tale. Preueniamus faciem Domini in confessione et ploremus coram Domino, qui fecit nos ; ut ille qui creator est et redemptor, sit etiam protector et rector, pro bonisque uite meritis, et religionis castitate dextera  potentie sue defendat ouile suum.

Recordamini quam nobiles habuistis Patres, et non sitis tantis progenitoribus degeneres filii. uidete Librorum thesaura [Loco thesauros], considerate ecclesiarum decorem, edificiorum pulchritudinem. Regularis uite ordinem rememorate. Quam beatus est homo qui de his pulcherrimis habitaculis ad celestis regni gaudia transeat! Assuescant pueri laudibus astare superni regis, non uulpium fodere cauernas, non leporum fugaces sequi cursus. Quam impium est Christi amittere obsequia et uulpium sequi uestigia! Discant pueri Scripturas sacras, ut etate perfecta ueniente alios docere possint. Qui non discit in pueritia, non docet in senectute.

Recogitate nobilissimum nostri temporis [c 1Kb] magistrum  Bedam presbyterum, quale habuit in iuuentute discendi studium, qualem [Edit., quam] nunc habet inter homines laudem, multo maiorem apud Deum remunerationis gloriam. Illius igitur exemplo dormientes  excitate animos. Magistris assidete, aperite libros, perspicite litteras, intelligite sensus illarum, ut uosmetipsos pascere, et aliis spiritalis uite  prebere ualeatis. Absconditas [Cod. Sal., ineptas] comessationes et furtiuas (Cod. Sal., assiduas] ebrietates quasi foueam inferni uitate, dicente Salomone: Aque furtiue  et panes absconditi suauiores. Sed  apud inferos illarum sunt conuiue ; uolens intelligi talibus  epulis demones esse presentes. uos decet, ut filios Dei, morum nobilitas, uite sanctitas, uestimentorum modestia. Risus hominis et habitus illius, et incessus eius, iuxta Salomonem, enuntiant de eo .

23 Quod in laicis laus esse uidetur, id est, uestimentorum  cultus, hoc in clericis et maxime in monachis reprehensio esse cognoscitur. Sed et ipse princeps apostolorum etiam feminas a pretiosis uestimentis et circulatis capillis prohibuit . Si hoc peccatum non esset, dicit Gregorius papa, nunquam Pastor Ecclesie a deliciis uestium feminas prohibuisset. Omnia uestra honeste cum ordine fiant, ut laudetur Deus in uestra bona conuersatione, et honor uester apud homines crescat, et merces meritorum multiplicetur apud Deum. Breue est  uite tempus, et ultima dies unicuique incerta, et cito rapimur ad iudicium. Qualisquisque tunc cupiat esse, talem se nunc tota uirtute exhibeat. Si quid peccati pro fragilitate carnis commiserit, abluat [Cod. Sal., commissum est, abluatur] confessione,  deleat penitentia, ne damnetur in pena, sed coronetur in gloria. Habetis sanctos Patres, qui uos genuerunt, adiutores, si illorum preceptorum eritis factores. Sed et angelice dignitates, et omnium sanctorum agmina congaudent bonis uestris, ; imo et ipse Deus, qui uult omnes homines saluos fieri , uobis eterni regni preparatam habet gloriam.

Nolite uos propter desidiam animi [uestri] uel carnales delectationes eternis fraudare bonis: sed magis omni studio intendite ut Deum hic habeatis defensorem, illic remuneratorem, qui uos proficere faciat in omni bonitate,  constituat immaculatos  ante conspectum glorie sue. Obsecro ut pietas uestra placide perlegat, quod caritas nostra deuote conscripsit, optans uos presentem habere prosperitatem et futuram accipere beatitudinem. Mee quoque paruitatis ut memores sitis in sanctis orationibus uestris per caritatis almitatem obtestor, et familiaritatem quam perdonastis mihi inuiolabili fide custodite [Edit., custodire recordemini], quatenus per uestras intercessiones ueniam habere merear meorum delictorum, et uos mercedem fraterne dilectionis apud Deum habeatis eternam. Dextera Dei omnipotentis ab omni hoste uisibili et inuisibili  uos protegat,  ubique in omni bono florere faciat, fratres karissimi.



EPISTOLA Xu. AD FRATRES GYReNSIS ECCLESIAE. Hortatur illos ad uirtutes monachis dignas, et ad sectanda patrum ac magistrorum suorum uestigia.

Sanctissimis in Christo [a 1Kb] fratribus Gyrensis Ecclesie humilis leuita Alcuinus salutem.

Memor pietatis uestre, qua me gremio caritatis in communionem sancte orationis uestre suscipere dignati estis, placuit paruitati mee, hanc ueritatis uestre sponsionem in memoriam reuocare his litterulis, optans uobis bona Christo miserante eterna et per uestre dilectionis intercessiones me ab eternis erui tormentis, ut dum uobis in die Domini nostri  Iesu Christi corona laudis reputabitur, mihi ab eodem iudice uel uenia peccatorum tribuatur. [b 1Kb] Nec est rarum longinquitate caritatis munificentie separari debet, que semper presens in seruis Dei esse debet per eum, qui ait: Ubi sunt duo uel tres congregati in nomine meo, ibi sum in medio eorum . Quidquid in illo amicitiarum esse cepit, inuiolabili firmitate permanere necesse est, quoniam qui perseuerauerit usque in finem, hic saluus erit . Ideo permaneamus in caritatis fraterne soliditate, nichil aliud attendentes in ea, nisi humilitatem et obedientiam; et ut inuicem sancto adiutorio unusquisque alterum adiuuet: et dum omni persone summum est caritas, quanto magis famulis Christi, quorum uite meritum totum  in caritatis et humilitatis et obedientie uirtute constat: in quibus uestram sanctitatem quotidie proficere optamus, quia quibus nichil secundum propositum regularis uite cum secularibus pompis, et uanitatibus deliciarum commune est, totam uitam regulari constrictione perfectam esse decet.

Recordamini, karissimi fratres! nobilissimos principii uestri patres et parentes, qui uos genuerunt in Christo; et nobilissimos magistros, quos habuistis in uestre germanitatis congregatione. Horum doctrinis inherentes, et horum exemplis uiuentes, et horum statuta sequentes illorum certissime consociati beatitudine in futuro seculo eritis. Benedictus locus a Deo, qui tales meruit habere doctores; et benedicti, qui in eo loco illorum precepta custodire  satagunt.

Quid seruis Dei, qui monachice uite uoto se constrinxerunt, inanis uestimentorum pompa, que nec secularibus prodest, et multum Deo seruientibus obest? Quid conuiuiorum frequentia, que animam a religione melioris uite auertere solet? Quanta mala generet ebrietas, nemo est qui nesciat, qui curam sue anime habere contendit. Seniores adolescentulos bonis erudiant exemplis; et Pater qui preest se sciat rationem redditurum de ouibus, quas recipit regendas. Unusquisque seipsum consideret, et quomodo  Deo placeat; quomodo salutem anime sue operetur: sed uos specialiter, karissimi fratres! in seruitio Dei permanere decet, et in rationis [Forte orationis] studio proficere, propter optimos parentes et paucos [Forte, non paucos] magistros uestros. Quid uero librorum copia prodest, si non erint legentes in eis, et intelligentes eos? Quid laus parentum proficit, si sectatores illorum non erint preceptorum post eos?

uos uero filii estis sanctorum, uos nobile genus et regale sacerdotium, in Ecclesia Christi nutriti: nobilitatem uestram bonis moribus ostendite, quatenus plurimi uestris bonis exemplis erudiantur, et qui uos foris uideat, a uobis discat quomodo uiuere debeat. Nam ex paucorum conuersatione ab his qui foris  sunt, sepe illorum uita, qui intus sunt, nominatur. Dicit enim Apostolus: Quandiu sum Apostolus gentium, ministerium meum honorifico . Sic debet unusquisque suam personam, uel suum propositum religiosis ornare moribus, ut laudem cum hominibus habeat, et uitam eternam cum sanctis accipere mereatur. Pro nobis intercedentem beatitudinem uestram Deus omnipotens custodiat, et in omni bono proficere faciat, fratres karissimi!



EPISTOLA XuI. AD FRATRES ECCLESIAE SANCTI PETRI. Commendat se illorum amicitie olim condicte: laudat eorum regularem conuersationem. Hortatur ad uirtutes monachis proprias.

 Sanctissimis [a 1Kb] in sancti Petri ecclesia fratribus Deo seruientibus, humilis clientellus Alcuinus perpetue glorie salutem.

Sepissime corporalis speciei amici disiunguntur, sed nunquam caritatis dulcedine separari debent; et ubi uera est dilectio, ibi firma est germanitatis memoria; ubi radix condicte amicitie in pectoris thesauro figitur, inde rami floribus fidei uestiti pullulasse certissimum est, usque dum fructibus eterne beatitudinis refecerint ueram habentes inter se caritatem, quam ego opto de mea paruitate uestris firmiter inherere mentibus, sicut olim mihi antecessores uestri pia uoluntate promiserunt.

Locus uero habitationis uestre mihi ualde desiderabilis fuit, licet me conditio peregrine conuersationis  longe tulisset a uobis; quamuis corpore, sed nullatenus caritate, quia omnia que apud uos uidebam, siue in habitationibus domorum, siue in conuersatione uite regularis, ualde mihi placuerunt, et utinam ut Deo semper placeat pietatis uestre obedientia, et humilitas, et regularis uite obseruatio. Hec est laus uestra coram hominibus, ut siue in uestimentis, siue in omnibus monachice uite disciplinis firmiter permaneatis, sicut patres uestri, uiri  Deo amabiles, et hominibus honorabiles instituerunt, qui primi fuerunt fundatores congregationis uestre. Certum est illos sepius uisitare loca habitationis uestre, et quoscunque inueniant honeste uiuere et sua custodire statuta, congaudent illis, et pro eis intercedere apud pium iudicem nullatenus desistunt; sed et angelorum uisitationes loca sancta frequentare non dubium est. Fertur enim magistrum nostrum et uestrum patronum beatum dixisse BEDAM: »Scio angelos uisitare canonicas horas et congregationes fraternas; quid si ibi me non inueniunt inter fratres? Nonne dicere habent, ubi est BEDA? Quare non uenit ad adorationes statutas cum fratribus?«

Magna est apud Deum communis oratio, et magna  caritatis communio; et multo est melius cum fratribus communiter orare, manducare et dormire, quam in speciali habitatione solum cum periculo manere, quia facilius diabolus expugnare poterit illum qui solus est, quam eum qui fraterno auxilio undique cingitur, dicente Scriptura: Frater, qui a fratre adiuuatur, quasi firma est ciuitas . uestra enim laus est honeste uiuere, religionem uotorum uestrorum seruare. Quid uobis uestimentorum pompa? Maior exinde erit reprehensio quam laus; uanitas est enim et superbia, et nichil aliud; et perditio uite regularis. Melius est animam bonis ornare moribus, perpetualiter permanentem, quam corpus, quod in puluerem redigitur, pompaticis ornare coloribus; uel luxuriosis conuiuiis pascere uermium  escam.

Hec cogitate, karissimi fratres! et quid uobis ad eternam proficiat beatitudinem sequimini. Patribus obedite uestris, senes honorate, infirmos uisitate, adolescentulos bene docete, ut habeatis, qui super sepulcra uestra stare possint, et intercedere pro animabus uestris. Considerate mentibus uestris, quales sint qui modo in sepulcris iacent, et quam beate sint anime illorum qui in religione, et regulari uita, et castitate corporis, et caritatis obedientia dies suos usque in finem perduxerunt. Horum est regnum celorum, quod labore acquisierunt, qui pro uobis intercedant quotidie, quatenus ad illorum societatem, Deo donante, peruenire mereamini. Omnipotens Deus uestre unanimitatis sanctitatem in eterna  beatitudine adunare dignetur, Domini fratres!



24 [b 1Kb] EPISTOLA XuII. AD CAROLUM MAGNUM.  Laudat illum a potentia seculari et predicatione diuine legis, tanquam rectorem populi et doctorem. Carpit errorem Adoptianorum.

ueniente ad nos filio nostro Candido, uestro autem  fideli seruulo, multum nos uestre prosperitatis annuntiatione letificabat, nec non magna salutatione uestre dilectionis dulciter reficiebat. Laudabilis quoque doni allatione intime mentis affectum fecundabat. Insuper mentis probamentis uestre auctoritatis pro nobis explicauit deuotionem, quam pura et sancta inquisitione catholice fidei ueritatem examinare studuistis, et semper uiam regiam, apostolica confortatus predicatione, plano ueritatis sermone, uestram asseruit prudentiam tenere. Beata gens cuius est Dominus Deus eorum: et beatus populus tali rectore exaltatus, et tali predicatore munitus; et utrumque et gladius triumphalis potentie uibrat in dextra et catholice predicationis tuba resonat in lingua. Ita et Dauid olim precedentis populi rex  a Deo electus, et Deo dilectus, et egregius Psalmista Isreli uictrici gladio undique gentes subiiciens, legisque Dei eximius predicator in populo exstitit. Cuius eximia filiorum nobilitate in salute mundi, de uirga flos campi et conuallium floruit Christus , qui istis modo temporibus ac eiusdem nominis, uirtutis et fidei Dauid regem populo suo concessit rectorem et doctorem. Sub cuius umbra superiora [Forte, superna] quiete populus requiescit Christianus, et terribilis undique gentibus exstat paganis. Cuius deuotio a sectis peruersi dogmatis fidem catholicam euangelica soliditate munire non cessat, ne quid noui et apostolicis inconueniens doctrinis, per clandestinas subreptiones alicubi oboriri ualeat, sed  celestis gratie lumine fides ubique fulgeat catholica.

Cuius luminis, heu proh dolor! quidam extorres, Christum ex uirgine sancta natum, impia temeritate Deum uerum, et Filium Dei proprium negare non timent. Qui error eousque, ut uidetur, latenter quorumdam etiam fidelium doctorum animis subrepsit, ut durum uideatur illis confiteri uel credere, Deum esse tantum Iesum Christum, qui sedet ad dexteram Patris, et in gloria paterne maiestatis uenturus est iudicare uiuos et mortuos. Nec in spiritalem nunc gloriam carnem Christi Dei esse mutatam, que pro nobis pependit in ligno, contra illud Apostoli dictum, qui de nostri corporis immutatione ait: Seminatur corpus animale, surget corpus spiritale  . Nec illam considerantes sententiam, quia idem ipse a Deo electus mundi predicator, iustorum resurrectionem discernens ab impiis, dixit: Omnes quidem resurgemus, sed non omnes immutabimur . Si nostris operibus secundum modum meritorum spiritalis glorie promittitur immutatio, quanto magis corporis Christi clarificatio gloriosa esse credenda est post resurrectionem?  dicente Apostolo de nostre resurrectionis gloria: Qui reformabit corpus humilitatis nostre, configuratum corpori claritatis sue . Unum Deum uerum et unum Dei Filium in duabus naturis, diuina scilicet et humana, Dominum nostrum Iesum Christum regnantem cum Patre et Spiritu sancto predicamus, et confitemur, non diuisa potestate, nec partita, quasi una sit maior potestas, altera minor; quia diuisionem et partitionem uera non recipit eternitas, uel diuinitas, que est in Christo Iesu Domino nostro, Apostolo dicente: Si Christum noueramus secundum carnem, sed nunc iam non nouimus ; id est, qui mortalis fuit in terris ea natura que mori potuit, nunc totus spiritalis regnat in diuinitatis maiestate in celis,  qui post resurrectionem ait apostolis: Data est mihi omnis potestas in celo et in terra . Que potestas multo ante Filio hominis danda dicitur a prophetis [a 1Kb] .



[b 1Kb] EPISTOLA XuIII. AD ADRIANUM I PAPAM.  Commendat se gratie pontificis, illumque profitetur uicarium sancti Petri, et eius potestatis heredem, simulque precatur, ut petitionibus suis per Angilbertum faciendis annuat.

Beatissimo et omni honore dignissimo et pontifici magno [c 1Kb] Adriano pape, humillimus omnium sancte Ecclesie filiorum Albinus eterne beatitudinis salutem.

uenerabilis atque toto orbe laudabilis uestre bonitatis,  Pater optime, pietas mihi ultimo sancte Ecclesie seruulo quantulamcunque attulit fiduciam uestram deprecandi clementiam, ut me, licet indignum, paterne pietatis amore in gremium sanctissime intercessionis uestre colligere dignemini. Scio certissime uestre deuotionem Sanctitatis pro populo iugiter totius orbis intercedere Christiano: tamen specialius aliquid pro his egisse, qui uestre almitati seipsos obnixa humilitatis obsecratione commendant, et maiore credulitate ad tante auctoritatis confugiunt suffragia. Scio me per sacri baptismatis adunationem de illius esse ouili pastoris, qui pro suis ouibus animam ponere non dubitauit ; quas etiam per acutissimam sue resurrectionis gloriam  beatissimo Petro principi apostolorum, ob trinam magnifice dilectionis confessionem, pascendas commendauit ; cui etiam celo terrisque eternam ligandi ac soluendi potestatem delegauit .

Huius te, excellentissime Pater, ut uicarium sanctissime sedis agnosco, ita et mirifice potestatis heredem esse confiteor. Ecce ego una sum regiminis  uestri ouicula, sed ualde peccatorum maculis morbida. Quapropter me totum tue offero Sanctitati, Pater piissime, sanandum, et medicinali potentia, que tibi post longas sanctorum Patrum series hereditaria successione a Deo Christo tradita esse dignoscitur, me iubeas salutifero pietatis uerbo a peccatorum uinculis esse solutum. Nam mihi cum euangelice humilitatis regula fas esse uideo dicendum: Domine, non sum dignus, ut intres sub tectum meum; dic uerbo, et sanabitur puer meus . Qui mox, ut sperauit, inuenit; ut credidit, accepit. O beatissima lingua oris uestri, in qua est eterne medicina salutis, per quam celi aperiuntur credentibus! Nunquam, obsecro, hec sileat: semper admoneat et sanet, semper aperiat perpetue beatitudinis  ad se confugientibus portas. O Domine Iesu, fac eum longeua ualere et uiuere prosperitate; et qui talem populo tuo dedisti pastorem, hunc pietatis tue dextera multis temporibus conseruare digneris, quatenus cum multiplici laboris sui mercede ante thronum tue ueniens glorie audire mereatur: Euge, serue bone et fidelis, quia super pauca fuisti fidelis, supra multa te constituam, intra in gaudium Domini tui .

Iam aliquas petitiones proprie necessitatis mee his quoque litteris insererem. Sed quia electissimus domni mei regis missus, filius equidem meus carissimus [a 2Kb] Angilbertus ad beatissimam summe auctoritatis uestre dirigitur 26 paternitatem, non esse necesse putaui litteris exarare, quod ille uir fidelis  et prudens melius uiua uoce, secundum mandatum domni regis, auribus Excellentie uestre poterit intimare. Nam inter ceteras fidelissime directionis quam ad uos habet legationes, mee quoque necessitatis postulationes eidem prefato regie uoluntatis secretario commendauit: quem omnibus amicis ualde fidelem esse probauimus, maxime uobis, ut uere dignum est, sanctissime Pater, qui uestram laudabili uoce bonitatem sepissime domno regi sub presentia multorum testium narrare solebat, et egregie pietatis per uos gesta, pure fidei uerbis, de uobis proferre studuit, quatenus pie dilectionis fidem ostenderet, et uestre almitatis amorem plurimorum mentibus ingereret.



[b 1Kb] EPISTOLA XIX. AD THEOPHILUM.  Laudat illius scripta apostolice fidei, et ab eodem instrui cupit.


Optimo [c 1Kb] Theophilo bis bine euangelice ueritatis discipulo, et sanctarum quadrige uirtutum, fidelium quadriga amicorum plena caritatis naue trans Alpinas aquas dirigit salutem.

Accepimus dignitatis uestre chartam, uere, ut agnouimus, caritatis floribus depictam, ac mellifluo spiritalis iucunditatis sapore refertam. Unde et nos discipuli sanctitatis uestre in abundantia roriflui nectaris, quod ex eius gremio pleniter hausimus, refecti, satiati, ualde letati sumus: agnoscentes celestem  caritatis thesaurum uestro sufficienter recondi pectore, et affluenter inde per lata terrarum spatia, flumina salutifere doctrine emittere [Al., emanare], et arida iustitie fonte sitientium corda irrigare: non septigeno Niliaci fluminis gurgite, sed septiformi sancti Spiritus inundantia uiuentis aque fluenta in uitam salientia sempiternam . Unde et lucidissima apostolice fidei pocula nobis propinare larga pietate studuisti, que cum omni caritatis auiditate accepimus, et cum magna gratiarum actione potauimus. Nec unius paruissimi et uariis motibus uibrantis in sole spurcitiam atomi offendimus in eis, sed crystallina puritate micantia: ita ut superni solis radiis nostri cordis lychnos mirabiliter illuminauerit.

 27 Hec considerauimus diligentius, et desiderauimus ardentius; legimus sepius et elegimus semper, et letificati laudauimus Deum, qui solita pietate tale lumen nostris concessit temporibus [Al., laboribus]. Quapropter intentius precamur, luceat lux tibi a Deo date sapientie ex corde caritatis tue per os ueritatis tue, ut omnis auditor edificetur, et solus omnium dator bonorum glorificetur in te et per te. Sepius ad nos currat charta exhortationis tue, nec eam Alpinum frigus uel uiarum asperitas uel exundatio fluminum ullatenus impediat. Charitas omnia superat, de qua dulcisonus decantauit Psalmista: Aque multe non potuerunt exstinguere caritatem, nec flumina obruent illam . Illa ex abundantia cordis dictando scribat, ut nos ex diligentia  legendi edificemur. In calce uero chartule huius obsecramus, quod in capite optamus, quatenus nostre nauigium uite sanctitatis uestre orationibus gubernare digneris.



[a 1Kb] EPISTOLA XX. AD USUALDUM.  Monachos hortatur ad uirtutes; illorum petitiones apud regem se iuuisse dicit; illorum se orationibus commendat.

Domini Dei Saluatoris mundi sanctissime congregationi et pio Patri [b 1Kb] Usualdo humilis leuita Albinus salutem.

Laudabilem uestre beatitudinis conuersationem et condignam uestro nomini uitam laudamus, et Dominum  in uobis, qui tales sui sancti nominis dignatus est habere confessores. Nec enim frustra speciali uocabulo, Monachi sancti Saluatoris uocamini, nisi quia estis meritis quod nomine dicimini. Imo et tam nobilis rex nobiles debet habere ministros, moribus egregios, in pace concordes, in corpore castos, in animo sobrios, omni bonitate eximios, clarissimis assuetos triumphis; non fuga uitam defendere, sed in acie firmiter stare, uiriliter pugnare, fortiter uincere, quatenus cum gloriosa uictorie palma eterni regis ciuitatem intrare mereamini. Hoc considerantes, fratres, adhortamini uosmetipsos per singulos dies, donec cognominetur Christus in uobis. Et ad finem firmum ceptum iter beate conuersationis peragite, ut unusquisque cum Apostolo dicere dignus  efficiatur: Bonum certamen certaui, cursum consummaui, fidem seruaui: de reliquo reposita est mihi corona iustitie, quam reddet mihi Dominus in illa die, iustus iudex .

uestre petitionis et uoluntatis ad dominum regem, quantum ualui, fui adiutor, secundum quod mihi fraternitatis uestre missus suggessit; mihique adiutricem [c 1Kb] Liutgardam piissimam in Deo feminam adduxi. Sed obsecramus, ut sanctissimis orationibus uestris nostrum pro uobis laborem remunerare dignemini. Nam olim per [d 1Kb] Angilramnum [Al., Engilrammum] archiepiscopum et sancte capelle primicerium meipsum uestre commendaui sanctitati. Sed modo quasi singulorum genibus [Al., pedibus] prouolutus obsecro, ut me in huius uite salo fluctuantem  pietatis precibus ad portum perpetue quietis,  diuina donante gratia, transportare dignemini: ut et ego anime mee salutem fraterne intercessionis iuuamine habere merear, et uos eterne retributionis mercedem a Deo pro caritatis officio digne accipere mereamini. Omnipotens Deus exaudiat pietatis uestre preces, et multis prodesse concedat, uobisque perpetue premia glorie donare dignetur, karissimi et desiderantissimi fratres.



[e 1Kb] EPISTOLA XXI. AD QUOSDAM.  Apud Eboracenses Alcuinus suam excusat absentiam, eosdem hortatur ad concordiam cum Eanbaldo patre suo.

Sanctissimis in Christo atque dilectissimis [f 1Kb] fratribus  et filiis in Christo salutem.

uestris in Domino profectibus ualde congaudeo, desiderans uos presenti florere felicitate et perpetua futura beatitudine. Ideoque sepius de concordia pacis, et de consilio salutis admonere non desisto, licet paruo ingenio, non tamen parua caritate. Nec mihi tam cito ueniendi occurrit facultas, quam uestra flagitabat sanctitas, propter quasdam Ecclesie necessitates. Iam totus uobiscum sum in desiderio prosperitatis uestre, etsi corpore absens, non tamen dilectione. Hoc maxime obsecro ut concordes sitis cum piissimo [g 1Kb] Patre nostro, et timorem Domini ante oculos habeatis, et quod ei placitum speratis, concorditer loquimini, uiriliter perficiatis, firmiter retineatis. Nec aliquis uestre unanimitatis uiscera  disrumpere ualeat. Constanter state in Dei timore, dum ille misericorditer uestrum preuidit honorem, qui nunquam dimittit sperantes in se. Si qua in moribus humane conuersationis inter uos corrigenda sunt, citius cum omni instantia corrigite, ut Spiritus Domini sanctus uobiscum manere dignetur. Et si Deus, qui dixit: Ubi sunt duo uel tres congregati in nomine meo, ibi sum in medio ; si ille, inquam, in uobis est, quis contra uos? Et si amor illius in corde uestro ardet, quis uobis nocere poterit? Habetis sanctos Dei in omni bono opere adiutores, si sanctorum uestigia sequi tota uirtute studeatis. Mementote, quales habuimus Patres, qui nos genuerunt in Domino. Illorum emulamini uitam, ut cum illis eterne beatitudinis participes esse mereamini;  meique memores in sanctis orationibus uestris sitis,  uestramque unanimitatem in omni opere bono omnipotens Deus proficere concedat, dilectissimi fratres.



EPISTOLA XXII. AD QUEMDAM. Filium et peregrinationis socium ad uirtutes stimulat. Memorat et commendat sapientie studium; doctrinas olim datas in memoriam reuocat.

Pater filio, pacificus peregrino, magister discipulo, socius socio peregrinationis sempiternam salutem.

Magnum mihi, fili carissime, de uestra salute et prosperitate desiderium est. Ideo litteras exhortationis mee uice uerborum paterne pietatis uobis dirigere studui, obsecrans perpetue mentis dilectione, et tota uirtutis intentione Deum te habere in oculis, et in memoria, quatenus illius piissima misericordia te custodire dignetur inter aduersa et inter  prospera, ut uia regia pergens ad perpetue ciuitatis portam peruenire merearis. Sit tibi Christus in ore et corde, et operis constantia. Noli pueriliter agere, et desideria iuuenilia sectari; sed perfectus esto in omni honestate, continentia et modestia, ut laudetur Deus in opere tuo, et non reprehendatur pater qui te genuit. Esto sobrius in cibo ac potu, saluti tue magis prouidens quam delectatione carnali, uel uanissima hominum laude, que non proficit, si Deo displiceant actus tui. Melius est Deo placere quam [a 1Kb] strionibus, pauperum habere curam quam mimorum. Sint tibi honesta conuiuia, et conuiue religiosi. Esto senior in moribus. quamuis iunior in annis. Nimia queque nocent.

[b 1Kb] Italia infirma est patria, et escas generat noxias.  Idcirco cautissima consideratione uideas, quid, quando, uel qualiter, uel quibus utaris cibis; et maxime ebrietatis assiduitatem deuita, quia ex uini calore febrium ardor ingruere solet super incautos.

Tedet animus meus multum pro absentia tui. O quam dulcis uita fuit, dum sedebamus quieti inter sapientis scrinias, inter librorum copias, inter uenerandos Patrum sensus; quibus nichil defuit quod religiose uite et studio scientie deposcebat. Utamur tamen sorte presenti secundum uirtutem anime, in gratia confidentes diuina, que nos nunquam derelinquit, si totam spem ponamus in illam. Ego uero tediosus et tristis desiderabilem uestre faciei prestolabor aspectum, ignorans si te uenientem uidere  merear; uel si tu me ueniens inuenire merearis; occulta sunt enim iudicia Dei: preparet sibi unusquisque lampades ardentes, ut quacunque hora sponso occurrere iubeatur, cum luce bonorum operum thalamum eterni regis intrare mereatur.

Si quid in nobis bone consuetudinis uidisti, hanc sequere, ut benedictionem Dei ex illa habere merearis; si quid uero erroris et impii tramitis, hunc horresce et fugias ab eo, ne nostris peccatis nobiscum inuoluaris. Cursus quotidiani synaxeos cum missarum solemniis et uigiliis sanctorum quotidiano usu,  in capella nostra ut uidistis, obliuiscere noli. Senioribus et sapientibus utere consiliariis. Recordare Roboam filium Salomonis. Omnis lasciuia longe sit a consuetudine tua. Sint tibi uerba in ueritate, mores in honestate, corpus in castitate, habitus in religione, cibus et potus in modestia, et tempora statuta id in quo agere debeas. Indisciplinate loquele non assuescat os tuum. Sint tibi uerba simplicia sine iuramento, ueritate plena, sapientie sale condita. Cor iudicet, antequam lingua loquatur. Multe sunt inuidie et perfidie hominum; plurimi sunt amici in mensa, et rari in necessitate.

Quid opus est plura scribere, dum optime nostis quid sepius in cor caritatis uestre suadere solebam. Ex meritis obedientie paterna benedictio filiis, ut  reor, eueniet. Considera Ruben, memento Iudam, de uno patre et matre genitos, ex diuersis meritis diuersas habentes benedictiones. Petrus et Iudas ambo in apostolatum sunt electi, sed non ambo pari deuotione secuti sunt Dominum; ideo iste eleuatus est in principatum apostolatus; ipse principi demoniorum traditus. Stephanus et Nicolaus in ministerium altaris equaliter electi, sed propter dissimilem fidem dissimilis eos consecutus est finis. Plene sunt Scripture documentis obedientie; plenus est mundus exemplis, quid cui ex humilitate obedientie euenisset, quorum copiosam multitudinem exuperat Redemptoris nostri mirabile exemplum, de quo Doctor gentium ait: Hoc sentite in uobis, quod et in Christo Iesu, qui cum in forma Dei esset, non rapinam arbitratus  est esse se equalem Deo, sed semetipsum exinaniuit, formam serui accipiens; obediens Patri usque ad mortem, mortem autem crucis; propter quod et Deus exaltauit illum, et dedit illi nomen, quod est super omne nomen, ut in nomine Iesu omne genu flectatur celestium, terrestrium, et inferorum, et omnis lingua confiteatur, quia iehsu est Christus in gloria Dei Patris 



[c 1Kb] 29 EPISTOLA XXIII. AD FRATRES SANCTI MARTINI TURONICAE CIuITATIS.  Cum illis esse cupit, eosque hortatur ad uirtutes monachis conuenientes.

Sanctissimis in Christo fratribus, et beato Martino  confessori Christi seruientibus, humilis leuita Alcuinus salutem.

Ex quo uestram beatitudinem scire potui, semper amare uolui, quia sanctitas uestra cordi meo amorem infundit uestri, optans unus esse ex uobis. Ut si meritis esse nequiuissem, caritate tamen fraterne dilectionis coniunctus essem, quatenus in die magno resurrectionis omnium particeps essem eorum, quos tantus pastor suo regi presentabit. O felix familia, tali gaudens pastore, talem habens in die Domini doctorem [Edit. ductorem]! felix qui eius tota uoluntate  sequitur uestigia, ut illius inherens preceptis ipsius mereatur consociari glorie. Ut hoc fieri ualeat, nulla uos seculi concupiscentia, nullum carnale desiderium abstrahat; nec uestre salutis uosmetipsos negligentes esse decet, nec paratam uobis in Deo gloriam paruipendere. Habetis enim Dei gratiam auxiliantem uobis, et magnum intercessorem, sanctum scilicet Martinum, deprecantem quotidie pro uobis: quia in cuius seruitio quotidie statis in domo sua, illum habetis in celis omni hora suffragatorem.

Quapropter, dilectissimi fratres, diligentissime contendite, ut sepius uos inueniat uisitatio sui sanctissimi Spiritus in laudibus diuinis uigilantes. In loco in quo elegit sibi requiem dulcissimam, sic fundite  preces uestras, quasi presente Deo loquentes et sanctis eius. Nec sit aliud in corde, aliud in ore; quia homo audit quod os loquitur, Deus inspicit quod cor cogitat; quia cor contritum et humiliatum Deus non spernit . Et omnis qui se humiliat, exaltabitur . Per humilitatem uero, obedientiam et caritatem monachus celum ascendit.

Non est igitur laudabile in uestimentis habitum imitari Patrum, sine obseruatione mandatorum que illi statuerunt Deo seruientibus. Qui foris in oculis hominum ouis in uestimentis uideri cupit, intus ante conspectum Dei per cordis secreta esse contendat, quod foris ante homines putari cupit.

Charitas igitur quam Deus precepit duplex esse  debet, id est Dei et proximi. Una que supra nos est, id est Deus; altera que iuxta nos est, id est homo. Deus ex toto corde et ex tota anima et ex tota diligatur uirtute. Proximos uero sicut nosmetipsos diligamus . Si querat quislibet, qui sit proximus? omnem Christianum intelligere debet, ueluti in Euangelio legimus de Samaritano, qui uulneratum adiuuit . Item obedientia duplex esse debet, id est, et mala non facere que prohibentur, et bona facere que iubentur. Et hec duo, id est caritas et obedientia, cum summa iubentur humilitate impleri. Hec sunt tria precepta que aperient monachis portas celi.

His itaque quasi radicibus alie succrescunt uirtutes, quasi ramorum fertilitas, quibus fructus uite  nascitur eterne. Nec me, rogo, sanctissimi Patres et fratres, presumptuosum estimate, cur uobis hec scriberem. Charitas mea me compulit [a 1Kb] in has prorumpere litteras; optans uobis omnia bona a Deo dari [Can., donari], ut in seculo honorem habeatis cum hominibus et in futuro seculo uitam eternam cum sanctis Dei. uos uero seniores in spiritu mansuetudinis, sicut Apostolus precepit, iuniores uestros admonete, quia illorum salus uestra est merces , illorum eruditio uestra est remuneratio.  Quia qui arborem plantat, mercedem de fructu illius accipere cogitat. Habete adolescentes quasi, filios, quatenus illi uos habeant ut patres. Exemplis bonis illos instruite, admonete ut carissimos, castigate ut conseruos; quia 30 hec est fraterna caritas, ut omnes quasi uosmetipsos ad coronam superne beatitudinis perducere studeatis.

Adolescentes uero senioribus quasi patribus subditi estote , sicut de Deo Christo legitur in Euangelio, quod subditus esset suis parentibus . Si uero Deus homo et Dominus omnium subditus esse non dedignatur hominibus, quanto magis et uos, pueri et adolescentes, subditi esse debetis magistris uestris, ut per illorum bonam doctrinam proficere et florere, et exaltari in Ecclesia Christi,  et ad uitam eternam cum illis, Deo donante, peruenire mereamini. Pro me semper intercedere dignemini, quatenus uestris precibus ueniam meorum merear accipere peccatorum, et amabilem uobiscum in die nouissimo Domini nostri Iesu Christi audire sententiam: uenite, benedicti Patris mei, percipite regnum quod uobis paratum est ab origine mundi .

uos eterna Dei conseruet gratia, fratres,

Nominis atque mei memores sine fine ualete.



[b 1Kb] EPISTOLA XXIu. AD LEONEM III PAPAM.  Commendat se summi pontificis, tanquam uicarii apostolorum et Ecclesie principis, apostolice sollicitudini per Angilbertum.

 Domino beatissimo, atque omni honore nominando [c 1Kb] Leoni pape, humilis leuita Albinus eterne in Christo glorie salutem.

Suscipiat, obsecro, sanctissima pietas uestra, Pater carissime [Al., gloriosissime], benigno animo nostre paruitatis litterulas, et me deuotum uestre dilectionis famulum agnosce. Semper sancte Romane sedis beatissimos, quantum ualui, principes et pastores amaui, cupiens illorum sanctissimis intercessionibus inter oues Christi numerari, quas Deus Christus post resurrectionis sue gloriam beato Petro principi apostolorum pascendas commendauit. Quod uere dignum esse fateor, omnem illius gregis multitudinem suo pastori, licet in diuersis terrarum pascuis  commorantem, una caritatis fide subiectam esse, et sicut pio pastori condecet, magnam commissi sibi gregis curam habere, et sedula pietatis admonitione et sanctitatis intercessione preuidere [Al., prouidere], ne aliqui ex illis per precipitia errorum a uia ueritatis et perpetue pascuis uite exorbitare incipiant. Gregis sanitas gloria est pastoris, et multiplicatio illius merces eterna.

Ecce tu, sanctissime Pater, pontifex a Deo electus, uicarius apostolorum, heres Patrum, princeps Ecclesie, unius immaculate columbe nutritor. In te fides  resplendeat, deuotio fulgeat, caritas abundet [Al., resplendeat, fulgeat, abundet]. Congrega nos filios sancte Dei Ecclesie paterne miserationis affectu, tuis sanctissimis orationibus et dulcissimis sacrarum litterarum exhortationibus, intra firmissimum Ecclesie soliditatis ouile, ne aliquis ex nobis errabundus lupina rapacitate foris inueniatur deuorandus. Nam splendentia celestis militie agmina, natiuitatis Domini nostri Iesu Christi gaudia primo pastoribus, qui supra suos deuote uigilarunt greges, nuntiare uenerunt. Ecce tuis sanctissimis uigiliis ad pastoralem sollicitudinem, probatissime archimandrita, angelicas a supernis sedibus uisitationes astare non dubitamus, quorum auxilio quecunque diuinam poposceris pietatem, impetrare te posse credimus. Unde  ego ultimus sacratissimi ouilis uernaculus, et morbida peccatis ouicula, spe precipue bonitatis uestre 31 animatus, ante sanctissimos paternitatis tue pedes animo prostratus suppliciter deposco, quatenus dirissima [Al. durissima] peccatorum meorum uincula per ecclesiasticam apostolice auctoritatis potestatem soluere digneris, et paterne pietatis precibus cursum uite mee qui restat ad perpetue portas ciuitatis dirigere studeas.

Grandia posco quidem, sed caritas grandia nouit dare. Poscentem pro filia [a 1Kb] uiduam Christi clementia non spernit, sed ait: O mulier, magna est fides tua; fiat tibi, sicut uis . Fides me hortatur hec poscere, spes confirmat impetrare; caritas, credo, negare non presumit. Christus pro nobis, cum  inimici essemus, mori non dubitauit: quanto magis te, Pater sancte, pro amicis orare uelle credendum est? Sub te pastore augeatur grex Christi. Tu consolator merentium, adiutor laborantium, spes ad te clamantium, lux uite, religionis decus. Locus in quo stas, omnibus te honorabilem facit, et morum nobilitas laudabilem et pietatis deuotio amabilem. Et qui sedem sanctorum tenes Patrum, eorum exemplis inhereas semper, ut cum illis multiplici laboris mercede in Domini Dei tui gaudia intrare merearis. Iste filius meus carissimus [b 1Kb] Angilbertus [Al., Engilbertus] uobis patefacere ualet nostre paruitatis erga apostolicam sedem deuotionem, etiam et uoluntatis nostre petitionem, quem uestre pietati ualde fidelem  esse agnoui: et ideo nostre necessitatis causas illi iniunximus, ut per os illius pietatis uestre aures mei cordis audiant obsecrationes.



[c 1Kb] EPISTOLA XXu. AD DULCISSIMUM FILIUM HOMERUM .  Commendat sui memoriam ad patrocinia sanctorum, et, ut res ecclesiastice pulchritudinis sibi afferat, monet.


Dulcissimo filio uir fluctiuagus salutem.

Te abeunte tentaui sepius ad portum stabilitatis uenire; sed rector rerum et dispensator animarum necdum concessit posse quod olim fecit uelle. Adhuc ex radice cordis nascentes cogitationum ramusculos uentus tentationum flagellat, ut consolationis flores et refectionis fructus nutriri nequiuerint. Tota nocte laborantes nichil cepimus , quia necdum in  littore iehsu stetit, precipiens in dexteram nauigii rete mitti.

Patrocinia sanctorum non obliuiscere. Res ecclesiastice pulchritudinis oculis occurrentes noli negligere ut acquiras. Nostra rusticitas auara est de talibus: uestra nobilitas larga est de omnibus. Memor esto petici presagii:

Si nichil attuleris, ibis, Homere, foras.
Hoc de te tuoque itinere prophetatum esse, quis dubitat? Si Christum Sibylla, eiusque labores predixit uenturum, cur non Naso Homerum eiusque itinera prececinit? Paululum propter refectionem animi rhetorica lusi lepiditate.

 32 Sed ut iterum ad seriem rugosa fronte reuertar, te uero unanimem deposcens amicum, te custodem animi obsecrans, ut consilium salutis animarum nostrarum, cum suffragiis sanctorum apostolorum a Deo depreceris. Nam nos ambos, ut recognosco, quedam necessitatis catena constringit, et libero cursu uoluntatis castra intrare non permittit: nec est, qui compedes rumpere ualeat, nisi qui inferni ferrea claustra contriuit, qui est uia et ueritas et uita . uia pergentibus per illum, ueritas uenientibus ad illum, uita manentibus in illo. Quid habeo plus scribere, quia omnia necessaria nosti? Iuxta opportunitatem portantis semper dirige mihi litteras, ut sciam de prosperitate tua et itinere tuo [d 1Kb] , quando  uel quo uenias miserante Deo.

Prospera cuncta, precor, faciat tibi Christus, Homere!
   Qui te conseruet semper, ubique uale!



[a 1Kb] EPISTOLA XXuI. AD ANGELBERTUM PRIMICERIUM PALATII PIPPINI REGIS. Ad sacra apostolorum limina peregrinantem commendat Angilberti fauoribus, et sacras sibi reliquias mitti postulat.


Fideli amico et uenerabili [b 1Kb] Angilberto primicerio, humilis leuina Albinus salutem.

Memor condicte inter nos amicitie has litteras uobis dirigere presumpsi, deprecans ut benigne harum portitorem [c 1Kb] litterarum suscipere dignemini, et peregrinationis illius uiis dominum [d 1Kb] Pippinum regem subuenire deprecamini. Regum uero merces in miserorum iuuamine, et maxime peregrinorum, sacra sancti Petri principis apostolorum limina petentium, magna apud diuinam constat esse clementiam. Insuper, carissime frater, deuotissime deflagito, ut dona  dulcissima, et mihi multum necessaria, id est, sanctorum reliquias mihi uel aliquas transmittere cures. Hilarem enim datorem diligit Deus ; qui te abundare faciat in omni bono, et inter sanctorum gloriam constituat, quorum mihi reliquias tua beneuolentia dirigat. Floreas, fili, uirtutum coronis, sapientie decore, et sancta dilectione ad Deum, et bona fide ad homines in eternum.



[e 1Kb] EPISTOLA XXuII. AD HOMERUM .  Mittit solutionem binam questionum grammaticalium a rege sibi propositarum.

Flaccus Albinus Flauio Homero optat salutem.

Miror cur Flaccine pigritie socordiam septiplicis  sapientie decus, dulcissimus meus Dauid, interrogare uoluisset de questionibus palatinis; emeriteque nomen militie in castra reuocare pugnantia, ut tumultuosas militum mentes sedaret; dum secularis litterature libri et ecclesiastice soliditatis sapientia, sicut iustum est, apud uos inueniuntur, in quibus ad omnia que queruntur uere inueniri possunt responsiones. Hanc tamen duarum partium orationis discretionem, prout potui, consideraui. Currens per priorum exempla doctorum, inueni illos quoque in his partibus sibi dissentire. Idcirco uisum est mihi in uos mittere huius examussis [Forte, examinis] auctoritatem, dum cognoscatis illorum sententias, uel in constructione partium uel in regularum proprietate.

 Prima interrogatio fuit de rubo, cuius esset generis? de quo nomine diuersa inuenimus exempla. Legitur  enim in metro, quod in Eptathico conscribitur, huiusmodi uersus:

In quo conspicua flammarum lampade cernit
Procuruam fulgere rubum, neque ignibus uri.
Item Ambrosius in Hymno Paschali:

Et flamma famulum prouocans,
Rubum non perdas spineam.
Cum sis ignis concremans,
Non uris quod illuminas.
Item grammaticus quidam ita ait: »Item feminina huius secunde declinationis numero plurali carentia, regnorum uel arborum: tyrus, cyprus, populus, cypressus, alnus, fraxinus, rubus.« Item Donatus de arboribus dixit: »Neutro fructum; feminino ipsas arbores sepe dicimus.« Nota, quod sepe dixit, non semper. Paterius uero, ex uerbis sancti Gregorii  pape, masculino posuit: »Nam per succensum rubum Moysen alloquens, quid aliud ostendit, nisi quod eius populo ductor fuerit, qui et legis flammam perciperet, et tamen peccati spinam nequaquam uitaret?« Item Isidorus in Commentario Geneseos: »Quod uero Dominus in eodem rubo apparuisse legitur.« Arnouius in conflictu quem habuit cum Serapione, rubum posuit masculini generis, dicens:

Et sicut uere rubus flammam habuit, sic uere pasus est Filius hominis et sicut uere non incensus est, sic uero non passus est Filius Dei.« Iosephus quoque in Historiis dicit: »Et facto sacrificio, Moyses populo ministrabat iuxta rubum, qui flammam ignis euaserat.« Item uirgilius haud contemnende auctoritatis  falsator:

Mella fluant illi, ferat et rubus asper amomum.
Tamen si aspera esset, potuit per synalepham uersus stare. Priscianus uero ueracissimus grammatice artis doctor, de rubo ita ait: »Specialia uniuscuiusque arboris nomina feminina sunt, excepto oleastro, quod tam forma terminationis, quam declinatio prohibuit esse femininum. Nam siler, quod est neutrum non 34 est inter arbores ponendum, sicut nec rubus.« Inter hos uero auctores uestra uideat prudentia, quid sequendum sit. Possunt enim quedam ex his exemplis uitio scriptoris esse corrupta et u pro a, uel etiam a pro u posita. Tamen certius uidetur masculinum esse quam femininum.

Secunda uero interrogatio fuit inter de, dis et des,  an debuisset esse dispexeris siue despexeris? Esse non potest propter sequentem s, que exigit dis ut  Priscianus uult. Sed inter de et dis tantum uersatur inquisitio. Considerandum esse uidetur, quo modo habeat in Greco, que ibi prepositio inueniatur, siue que dis significet, siue que de significet. Dicit enim Priscianus de habere plures significationes et non pro una Greca prepositione poni, sed pro tribus, uel forsan pluribus, ita dicens: »de non solum significat, sed etiam memoratiuum, ut: de partibus orationis. Accipitur etiam pro locali in compositione, ut: deduco, descendo, detraho, deiicio, despicio, derideo. Est etiam intentiuum, ut: deprehendo, dedo, deprauo, deprimo, deminuo, deisco, deterreo, deligo, decurro. Est etiam priuatiuum, ut: desperatur, demens, desum, deierat.« Nota, quod despicio dixit, unde erit despexeris. Nam  spicio multas in compositione recipit prepositiones et nullam in appositione, quia spicio in usu non est, Inuenitur enim: aspicio, respicio, suspicio, despicio, conspicio, prospicio. Et utrumque inuenitur: despicio et dispicio. Ideo superius dixi considerandum esse que prepositio in Greco esset posita; et inde agnosci que in Latino scribi debeat; quia talis dubitatio ex antecedentis lingue consideratione solui poterit. Habet enim in Greco ille uersus: Exaudi, Deus, orationem meam et ne despexeris deprecationem meam, , , , .

Item in Psalmo XXI ille uersus: De uentre matris mee Deus meus es tu, habet in Greco: [ ] . Ubi nos dicimus  de, ibi legitur. Item ubi nos habemus: Descendit sicut pluuia in uellus , in Greco habetur: . . . sicut superius in eo uersu, unde hec inquisitio orta est. Nam et beatus Hieronymus in Tractatu Epistole ad Titum has prepositiones, id est, et , sine dubio ad contemptum pertinere dixit. Et idem ponit esse, contemnit et despexit. Sed et bonum et malum esse contemptum; bonum, quando quis tormenta uel opprobria Christi nomine contemnit et despicit. Et has distinctiones in prepositionibus tantummodo esse his uerbis docet, ubi in Greco legitur ad Titum dictum , et illud quod ad Timotheum legitur , et apostolum Paulum pro uarietate causarum uariis uti prepositionibus asseruit.  Tito igitur scripsit. Nemo te contemnat . Et Timotheo: Nemo adolescentiam tuam contemnat . Et ad utrumque propter uel Grecas prepositiones, despicit, ponit. Stoicorum quoque, qui subtiliter inter uerba discernunt, exemplo hoc ipsum confirmat. Habet quoque de alias significationes in Greco, ut est: De celo respexit Dominus ; in Greco habet:  [, ]. . . . . . etiam pro de positum. Item, ubi nos dicimus: Non deficit de plateis eius , in Greco legitur: ; . . . pro de positum. Di quidem et dis secundum Priscianum eamdem significationem habent ac ab et abs. Sunt autem separatiue, ut: diuido, diruo, distraho, discurro: quod apud Grecos prepositio facit [a 1Kb] . Nam ubi nos dicimus: Disrumpamus uincula eorum , habet in Greco: [] . . . Item quod nos habemus: Domine, a paucis de terra diuide eos , in Greco legitur: , [ ] .

His etiam consideratis, uidete uel ex antecedentis  lingue notitia, uel constructe orationis serie, que magis in eo uersu prepositio poni debeat. Nam hec duo maxime dubitationem soluere solent, et ad certum lectorem perducere sensum, et contentiosas scholasticorum terminare questiones. Ideo de rubo posui ueterum sententias auctorum, et in prepositionibus Grece 35 lingue auctoritatem, ne meam quis calumniis notaret sententiam, et presumptuosam reprehenderet, si nullis priscorum fulciretur doctorum exemplis: quia multoties in uili persona ueritas despicitur, cum [Forte, cui] nichil preferri debuit, si tantum in questionibus illius exspectaret iudicium et non proprie sententie defenderetur presumptio.



EPISTOLA XXuIII. AD HOMERUM FILIUM.


Dilectissimo filio [b 1Kb] Homero Albinus matricularius salutem.

Per Dei gratiam aliquanto melius habemus; tamen febrium castigatio quotidianis diebus nos non relinquit. Beatus qui in hoc seculo labores recipit, et in futuro requiem habebit. Sed et de admonitione uestrarum dulcissima litterarum gratias uestre prudentie agimus. Multum desideramus et benigne suscepimus exhortationes uestre dilectionis, quia perfecta caritas, quod sibi optimum intelligit, hoc et aliis suadere non desistit: et hec est plena et perfecta dilectio, ut non solum sibi quisque prospera cupiat, sed et fratrum salutis memor, uel uerbis presens, uel litteris absens admonere eos non cesset.

 [c 1Kb] Antonio itaque filio meo, fratri uestro, has litteras alias, deprecor ut quam cautissime, clausa chartula sicut est, deprecor ut dirigas; quia si discincta ueniat in presentiam illius, uilescat apud eum. Tamen placet mihi ut eo dirigente iterum uideas illam; sed fides seruetur, ut ei primo dirigatur cui soli mittetur.

Si habeas [d 1Kb] Iordanis Historiam, dirige mihi propter  quarumdam notitiam rerum. uos, filii karissimi, in omni caritate et sanctitate Deo seruire studete, recordantes omnia bona, que uobis fecit in hoc seculo: maxime tamen propter spem future glorie et eterne beatitudinis requiem. Innumerabilia sunt enim in nos peccatores dona misericordie sue; quapropter diligamus eum eo modo, quo ipsa ueritas ait: Si quis diligit me sermones meos seruat; et Pater meus diligit eum, et ad eum ueniemus, et mansionem apud eum faciemus . Quid est felicius, quam Patrem et Filium cum sancto Spiritu habitatorem habere, et eius uisitatione ab omni aduersitate defendi, cuius uisione omnes sancti gaudebunt in seculo sempiterno? Diuina te gratia custodiat ubique, dilectissime fili!



[a 1Kb] EPISTOLA XXIX. AD PAULINUM PATRIARCHAM.  Semet constanti memorie, baiulum uero litterarum eius patrocinio commendat.


uenerando uiro [b 1Kb] Paulino Aquileiensi patriarche Albinus salutem.

Acceptis sapientie uestre apicibus et caritatis muneribus c 1Kb] per hunc huius presentis chartule gerulum, ualde gauisus, cognoscens prosperitatem uestram et memoriam nostri, quam semper paterna pietate ut habeas in orationibus sacris, supplex obsecro, memor semper benigne deuotionis quam Iob habuit in filios suos. Salus filii merces est patris: et  laus genitoris filius sapiens. Presens uero harum portitor litterarum uestro auxilio et patrocinio nostre sit commendatus petitioni [Forte, nostra petitione]. Ipse uiuo officio lingue nostras uel suas uobis ostendet necessitates. Maiorem nostre salutationis seriem [d 1Kb] Angilbertus filius communis noster Romam iturus uolente Deo uobis diriget. Sed nulla chartula sufficit caritatis effari dulcedinem, quam pleno ore anima mea de tuo hauserat pectore. Testis est ueritatis ille Spiritus per quem caritas diffusa est in cordibus nostris .

uiuendo felix, felix, Pater optime, uiue.
   Atque memor nati semper ubique uale.



[e 1Kb] EPISTOLA XXX. AD PAULINUM.  Desiderium suum cum Paulino colloquendi significat. Tres indiculos ad eum mittit; et doni a Liutgarde missi facit memoriam.


Domino Patri Paulino Albinus salutem.

Ex eo sciri potest quanta mihi esset auiditas loquendi tecum, si facultatem confabulationis iniqua terrarum longinquitas non prohiberet; dum in unius dexteram portitoris, propter causas superuenientes, tres simul posui indiculos. Unum sollicitudinis mee, alterum munusculi mei, tertium pro filie mee [f 1Kb] Liutgardis femine religiose ac Deo deuote causa. Nam 36 illa sanctitati tue duas direxit armillas auri  obryzi, pensantes 24 denarios minus de noua moneta regis, quam libram plenam, ut orares pro ea cum sacerdotibus tuis: quatenus diuina clementia dies suos disposuisset in salutem anime sue, et sancte sue exaltationem Ecclesie. Ego de tua indubius fide suasi ut faceret. Tu uero, Pater sancte, mei et illius memor ubique in Christi caritate ualeto.



[g 1Kb] EPISTOLA XXXI. AD AGINUM EPISCOPUM.  Petit sibi mitti per Angilbertum reliquias sanctorum, olim promissas.

Dilectissimo [h 1Kb] Agino episcopo, Albinus magister salutem.

Recordetur caritas uestra quod presenti collocutione  aliquas mihi sanctorum reliquias dirigere promisisti; ut honorificetur Deus in illis, et nostra protegatur uita cum illis, et uestra accumuletur merces pro illis. Ecce adest gerulus fidelis, filius equidem meus Angilbertus [Al., Engilpertus], per cuius manum mittere poteris quod uester [Forte, noster] amicus nobis dirigere curauerit. Obsecro ut ueraciter perficias quod hilariter promittebas. Si quid enim benignitas uestra huius religiose petitionis peregerit, humilitas nostra gratissime accipiet, uobisque secundum temporis opportunitatem et uoluntatis uestre agnitionem remunerare non desistet. Et ubicunque sanctorum patrocinia perferuntur, ibi quotidie orationes  pro uobis aguntur. Diuina te ubique comitetur benedictio, sanctissime Pater.



[a 1Kb] EPISTOLA XXXII. AD ITHERIUM.  Consolatur infirmum, et ut se ad eternitatem preparet, amice suadet.

Dilectissimo Patri [b 1Kb] Itherio Albinus salutem.

Gratias agamus Deo Iesu, uulneranti et medenti, flagellanti et consolanti. Dolor corporis salus est anime, et infirmitas temporalis, sanitas perpetua. Libenter accipiamus, patienter feramus uoluntatem Saluatoris nostri. Sed nunc noli tardare. Fac quod facturus es. Curre dum lucem habes . Festina ad eum qui uocat te. Quod necessitas cogit,  uoluntas preueniat. Esto scriba sapiens, negotiator fidelis. uende terrena, eme celestia. Quid spectatur diei crastini incertitudo? Non sit dilatio in salute anime. Quod animo cogitatur, opere perficiatur. Quod infirmitas optauit, sanitas peragat. Testis est qui omnia nouit mei cordis, hoc plena caritate et fideli 37 consilio me suadere. Scio me post te in loco tuo talem non habere amicum. Sed magis te uelim amicum habere in honore permanentem quam pereuntem, et intercessorem apud Deum gaudere quam largitorem in seculo. Petatur a Deo auxilium, ut amicorum confirmet consilium, et suis iter salutis ostendat, et dirigat in uiam pacis, quos proprio redemit sanguine. Ecce quali pretio empti sumus! Non amemus ea que nos separant ab eo qui nos usque ad mortem  sue carnis dilexit. Plurimos dies seculo satis seruiuimus: uel paucos qui restant uiuamus Deo nostro, ut digni efficiamur faciem illius uidere qui dixit: Beati mundo corde, quoniam ipsi Deum uidebunt . Letus lege, et constanter incipe; feliciter perfice, et sit Dominus tecum in eternum.



[c 1Kb] EPISTOLA XXXIII. AD DOMNUM REGEM.  Gratulatur de subiectione Hunnorum, et qualiter docendi sint in fide, et, quis ordo sit seruandus, ostendit.

Domino excellentissimo et in omni Christi honore deuotissimo Carolo regi Germanie, Gallie atque Italie, et sanctis uerbi predicatoribus, humilis sancte matris Ecclesie filiolus Albinus eterne glorie in  Christo salutem.

Gloria et laus Deo Patri et Domino nostro Iesu Christo; quia in gratia sancti Spiritus, per deuotionem et ministerium sancte fidei et bone uoluntatis, uestre Christianitatis regnum atque agnitionem ueri [Cod. Sal., uerbi] Dei dilatauit, et plurimos longe  lateque populos ab erroribus impietatis in uiam ueritatis deduxit. Qualis erit tibi gloria, o beatissime rex, in die eterne retributionis, quando hi omnes qui per tuam  sollicitudinem ab idololatrie cultura ad cognoscendum uerum Deum conuersi sunt, te ante tribunal Domini nostri Iesu Christi in beata sorte stantem sequentur? Et ex his omnibus perpetue beatitudinis merces augetur. Ecce quanta deuotione et benignitate pro dilatatione nominis Christi, duritiam infelicis populi Saxonum per uere salutis consilium emolire laborasti. Sed quia electio necdum in illis diuina fuisse uidetur, remanent hucusque multi ex illis cum diabolo damnandi in sordibus consuetudinis pessime. Tuam tamen, o ueritatis et salutis multorum amator, optimam uoluntatem  maiore gloria et laude Christo remunerare placuit. Gentes populosque Hunorum antiqua feritate et fortitudine formidabiles, tuis suo [honori ] militantibus subdidit sceptris: preuenienteque gratia colla diu superbissima sacre fidei iugo deuinxit, et cecis ab antiquo tempore mentibus lumen ueritatis infudit.

[d 1Kb] Sed nunc preuideat sapientissima et Deo placabilis deuotio uestra pios populo nouello predicatores, moribus honestos, scientia sacre fidei edoctos et euangelicis preceptis imbutos: sanctorum quoque apostolorum et predicatione uerbi Dei exemplis intentos, qui lac, id est suauia precepta, suis auditoribus in initio fidei ministrare solebant, dicente apostolo Paulo: Et ego, fratres, non potui uobis loqui  quasi spiritalibus, sed quasi carnalibus. Tanquam paruulis in Christo lac uobis potum dedi, non escam. Nondum enim poteratis, sed necdum potestis . Hoc enim totius mundi predicator, Christo in se loquente, significauit, ut noua populorum ad fidem conuersio mollioribus  quasi infantilis etas lacte esset nutrienda: ne per austeriora 38 precepta fragilis mens euomat quod bibit. Unde et ipse Dominus Christus in Euangelio respondit interrogantibus se, quare discipuli illius non ieiunarent, dicens: Nemo mittit uinum nouum in utres ueteres; alioquin utres rumpuntur et uinum effundetur et utres peribunt . Alia est enim, ut beatus Hieronymus dicit, puritas uirginalis anime et nulla prioris uitii contagione polluta, et alia que sordibus  et multorum libidini subiacuerit.

His ita consideratis, uestra sanctissima pietas sapienti consilio preuideat, si melius sit rudibus populis in principio fidei iugum imponere decimarum, ut plena fiat per singulas domus exactio illarum: an apostoli quoque ab ipso Deo Christo edocti et ad predicandum  mundo missi exactiones decimarum [a 1Kb] exegissent, uel alicubi demandassent dari, considerandum est. Scimus quia decimatio substantie nostre ualde bona est. Sed melius est illam amittere quam fidem perdere. Nos uero in fide catholica nati, nutriti et edocti uix consentimus substantiam nostram pleniter decimare. Quanto magis tenera fides et infantilis animus, et auara mens illarum largitati non consentit? Roborata uero fide, et confirmata consuetudine Christianitatis, tunc quasi uiris perfectis fortiora danda sunt precepta, que [solidata ] mens religione Christiana non abhorreat.

Illud quoque maxima considerandum est diligentia, ut ordinate fiat predicationis officium, et baptismi sacramentum: ne nichil prosit sacri ablutio baptismi  in corpore, si in anima ratione utenti [Cod. Sal., intenti, mendose] catholice fidei agnitio non precesserit [in corde]. Dicit itaque Apostolus: Omnia uestra honesta cum ordine fiant . Et ipse Dominus in Euangelio discipulis suis precipiens ait: Ite, docete omnes gentes, baptizantes eos in nomine Patris et Filii et Spiritus sancti . Huius uero precepti ordinem beatus Hieronymus in commentario suo, quem in Euangelium sancti Matthei scripsit, ita exposuit: Primum doceant omnes gentes, deinde doctas intinguant aqua. Non enim potest fieri ut corpus baptismi capiat sacramentum, nisi [ante] anima fidei susceperit ueritatem. Baptizantur autem in nomine Patris, et Filii, et Spiritus sancti, ut quorum una est diuinitas, sit una largitio,  nomenque Trinitatis [Cod. Sal., Trinitas] unus Deus est. Docentes eos seruare omnia, quecunque mandaui uobis . Ordo precipuus. Iussit [apostolis ] ut primum docerent omnes [Cod. Sal., uniuersas] gentes, deinde fidei tingere [sacramento ], et post fidem ac baptisma, que essent obseruanda, preciperent. Ac ne putemus leuia esse que iussa sunt, et [post] pauca addidit: Omnia quecunque mandaui uobis. Ut qui crediderint, qui in Trinitate fuerint baptizati, omnia faciant que precepta sunt.

Igitur infantes ratione non utentes, aliorum peccatis obnoxii, aliorum fide [et] confessione per baptismi sacramentum saluari possunt, si confesse pro se fidei integritatem, congrua adueniente etate custodient  [Cod. Sal., custodiunt]. Dicit uero Apostolus: Corde creditur ad iustitiam, ore autem confessio fit ad salutem . Illa [tantum ] oris confessio proficit ad salutem, que firmiter cordis credulitate tenetur.

 Igitur ille ordo, in docendo uirum etate perfectum, diligenter, ut arbitror, seruandus est, quem beatus Augustinus ordinauit in libro cui De catechizandis rudibus titulum prenotauit. Prius instruendus est homo de anime immortalitate, et de uita futura, et de retributione bonorum malorumque, et de eternitate utriusque sortis. Postea pro quibus peccatis et sceleribus penas cum diabolo patiatur eternas; et pro quibus bonis uel benefactis gloria cum Christo fruatur sempiterna. Deinde fides sancte Trinitatis diligentissime docenda est, et aduentus pro salute humani generis Filii Dei Domini nostri Iesu Christi in hunc mundum exponendus. Et de mysterio passionis illius, et ueritate resurrectionis et gloria ascensionis in celos, et futuro eius aduentu ad iudicandas omnes  gentes: et de resurrectione corporum nostrorum, et de 39 eternitate penarum in malos et premiorum in bonos, ut mox prediximus, mens nouella firmanda est. Et hac fide roboratus homo et preparatus baptizandus est. Et sic tempore opportuno sepius euangelica precepta danda sunt per sedule predicationis officium, donec accrescat in uirum [perfectum] et digna efficiatur Spiritui sancto habitatio, et sit perfectus filius Dei in operibus misericordie, sicut Pater [noster ] celestis perfectus est, qui uiuit et regnat in Trinitate perfecta, et unitate benedicta, Deus et Dominus per omnia secula seculorum. Amen.



[b 1Kb] EPISTOLA XXXIu. AD ARNONEM. (Anno 796. Illius reditum exoptat, et de uariis euentibus instrui cupit. Mense Iulio se ad Palatium iturum significat. Hortatur ut ab errore Hispanorum caueat.


uenerando uolucri et uere amantissimo Aquile Albinus salutem.

Exspectans exspecto letum audire nuntium, quomodo Aquila sublime uolans Alpina iuga transcendat, et fessus uolatu in Rhetie [Cod. Sal., Recie] partibus alas componat suas, uel quid mihi nuntiet [c 1Kb] de sancto [Paule] partibus, et Romanorum consiliis, et si fieri possit, quod ualde optamus, Deo donante, ut fiat. Quapropter precor omnes aligeras potestates de celesti sede descendentes, ut Aquilam meum [Cod. Sal., meam] cito sanum cum omni prosperitate faciat  uenire ad nos. Nos uero uelut estiua hirundo ad palatium mense Iulio properamus [Mabill., partibus palatinis properare desideramus]. Nescio de nostro itinere quid erit futurum [siue circa [d 1Kb] Mosanas ripas liceat nobis sicut mergulos pisces captare; an [e 1Kb] Aligerensem  fluuium reuertere, et ibi Salmones natando colligere]. Tamen me spero usque ad [Augustum mensem] in his morari partibus, si sic Deo nostro et domno regi placuerit, et ibi prestolare quid auditurus sim de Aquile desiderato aduentu. Et dum hanc perlegas chartulam, cito remitte alteram, ut sciam quid acturus sit Aquila cum auiculis suis, uel quid [ [a 1Kb] Auaria] faciat, uel credat, uel quid Romanorum nobilitas noui habeat [b 1Kb] aduentu, uel quid [c 1Kb] de Grecie sublimitatibus [Cod. Sal., Grecia solimitatibus] audieras, et an aliquas sanctorum reliquias tecum attulisses, quibus posses consolari Albinum tuum. Prospera, Deo donante, nobis sunt, nisi quod febris et infirmitas me fatigatum habet. Tamen qui infirmior, fortior erit iuxta Apostolum ; et sepe  prodest infirmitas corporis [Cod. Sal. et Mabill., corporalis], ut fortitudo fidei crescat in anima. [Adhuc se tota Spania errat in Adoptione.] Orate pro nobis, ut Spiritus sanctus Paraclitus inspiret animas seruorum suorum ad defendendam catholice fidei ueritatem; quia tempus est, sicut legimus predictum esse in libris sanctis. Tu uero cum tuis semper sanam sequere doctrinam, et catholicam predica diligenter fidem, ut eternam mercedem cum multiplici fructu habere merearis. uiuas felix et gaudeas in Christi amore cum tuis omnibus, Aquila carissime.



[d 1Kb] EPISTOLA XXXu. AD * * .  Eidem significat se illius epistolam accepisse. Archanbaldi  animam precibus eius commendat. Mittit epistolam ad regem, scriptam de predicatione apud paganos.


Pio Patri et fratri fideli et filio carissimo salutem.

Accepimus caritatis uestre litteras. Magnas mihi eulogias misisti, dum tuam, uenerande Pater, agnoui sanitatem et prosperitatem, que mihi plus placet quam millena talenta auri et argenti. Magnis quoque me sollicitudinibus liberasti, quia quid Auaria gestum est, mihi innotuisti. De filiis uero tuis, quos  mihi commendasti, et iam proficiunt, donante Deo, et meliores eos accepturus eris, uel commendaturus domno regi. Quidquid tibi demandet domnus rex facere, mihi demandare studeas. Quia uero tedium mihi est anima mea propter absentiam tui, obsecro ut pro anima [e 1Kb] Archanbaldi archiepiscopi intercedere diligenter iubeas, qui mihi et pater et frater, et amicus fidelissimus fuit, etiam et condiscipulus sub magistro meo. Ecce ego solus relictus sum schola illa, et non ero solus, dum uos habeam fideles et amicos. Quod uero mihi mandasti aliquid scribere de predicatione ad paganos, propter angustiam temporis et festinationem portitoris non occurrit mihi aliquid dictare exinde; tamen consulens paternitati tue [f 1Kb] misi tibi epistolam, quam ante paucos dies domno  regi de hac eadem re direxi. Tempore uero opportuno [g 1Kb] plenius scripturus ero de his omnibus tue uenerande dilectioni.

ue mundo a scandalis ! Quid enim auri insana cupido non subuertit boni! tamen potens est Deus recuperare quod ceptum est, et perficere quod factum non est. Rogetur eius clementia, ut adiuuet famulos suos in labore pio predicationis, ut sit laus nomini eius in eternum. Hanc chartulam habeas tecum legens, considerans, donec pleniorem accipias catechizandi rationem. Etsi modo [Ms., sic nouo [tibi non liceat mecum loqui, donec uenero ad domnum regem  poterimus in [h 1Kb] Helisetis coniungi, si uobis licet Baiouaria permanere, quia res aliquas  habemus in Helisetis. Ideo missus tuus mihi hec omnia, sed magis littere loquantur, quia memoria rusticorum fragilis est. ualete in pace.



[i 1Kb] EPISTOLA XXXuI. AD ARNONEM.  Instruit de predicatione fidei apud Auaros nuper conuersos.

Dulcissimo fratri et sanctissimo presuli Aquile Albinus salutem.

 Presagum tibi nomen imposuere parentes, licet dispensationis Dei ignari, apud quem omnia futura iam facta sunt. Qui te summa pietate celestia ordinauit mysteria populis ministrare, et de alto superne gratie intuitu acutissimis spiritualium oculorum obtutibus fluctiuagos de huius seculi salo pisces ad uiuificandum, non ad mortificandum eruere et sacro uitrei fontis lauacro abluere, et igne sancti Spiritus ad epulas eterni Regis astare [F., assare], ut uerus apostolice uocationis auditor efficiaris, dicente Christo, dum in procellosis fluctibus [binas ] duorum fratrum germanitates labore aspexit: uenite post me, et faciam uos fieri piscatores hominum . Non a priori proprie artis officio compescens, sed ut meliores, retibus in dexteram missis,  pisces ad littus stabilissime soliditatis perducerent. Hos tu efficacissimus diuini operis laborator tota mentis intentione assequi satage, quatenus Christus ipse per te de tue puppi carine populis predicare dignetur, et sit pius gubernator nauicule, ex qua te retia apostolice predicationis in pelagus profundissime gentilitatis expandere iussit: quatenus illum per sue magne pietatis miserationem tibi sociisque tuis precipientem audias: Afferte de piscibus quos prendidistis nunc .

Esto obediens uoluntati illius secundum nomen Simonis, qui ad Dominicum conuiuium traxit rete plene magnis piscibus centum quinquaginta tribus . Qui uero sint hi pisces in hoc numero  [prefiniti ], si uelis scire, illi sunt qui ex decalogo [Cod. Sal., decalogi] preceptorum Dei, uel ex septiformi sancti Spiritus gratia, post extremam resurrectionem ad perpetuum cum Christo conuiuium electi sunt. Ideo rete illius piscationis, sicut in priori captura, scissum esse non legitur, quia nullus ibi, nisi electus et ad perpetuam pacem ordinatus, inuitatur conuiua. Igitur si ab uno usque ad septimam decimam summam, singulos numeros per augmenta computaueris, posteriores numeros semper prioribus adiungens, totius calculationis summa in 153 accrescit. Et si hos decem et septem in duo diuideris, id est denarium et septenarium, denarius legalia mandata, et septenarius dona sancti Spiritus designat. Item si septem in duas diuideris  partes, id est in 3 et 4. Tres enim fidem sancte 42 Trinitatis designant, in qua fide omnes gentes saluande sint, que in quadrifarias totius mundi plagas diffuse sunt. Ideo Dominus noster iehsu Christus discipulis suis mandauit, dicens: Ite, docete omnes gentes, baptizantes eos in nomine Patris, et Filii, et Spiritus sancti: docentes eos seruare omnia quecunque mandaui uobis . In istis paucissimis uerbis totius sancte predicationis ordinem exposuit. Bis docere dixit, et semel baptizare. Primo omnium fidem catholicam docere precepit, et post fidem acceptam in nomine sancte Trinitatis  baptizare iussit. Deinde fide imbutum, et sacro baptismate ablutum euangelicis instruere preceptis mandauit.

Hunc tu ordinem, sanctissime doctor, catechizandi in adulte etatis uiris ubique firmiter obtineas. Fragiliori uero etati pia mater Ecclesia concessit, ut qui alieno in paterna preuaricatione ligatus est peccato, alterius in baptismi mysterio professione solutus sit. Et si hoc non esset, quanti perirent infantes, ex quorum [nunc] numero celestis quotidie edificatur Hierusalem? Absque fide, quid proficit baptisma? dicente Apostolo: Sine fide impossibile est placere Deo . Inter impossibile et difficile hoc interesse legimus: difficile est quod fieri, licet uix, potest; impossibile uero, quod omnino ab humana  fragilitate fieri non potest. Ideo ipse Dominus in Euangelio, stupentibus apostolis, quis ex diuitibus saluus fieri posset, respondit: Apud homines hoc impossibile est; apud Deum autem omnia possibilia sunt . Idcirco misera [Saxonum] gens toties baptismi perdidit sacramentum, quia nunquam fidei [fundamentum ] habuit in corde.

Sed et hoc sciendum est quod fides, secundum quod sanctus Augustinus ait, ex uoluntate fit, non ex necessitate. Quomodo potest homo cogi ut credat quod non credit? Impelli potest homo ad baptismum, sed non ad fidem: ueluti isti heretici qui adoptionem carnis in Christo confirmant, nullatenus ad catholicam fidem conuerti possunt, quia nullam habent  uoluntatem orthodoxe fidei professionem cum uniuersali Ecclesia cognoscendi. Docendus est itaque homo rationalem habens intelligentiam, et multimoda predicatione attrahendus, ut sacre fidei ueritatem agnoscat. Et maxime Dei omnipotentis pro eo deprecanda est clementia, quia otiosa est lingua docentis, si gratia diuina cor auditoris non imbuit. Dicente ipsa ueritate: Nemo potest uenire ad me, nisi Pater, qui misit me, attraxerit eum . Et ut equaliter sanctam Trinitatem salutem hominis operari intelligas, dicit et ipse Dominus in alio loco: Nemo potest uenire ad Patrem, nisi per me . Item et de Spiritu sancto ait: Nisi quis renatus fuerit ex aqua et Spiritu, non potest introire in  regnum Dei . Quod enim uisibiliter sacerdos per baptismum operatur in corpore per aquam, hoc Spiritus sanctus inuisibiliter operatur in anima per fidem.

Tria sunt in baptismatis sacramento uisibilia et tria inuisibilia. uisibilia sunt sacerdos, corpus et aqua. Inuisibilia uero, spiritus et anima et fides. Illa tria uisibilia nichil proficiunt foris, si hec tria inuisibilia non intus operantur. Sacerdos corpus aqua abluit, Spiritus sanctus animam fide iustificat. Et hoc est quod Apostolus ait: Cooperatores enim Dei sumus . Cooperatur homo Spiritui  sancto in salute hominis. Sed et ipse homo, qui baptizandus est, cooperari ambobus debet in salute sua, id est, Spiritui sancto et sacerdoti, humiliter corpus prestare ad sacri mysterium lauacri, et animam uoluntarie ad catholice fidei susceptionem. Hec omnia doctori in initio fidei, et sacramento baptismatis, ad salutem accipientis diligenter consideranda sunt; et non desidiose tanti sacramenti mysterium exsequi.

Sed hoc quoque magnopere pensandum est, qualiter nouella plantatio colenda sit, ut primi flores fidei ad incrementa fructuum peruenire ualeant: ne gelu cuiuslibet duritie emarcescant, et ad dulcedinem optati fructus non crescant. Nam infantilis etas suauitate materni lactis nutrienda est, et rudis 43 anima mollioribus diuine dulcedinis preceptis alenda est.  Nam solidus cibus uirorum est fortium, et altiora precepta illorum sunt qui exercitatos habent sensus in lege Dei. Unde et Apostolus quibusdam fragilioris intelligentie fratribus scribens ait: Lac uobis dedi escam, non solidum cibum [Al., potum, non escam], quia non potuistis accipere, sed necdum potestis, quia carnales estis. Carnalis enim homo non percipit ea que Dei sunt; spiritalis enim omnia diiudicat , id est, discernit et iudicat. Unde et ipsa ueritas in Euangelio quibusdam calumniantibus cur apostoli non ieiunarent sicut Pharisei et discipuli Ioannis, respondit: Nemo mittit uinum nouum in utres ueteres; alioquin et utres rumpuntur, et uinum effunditur, et utres peribunt . Qui sunt utres ueteres, nisi qui in gentilitatis erroribus obdurauerunt? quibus  si [austeriora ] in initio fidei noue predicationis precepta tradideris, rumpuntur, et ad ueteres consuetudines perfidie reuoluuntur.

Constantior est itaque ad omne opus mens multo tempore in sacre fidei consecratione roborata, quam nouella predicatione initiata. Aliter enim sanctus Petrus, postquam musto sancti Spiritus repletus est, in Palatio Romano pro fide Christiana Neroni respondit; et aliter in domo Caiphe pro confessione discipulatus Christi ancille respondit. Hic timidior, illic constantior. Hoc exemplar fuit fragilitatis, illud fortitudinis. Quem Christus post resurrectionem pietatis intuitu trina dilectionis sue professione ad pristine dignitatis principatum reuocauit, atque oues,  quas proprio redemit sanguine, commendauit pascendas : quatenus bonus pastor intelligeret, non semper delinquentes dura inuectione castigare, sed sepe pie consolationis admonitione corrigere. Nam et ipse Dominus noster iehsu Christus, dum a Iudeis tentaretur de muliere adultera, non statim legalis censuram sententie protulit, sed humilitatis exemplo se inclinans scribebat in terra , ut designaret doctorem proprie fragilitatis culpas in puluere sui cordis prius depingere, et sic aliena mitius diiudicare peccata. At si huius considerationis regula in omni etate et proposito diligenter tractanda est, quanto magis in his qui ab errore  inolite consuetudinis ad fidem Christianam nuper conuersi sunt magno pietatis moderamine obseruanda est? Nec non etiam et in illis qui ab infantia Christiane fidei sacramenta susceperant, et diabolica fraude post decepti, longa consuetudine carnales secuti sunt luxurias: uel aliis quibuslibet peccatorum nexibus obligati, leuioribus primo uerborum fomentis consolandi sunt, ne penitentie medicamenta durioribus exterriti castigationibus abhorreant.

Sunt quedam infirmitates que melius [dulcioribus medicantur potionibus quam amaris, et quedam que melius] amarioribus quam dulcibus. Unde et doctor populi Dei, dum cunctis uirtutum lucernis in domo Dei clarescere debet, maxime tamen sagacissime discretionis intelligentia pollere, ut sciat quid cui  persone, sexui, etati et proposito, uel etiam tempori conueniat. Que omnia beatus Gregorius clarissimus doctor in libro Pastoralis Cure studiosissime exquisiuit, personis distinxit, exemplis firmauit, et diuinarum Scripturarum auctoritate roborauit. Ad cuius libri lectionem te, sanctissime presul, remitto, obsecrans ut illum sepius quasi enchiridion habeas in manibus et in corde retineas. Ac ideo dum plurimos te, beatissime Pater, sanctorum doctorum scio libros habere, legere, et firma tenere memoria, et maxime in diuinis litteris studiosum esse agnosco, superuacaneum esse uidetur mee litterulis imperitie tue sapientie aures occupare. Nisi caritatis tantum causa meam presumptionem ante oculos auctoritatis uestre iuste, ut puto, excusare poterit; ne dilectio,  que intus ardet in corde, muta foris uideatur in uerbis. Ad hoc enim uidentur uerba hominibus data, ut arcana cordis fraternis auribus infundere ualeant. Ad hoc epistole scribuntur, ut, quo uerborum sonus peruenire non poterit, litterarum officia currant; quatenus mutue caritatis in apicibus signa fraternis obtutibus demonstrentur: ut fiat animorum in caritate presentia, ubi est corporum propter longinquitatem 44 locorum absentia. O felix et beata uita, ubi semper quod amatur uidetur et quod uidetur nunquam fastidit! Ubi Deus omnibus eternus amor, eterna laus, gloria et beatitudo. Ad hanc uero uitam et felicitatem me familiarem tuum assiduis precibus et exhortationibus tecum trahe, quatenus post huius uite procellosas tempestates ad perpetue  portum quietis, Christo miserante, tecum peruenire merear. uestram sanctitatem in omnibus bonis florere et ad perpetuam Deus iehsu proficere faciat felicitatem, desiderantissime frater in Christo.



[a 1Kb] EPISTOLA XXXuII. AD DOMNUM REGEM.  Pro captiuis in bello Hunnico, et pro hostibus deprecatur.

Domine mi dilectissime, et dulcissime, et omnium desiderantissime mi Dauid! Tristis est Flaccus uester propter infirmitatem uestram. Opto, et toto corde Deum deprecor ut cito conualeatis, ut gaudium  nostrum sit plenum in uobis, et sanitas uestra sit plena anima et corpore. Domine mi! memor sit pietas uestra captiuorum, [a 1Kb] dum est Pippinus tuus tecum, propter gratiarum actiones mirabilis beneficii quod uobiscum [b 1Kb] de Hunnis diuina fecit clementia, et propter prosperitatem imminentium rerum: ut clementissima illius potentia omnes aduersarios sui sancti nominis uestris uelociter subiiciat pedibus: sed et de peccantibus in uos, si fieri possit, et uestre uideatur prouidentie, aliqua de aliquibus fiat indulgentia et remissio. Tamen propter incognitas illorum causas cautius de his loquor. uos enim ipsi optime scitis quod utile est regno uobis a Deo dato, et paci sancte Dei Ecclesie proficuum. Facientes faciatis in omnibus uoluntatem Dei, quatenus illius  sanctissima gratia uos proficientes ubique protegat, regat et custodiat, domine et dulcissime et desiderantissime.



[c 1Kb] EPISTOLA XXXuIII. AD PIPPINUM.  Optima suggerit uite agende documenta.

Nobilissimo nobisque amantissimo filio [d 1Kb] Pippino Albinus, in Christi dilectione salutem.

Gratias agimus beneuolentie tue, simul et pietati domni regis, qui pie consentit petitioni redemptionis captiuorum. Scio uos in talibus pietatis operibus promereri benedictionem, et longeuam regni prosperitatem adipisci. Et tu, excellentissime iuuenis, nobilitatem generationis morum nobilitate adornare  studeas; et Dei omnipotentis uoluntatem, atque 45 honorem tota uirtute implere contende, quatenus illius inestimabilis pietas solium regni tui exaltet, et terminos dilatet, et gentes tue subiiciat potestati. Esto largus in miseris, pius in peregrinis, deuotus in seruitio Christi: Seruos illos [F., illis] et Ecclesias honorifice tractans, et ut sedula illorum oratio te adiuuet. Esto honestus in conuersatione, castus in corpore. Letare [e 1Kb] cum muliere adolescentie tue, et non sint aliene participes tui, ut benedictio tibi a Deo data in longam nepotum procedat posteritatem. Esto fortis in aduersarios, fidelis in amicos, humilis Christianis, terribilis paganis, affabilis miseris, prouidus in consiliis. Utere consilio senum et seruitio iuuenum. Et equitatis iudicia in regno tuo,  et laus Dei ubique horis competentibus resonet; et maxime in presentia pietatis tue. Quia huiusmodi deuotio in officiis ecclesiasticis Deo te amabilem faciet, et hominibus honorabilem efficiet. Sint tibi sobrietatis cogitationes in corde, ueritatis uerba in  ore, honestatis exempla in moribus; ut te diuina ubique clementia exaltet et custodiat. Hec, obsecro, charta tecum in testimonium amoris mei pergat. Etsi non sit digna tue uenerationis cingulo suspendi, tamen eius admonitio digna sit in corde tue sapientie recondi.

uiue Deo florens, leta gaudensque salute.
   Dextera te Christi protegat atque regat.
Obsecro, commendes Albini ut nomen ubique,
   O fili, famulis, per tua regna, Dei.



[f 1Kb] EPISTOLA XXXIX. AD PAULINUM PATRIARCHAM. Scire cupit quid deuictis Hunnis pro gentis conuersione acturus sit Paulinus ac sepius ad se litteras mitti postulat.

 Dilectissimo Patri et pio pontifici Paulino patriarche Albinus, uestre filius dilectionis, perpetue in Christo prosperitatis salutem.

Si quotidie tue beatitudinis presentia uterer, nunquam [tamen ] mellifluo ex ore tuo dulcedine satiarer; sed quantum auida mens ex fonte uitalis unde biberet, tantum [Cod. Sal., tamen] sitis addita cresceret. At nunc tanta locorum spatia uicarie collocutionis familiaritatem diuidunt, ut uix pergentis chartule gerulus inueniatur. Et in angusto pectoris antro caritatis olla feruescit, nec habet quo fulgorem sui splendoris ostendat, cui coctas caritatis epulas apponat: et quodammodo abundantia suauitatis uersa est in esuriem amaritudinis? In pampinis uitis florescit, sed cultor huius uinee infructuose  non se [Edit., te] pascit. Agricola uniones eruit de glarie [Edit., gloria], sed aurum in opus corone deficit. Nouit, qui mecum talia [patitur ] quid hec significare uolunt paradigmata. Forte et harum lector litterarum talem se memorat, qualem me agnoscit in illis; et maxime tu, Pater sancte, de cuius corde fons [uere emanat caritatis ] et flumina de uentre eius fluunt aque uiue. Et qui hec in consolationem [Cod. Sal. et S. Emmerami, consolatione] spei nostre promisit, tui est inhabitator pectoris, qui est uirtus [et] sapientia Dei; in cuius potentia et gratia mirabiliter [g 1Kb] de Auarorum gente [Ed., genere] triumphatum est: quorum missi ad domnum regem directi,  subiectionem pacificam et Christianitatis fidem promittentes. Et si hoc, diuina eos preueniente gratia, uerum est, quis se seruorum Dei tam pio et laudabili labori subtrahere debet, ut diaboli diruatur seuitia, et Christi Domini [Cod. Sal. Dei] crescat seruitium?

 46 Sed quam plurimorum in te, pater optime, oculi respiciunt, quid uestra ueneranda sanctitas facere uelit. Quia et uicinitas locorum tibi competit, et sapientie decus [tibi] suppetit, et auctoritatis excellentia tibi appetit, et cuncta conueniunt que tali operi necessaria esse uidentur. Ideo mee paruitatis curiositas [per te ] huius sancte rei [scire] desiderat ueritatem, et tue consilium deposcit prudentie: uel quid exinde agere tam bona uoluntas deliberatum habeat, agnoscere flagitat. Opus enim arduum est, sed ipsa attestante ueritate, omnia scimus esse possibilia credenti . Et qui de persecutore fecit predicatorem , et de stercore erigit pauperem, ut sedeat cum principibus ; ipse  potest de arida cordis mei caute riuulos uiui fontis, et in uitam salientis producere eternam: quanto magis [de uestro pectore abundantissimo flumina Gehonica fluentia ] per totam Nilotici ruris latitudinem ad fecundandos diuersi generis flores diffundere ualet? Audiat, obsecro, per te unanimis tue caritatis filius, quid paterna preuideat agendum prudentia. Certissimum itaque consilium salutis per os illius sperari debet, cuius pectoris septiformis [Spiritus] consilii inhabitator [esse] dignoscitur.

Binas uestre paternitati paulo ante direxi chartulas, unam per sanctum [a 1Kb] episcopum Histriensem:  aliam per uirum uenerabilem Aericum ducem. [ [b 1Kb] Et utinam uel hec tertia mereatur aliquam uestre beatitudinis exhortationem] ne spreta caritas [quartam] rugosa fronte, uel queruloso calamo exarare incipiat. Nequaquam in augmentum tristitie mee diutius taceas, sed [per] spiritum consolationis tibi a Deo datum, frequentes mihi apices facere almitatis uestre consolationis non graueris, ut tuis bonis exhortationibus et sanctis orationibus adiutus, ad supplementum mercedis tibi perpetue, diuina auxiliante misericordia, uite eterne tecum particeps esse merear.

[c 1Kb] Floreat in uestro diuinis pectore donis
   Semper in eternum sophia, sancte Pater.
 Et mihi conseruet Christi dextra omnipotentis
   Incolumem, meritis augeat etheriis.
 Donec suscipiat felix te porta polorum
   Qua memor esto. . . [F. suppl. precor] semper in ore mei.



[d 1Kb] EPISTOLA XL. AD QUEMDAM . Post longum Paulini silentium, receptis nunc litteris gaudium suum significat. Post hec in laudes Paulini excurrit; ac mortis uicine atque suorum peccatorum reminiscens se precibus illius humiliter commendat.

[e 1Kb] Dum [F., sicut] feruentis Cancri igneus sol sidus ascendit, et nimio diuturnoque calore arida tellus imbres exspectat; sic tua, Pater optime, in refrigerium magni amoris sitiens in meo pectore uoluntas tue beatitudinis diu desiderabat litteras. Iterum atque iterum per singula horarum momenta  estuans hoc reuoluebat elogium: Quando uenient desiderati mei dulcissimi apices? Quando uideam signa salutis dilectissimi mei? Quando mihi Ausonie nobilitatis pagina optati prosperitatem ostendet amici, ut uideam 47 si aliqua federate in Christo amicitie in illius pectore maneat memoria; si Albini sui nomen stylo caritatis in cordis arcano reconditum habeat, sicut suauissimum Paulini Patris nomen, perpetua dilectione, in corde filii eternis uiget litteris inscriptum?

[f 1Kb] Ecce uenit, ecce uenit paterne pietatis pagina, quam diu desiderabam, omni melle palato meo dulcior, omni obruzo oculis honorabilior. Hanc letus ambabus accipiebam manibus, et toto amplectebar pectore, suspensus, quid mihi de meo nuntiaret  Paulino? Solutisque sigillis, auidis oculorum obtutibus per singulas lineas iter aperui, desiderabilemque optate salutis sospitatem Patris agnoscens, in illis mox singulis litterarum apicibus oscula libabam, totumque me Deo Christo in gratiarum effudi actiones, dicens: Auditui meo dabis gaudium et letitiam, et exsultabunt ossa humiliata . Et qui ante humiliatus fui in tristitia, nunc exaltatus sum in letitia. Et si quid pleno caritatis modio superaddi potuisset, cumularem utique pristinam [Al., primam] dilectionis plenitudinem, noue abundantia letitie. Nouit itaque, quicunque mellifluo caritatis iaculo uulnera omni fauo dulciora in corde accipiet, non me autumnali frigore flaccentia uerborum folia, in huius chartule exaggerare gremium: sed de uiuo  ueritatis fonte, ad irrigandos uere flores dilectionis, hec prona pectoris mei dextera haurire, quatenus  mei magni amoris stillicidium tuis infunderem uisceribus.

Plurima mihi de sanctissimo tui cordis epithalamio, rarifluo nectare exundantia protulisti exempla; ut uerius Aristotelicum illud in te uideam impleri prouerbium, qui acutissimas Perihermeniarum scriptitans argumentationes, dicitur in mente calamum tinxisse. Te uero agnosco de eterno caritatis thesauro affluenter noua proferre et uetera, et in fide fraterni amoris pennam tinxisse pietatis. Tuum uero sanctissimum cor terra est repromissionis, sapientie melle manans, et suauissime caritatis luce redundans, in qua uerus et gloriosus Salomon uirtutum gemmis, templum pulchre habitationis sue maiestati construxit, non Chaldea flamma periturum, sed  eterna pace permansurum; in quo sancta sanctorum summo et uero pontifici soli Christo peruia, non semel in anno , sed semper in eternum. Ibi arca sapientie, et duorum tabule testamentorum. Et hec omnia cherubin in multitudine tegunt scientie. Horum subter alas diuina populis oracula respondent, et flumina uiuentis aque in salutem sitientibus salient eternam . Quo qui sitit, de aridis terrarum ignorantie partibus ueniat, et bibat.

Quid in tam affluenti tui cordis thesauro non inuenitur? cuius habitator ille agnoscitur esse, in quo sunt omnes thesauri sapientie et scientie absconditi ; qui habet clauem Dauid, aperit, et nemo claudit; claudit, et nemo aperit . Que uult  ad profectum aliorum perpetue clauem eloquentie, caritatis claue aperit, et que uult in arcano pectoris tui thesauro, claue sapientie claudit. Hec sanctissima somniantis Iacob scala , per quam celi secreta, septenis spiritalium carismatum gradibus, pia penetrare solet intelligentia: et iterum ad edificationem subiecti sibi populi fraterni amoris passibus descendit, ut fiat doctor ecclesiasticus diuine contemplationis cum Maria compos, et iterum cum Martha ad Dominice mense conuiuas sedule administrationis sollicitus . His duabus alis sanctorum anime cum magna meritorum gloria ad celestis regni beatitudinem quotidie feruntur; his etiam seculi huius procellosos gurgites securo transeunt nauigio, et ad portum perpetue  quietis cum uirtutum mercimoniis peruenient.

Sed uereor, quod sine maximo cordis dolore non dico, me ulterius in hac uita tue beatitudinis faciem non uisurum, quia in uia diuisionis iter agimus laboriosum. Per uallem lacrymabilem ad incertum properamus finem; et cito fragilis caro, unde sumpta, reuertetur : et omnis decor illius, 48 urente percussa uento , flaccescet, et ibit homo in domum eternitatis sue . Et circa eum stabunt in platea [Al., domo] plangentes, et spiritus reuertetur ad Deum qui dedit illum. Ubi tunc illecebre carnalium delectationum?  Ubi secularis pompe superba ambitio? Nonne omnia hec ueluti fumus uentuosis procellarum in erem dispersis gurgitibus euanescunt? Et quanto plus quislibet hec uana delectabilia amauerit in mundo, tanto magis ea, eterno presentatus iudici, odio habuerit. Beatus qui necessitatem uerterit in uoluntatem: et ea Christi amore compunctus uoluntarie amiserit, que debita cogente morte amissurus erit.

Hec mee memor miserie lacrymosis dictaui querelis; non ut te, quod opus non est, ex meis corrigeres dictis; sed ut mecum me ex meis plangeres iniquitatibus: et pascentem in regione longinqua omni in immunditie porcos tuis, o sanctissime adiutor! precibus subleuares, et ad paterne pietatis  epulas diu perditum [Al., periclitantem] reduceres . Adhesit itaque oculo cordis mei puluis cogitationum iniquarum, ut summum beatitudinis bonum nec uidere, nec amare perfecte ualeam. Si uiderem, utique amarem. Sed a te, qui spiritum ab eo consolationis accepisti qui uult omnes homines saluos fieri , assidue orationis suffragia flagito: quatenus eterne pacis medicus collyrio sue misericordie inungat oculum, iniquis obcecatum cupiditatibus; ut uerum perpetue bonitatis lumen uidere ualeat, et amare quod uideat.

Memento mitissimam Samaritani mentem, qui uulneratum omnique presidio destitutum oleo et uino fouebat, pietatis fascia ligauit, leuauit in iumentum, duxit in stabulum, duos pro eo dedit denarios,  ut curaretur . Quid hac pietate mitius? quid hoc exemplo salubrius? Creator omnium in pretium seipsum tradidit hominum, ut eos liberaret quos creauit. Fateor me unum esse ex illis quos redemit. Sed dum aliene auidus pulchritudinis, Chananitidas ex paterno tabernaculo perrexi uidere, lupi me uespertini inuenerunt, rapuerunt, lacerauerunt, uulneratum dereliquerunt. Tandem aliquando, diuina preueniente gratia, in memet reuersus dixi: Surgam et ibo ad Patrem meum , teque, mitissime pastor, in hoc iter, sicut predixi, ductorem deposco.

Potuit igitur idem Lazari soluere uincula, qui eum de monumento prodire iussit. Sed ut potestatem soluendi sanctos habere doctores demonstraret, circumstantibus  dixit: Soluite eum, et sinite abire . Tu uero, egregie pastor, solue iubente Deo mortiferas mihi peccatorum catenas, ut liber uiteque redditus inter conuiuas Dei Christi in eterne beatitudinis epulis recumbere merear.



49 [a 1Kb] EPISTOLA XLI. AD PAULINUM PATRIARCHAM.  Sui memorem esse rogat in S. missa. S. crucis, et alias reliquias sibi mitti petit; hortatur ad laborem predicationis.

Paulino sanctissimo patriarche humilis leuita Alcuinus salutem.

 Absentia corporis non oportet dilectionem diuidere, quia amicitia que deseri potest nunquam uera fuit. Ex quo te sciebam, dulcissime amice, semper amabam, et pepigit cor meum fedus amicitie cordi tuo. Et sic nomen Paulini mei, non in cera, que deleri potest, scripsi. Ne, queso, obliuiscaris in tuis sanctis orationibus nomen amici tui Albini: sed in aliquo memorie gazophylacio reconde illud, et profer eo tempore opportuno, [a 1Kb] quo panem et uinum in substantiam corporis et sanguinis Christi consecraueris.

Diu dilectionis tue exspectaui promissa, hoc est, uiuifice crucis, uel aliarum reliquiarum patrocinia. Noli me, obsecro, tanto fraudare munere; nec te ueritatis . . . . . Nolo longinquitatem uie causeris. Charitas  pennas ad uolandum inueniet, nec flumina obruent illam . Sufficiunt ale fidei in palatio regis, quibus nec uoluntas deest in accipiendo, nec fides in reddendo. Si quid nostra petitio apud uos ualeat, et tua semper ad Deum ualeat petitio, qui te in tam sublimi statuit gradu, ubi eiusdem Dei Domini nostri Iesu Christi effectus . . . . .

uide quam sublime est hoc nomen. Contende meritis esse quod nomine uocaris. Clama, ne cesses, exalta quasi tuba uocem tuam . Sit guttur tuum tuba Dei. Predica importune, opportune . Tu gallus in predicatione, succinctus in castitate. Tu aries in ueritate fortissimus, cui nullus regum resistere poterit . Tu lucerna super candelabrum in domo Dei . Tua lingua celum claudit et aperit . Aperit primum per predicationis deuotionem. Ad exemplum Christi recurre, qui per ciuitates, castella, uicos, uillas, euangelizando iter agebat : etiam et domos publicanorum uel peccatorum, propter occasionem predicationis, non abhorruit intrare . Spes premii solatium sit laboris.

Quid facio insipiens ego contra philosophicum prouerbium, ligna in siluam ferens, stillicidiis flumina irrigans? Modulum meum extuli figure. Obsecro per eius amorem, qui duo minuta uidue donis diuitum preferebat . Charitas omnia suffert, in qua qui manet, in Deo manet , quia Deus caritas est .



50 [b 1Kb] EPISTOLA XLII. AD MEGENFRIDUM.  De ordine, et modo predicandi edocet; auaritiam et nimiam exactionem decimarum reprehendit; dolet multos esse, qui sacerdotii honores querunt, gradus uero et ministerium fugiunt. Carolum rogari cupit, ut plures mittantur boni operarii in messem.


Dilectissimo in Christi caritate amico et regalis palatii [c 1Kb] arcario Megenfrido Flaccus Albinus perpetue sospitatis salutem.

Solet itaque chartula caritatis calamo perscripta inter amicales currere personas, ut ardorem sui pectoris litteris fraternis ostendat obtutibus, et quod intus latet in animo, foras uideatur in scriptis. Unde ego tui memor, amice carissime, tibi hos tue salutis, imo et multorum, admonitorios dirigere curaui apices. Nec me superfluum in his litteris estimes, sed deuotum; desiderans utrumque, et presentis uite prosperitatem et future: quatenus in ista temporali  feliciter uiuas, et in illa eterna beate regnes cum Christo.

Considerandum uero est diligentissime omni homini quid fugere debeat, et quid sequi. Que duo Psalmista uno breuissimo uersiculo ostendit dicens: Diuerte a malo, et fac bonum . Non sufficit solum mala non facere, nisi et bona faciat, eternam cupienti possidere gloriam. Unde et ipsa ueritas in Euangelio cuidam se interroganti respondit: Si uis uitam ingredi, serua mandata . Sed unicuique pensandum est in quo gradu statuisset eum Deus, et quo talento ditasset cum. Non enim solis episcopis uel presbyteris pecuniam suam tradidit Dominus ad multiplicandum, sed omni dignitati et gradui talenta bone operationis tradidit,  ut datam sibi gratiam fideliter administrare studeat, et conseruis suis erogare contendat. Alius est qui talentum predicationis accipit, alius sapientie; alius diuitiarum, alius cuiuslibet administrationis; quidam forte alicuius artificii donum a Deo horum omnium bonorum dispensatore. Et in his omnibus fides et deuotio spectanda est, ut fideliter laboret, et uiriliter sui domini pecuniam multiplicare satagat, quatenus desiderabilem uocem audire mereatur: Euge, serue bone et fidelis, quia super pauca fuisti fidelis, supra multa te constituam; intra in gaudium domini tui .

Qui uero pecuniam predicationis accipiunt, diligenter considerare debent quid cuique congruat loco  uel tempori; etiam et quo ordine predicatio Christianitatis incipienda sit uel perficienda. Nam Dominus noster iehsu Christus cum triumpho glorie ad paternam rediens sedem apostolis suis precepit dicens: Ite, docete omnes gentes, baptizantes eos in nomine  Patris, et Filii, et Spiritus sancti. Docentes eos seruare omnia quecunque mandaui uobis . [a 1Kb] Primo fides docenda est, et sic baptismi percipienda sunt sacramenta. Deinde euangelica precepta tradenda sunt. At si aliquid horum trium deerit, salutem anime sue auditor habere non poterit. Fides quoque, sicut sanctus ait Augustinus, res est uoluntaria, non necessaria. Attrahi poterit homo in fidem, non cogi. Cogi poteris ad baptismum, sed non proficit fidei. Nisi infantilis etas, aliorum peccatis obnoxia, aliorum confessione saluari poterit. Perfecte etatis uir pro se respondeat, quid credat, aut quid cupiat. Et si fallaciter fidem profitetur, ueraciter salutem non habebit. Unde et predicatores paganorum populum pacificis uerbis et prudentibus  fidem docere debent. Nouit Dominus qui sint eius; et quorum cor uult, aperit, ut intelligant que a doctore dicantur. Sed et post fidei et baptismi perceptionem molliora precepta infirmioribus animis sunt prebenda. Nam et apostolus Paulus nouelle Galatarum [Corinthiorum] genti scribens ait: Lac uobis dedi potum, non solidum cibum . Solidus uero cibus uirorum est fortium; id est, precepta maiora illorum sunt, qui multo tempore exercitatos habent sensus in lege 51 Domini. Et ueluti lac fragili congruit etati, ita suauiora precepta rudi populo in principio fidei tradenda sunt.

Igitur et in Actibus apostolorum  legimus Paulum et Barnabam Hierosolymam ascendisse ad Iacobum et ceteros apostolos, super hac  questione, quomodo gentibus predicare debuissent? At illi prescribentes unanimi consilio statuerunt ut nil molestie legalis imponeretur ceruicibus eorum, sed tantum ut abstinerent se a fornicatione, a sanguine, suffocatione et simulacris . Imo et ipse Paulus predicator gentibus gloriabatur se ex labore manuum suarum uiuere. Ait enim in quadam Epistola sic: uos scitis quod mihi et his qui mecum sunt manus iste ministrauerunt, ne cui uestrum molesti essemus . Et item: Melius est mihi mori, quam ut gloriam meam quis euacuet. Que est gloria mea? ut Euangelium sine sumptu exponam . Hoc enim tantus et a Deo specialiter electus gentium  predicator egit, ut omnem radicitus occasionem auaritie predicatoribus abscinderet: quatenus nullus, qualibet cupiditate illectus, sed sola Christi caritate confortatus uerbum Dei predicaret, sicut ipse in Euangelio suis precipiens discipulis ait: Gratis accepistis, gratis date .

Si tanta instantia suaue Christi iugum et onus eius leue durissimo Saxonum populo predicaretur, quanta decimarum redditio, uel legalis pro paruissimis quibuslibet culpis edicti necessitas exigebatur, forte baptismatis sacramenta non abhorrerent. Sint tandem  aliquando doctores fidei apostolicis eruditi [suppl. exemplis]. Sint predicatores, non predatores. Confidant in illius pietate, qui ait: Nolite portare sacculum, aut peram , et cetera que sequuntur. Et de quo propheta inquit: Qui nunquam derelinquit sperantes in se .

Hec tue, uenerande amice, scripsi dilectioni, quatenus tuis proficiant admonitionibus, qui a te consilium audire desiderant. Sat enim hec omnia optime nouit dilectus meus Dauid, cui Deus et sapientiam dedit, et bonam uoluntatem: et plurimos conuertit populos ad caritatem Christi et laudem. Cui omnis bonitas et potentia ad benefaciendum sufficit. Nisi unum tantummodo [F. suppl. deficit?] propter tempora periculosa huius seculi, quod rariores habet  adiutores in opere Domini quam necesse sit. Nullus tamen in mundo meliores, ut credo, habet quam ille. Hos erudiat, admoneat et doceat, secundum sapientiam sibi a Deo datam. Et tu, fidelissime dispensator thesaurorum et serator consiliorum et adiutor deuotus, uiriliter fac uoluntatem illius. Esto in consilio suauis et in opere strenuus, pacificus in domo, prudens in legationibus, pius in pauperes et miseros, iustus in iudiciis, largus in eleemosynis; ut ex temporalibus diuitiis tuis eternas tibi merearis in celis.

Adhuc me dilectio dilecti mei Dauid, et sollicitudo salutis multorum, cogit tibi suadere, que utilia scio coram Deo et honesta coram seculo. Nam quidam  sacerdotes Christi, qui habent parochias et honores seculi, et gradus ministerii non uolunt habere: uidetur mihi melius, ut plenam habeant benedictionem et plenam mercedem apud Deum. Nunc uero alius laborat pro mercede perpetua, illi uero pro seculari honore. [b 1Kb] Priuati uero sunt, ut cum pace dicam. Potestatem ligandi et soluendi, quod clarissimum est in Ecclesia Christi donum, Christus dedit apostolis, et per eos successoribus suis. Nec non et Ecclesiis, que non habent pastores, periculosum est gregem Christi absque pastore diu manere. Intrant lupi rapaces, sed non est qui exigat eos. Sedet sola et uidua domina gentium et non est qui consoletur eam . Dicit et ipsa ueritas: Messis quidem multa, operarii autem pauci; rogate dominum  messis, ut mittat operarios in messem suam . Et ego tibi, carissime amice, messis quidem multa est in populo Christiano, sed non sunt in quibusdam locis messores. Tu uero roga dominum messis, id est, Dauid meum dilectum, ut mittat operarios in messem suam; quatenus illis dicat rogatus, sicut suus proprius protector et unicus, et amator Christus Deus dixit discipulis 52 suis: Ite, ecce ego mitto uos . Ipse est dominus uinee, mittat operarios in uineam suam et dicat: Ite et uos in uineam meam et quod iustum fuerit, accipietis pro  labore uinee mee . Ipse [F., ipsi] est potestas et dispensatio uinee Christi, id est Ecclesiarum Dei. Illius est laus et gloria, et merces eterna, ut bene ordinentur, et regantur, et pastores habeant, quantos inuenire possint [a 1Kb] , dignos et Deo placabiles. Ille est in hoc regno, qui omnes predicare potest, et de omnibus Ecclesiis mercedem habere et benedictionem in seculo, et eternam beatitudinem et beatam eternitatem cum Christo et sanctis eius.



[b 1Kb] EPISTOLA XLIII. AD CAROLUM MAGNUM.  Significat suum gaudium ob prosperitatem regis. Ad studia sua prouehenda petit ex Anglia libros suos afferri. Utilitates studii litterarii recenset: huic adolescentes palatii suadet addici.


Domino piissimo et prestantissimo et omni honore dignissimo Dauid regi Flaccus Albinus uere beatitudinis eternam in Christo salutem.

Dulcedo sancte dilectionis uestre omnibus horis, etiam et momentis, auiditatem pectoris mei abundanter reficit; et decoris uestri facies, quam sepius amabiliter considerare solebam, totas memorie mee uenas cum magna iucunditate desiderabiliter implet, et quasi multarum in corde diuitiarum species, uestre bonitatis nomen et aspectus reconditur. Ideo magna mihi est iucunditas, uestre dulcissime prosperitatis audire letitiam, ad quam etiam cognoscendam hunc [c 1Kb] puerulum, ut scitis, paruitatis mee  clientellum [Al., clientulum] direxi: quatenus in salute sublimitatis uestre, in gratiarum actionibus letus collaudem misericordiam Domini nostri Iesu Christi. Non solum ego ultimus seruulus Saluatoris nostri, congaudere debeo prosperitati et exaltationi clarissime potestatis uestre: sed tota sancta Dei Ecclesia unanimo caritatis concentu gratias agere Domino Deo omnipotenti debebit, qui tam pium, prudentem et iustum, his nouissimis mundi et periculosissimis temporibus populo Christiano perdonauit clementissimo munere rectorem atque defensorem: qui praua corrigere, et recta corroborare, et sancta sublimare omni intentione studeat, et nomen Domini Dei excelsi per multa terrarum spatia dilatare gaudeat, et catholice fidei lumen in extremis  mundi partibus incendere conetur. Hec est, o dulcissime Dauid, gloria, laus et merces tua in iudicio diei magni, et in perpetuo sanctorum consortio; ut diligentissime populum, excellentie uestre  a Deo commissum, corrigere studeas, et ignorantie tenebris diu animas obcecatas ad lumen uere fidei deducere coneris. Nunquam optimis uoluntatibus, uel bonis conatibus remuneratio diuina deerit: sed qui plus laborat in uoluntate Dei, plus mercedis recipiet in regno Dei. Tempus huius uite uelociter currit, fugit, et non reuertitur [Al., respicit]; 53 ineffabilis uero Dei pietas humano preuidebat generi breuiter laborare, et eternaliter coronari. Ideo pretiosa debent esse nobis tempora, ne perdamus per negligentiam quod per bone uite exercitium habere poterimus [Al., potuerimus] eternum. Nec tantum diligere aliquid poterimus in terra, quantum beata amabitur requies in celo: quam qui tunc habere concupiscat, bonis nunc operibus promereri  contendat. Omnibus itaque communiter regni celestis ianua patescit; sed illis intrare conceditur, qui cum multiplici bonitatis fructu ad eam uenire festinant.

Ego uero Flaccus uester secundum exhortationem et bonam uoluntatem uestram, aliis per tecta sancti Martini sanctarum mella Scripturarum ministrare satago; alios uetere antiquarum disciplinarum mero inebriare studeo; alios grammatice subtilitatis enutrire pomis incipiam; quosdam stellarum ordine, ceu picto cuiuslibet magne domus culmine, illuminare gestio. Plurima plurimis factus , ut plurimos ad profectum sancte Dei Ecclesie, et ad decorem imperialis regni uestri erudiam, ne sit uacua Dei omnipotentis in me gratia ,  nec uestre bonitatis largitio inanis. Sed ex parte desunt mihi seruulo uestro exquisitiores eruditionis scholastice libelli, quos habui in patria per bonam et deuotissimam [d 1Kb] magistri mei industriam, uel etiam mei ipsius qualemcunque sudorem. Ideo hec uestre excellentie dico, ne forte uestro placeat totius sapientie desiderantissimo consilio, ut aliquos ex pueris nostris remittam, qui excipiant inde nobis necessaria queque, et reuehant in Franciam flores Britannie: ut non sit tantummodo in Euborica hortus conclusus, sed in Turonica emissiones paradisi cum pomorum fructibus, ut ueniens Auster perflaret hortos Ligeri fluminis, et fluant aromata illius, et nouissime fiat, quod sequitur in Cantico, unde hoc assumpsi paradigma: ueniat dilectus meus in hortum suum, et comedat  fructum pomorum suorum. Et dicat adolescentulis suis: Comedite amici mei, bibite et inebriamini, karissimi. Ego dormio, et cor meum uigilat . uel illud exhortatiuum ad sapientiam discendam  Isaie prophete elogium: Omnes sitientes uenite ad aquas: et qui non habetis argentum, properate, emite, et comedite: uenite, emite, absque argento, et absque ulla commutatione uinum et lac .

Hec sunt que uestra nobilissima intentio non ignorat, quomodo per omnes sancte Scripture paginas exhortamur ad sapientiam discendam. Nil esse ad beatam uitam sublimius adipiscendam, nil ad exercitium iucundius, nil contra uitia fortius, nil in omni dignitate laudabilius; etiam et secundum philosophorum dicta nil ad regendum populum necessarius, nil ad componendam in optimos mores uitam melius, quam sapientie decus, et discipline laus et eruditionis efficacia. Unde et de laude illius sapientissimus exclamat [Al., explanat] Salomon: Melior  est sapientia cunctis pretiosissimis, et omne desiderabile ei non potest comparari. Hec est que humiles exaltat, que sublimes honorat. Per illam reges regnant, et legum conditores iusta decernunt. Per illam principes imperant et potentes decernunt iustitiam. Beati qui custodiunt uias eius, et beati qui uigilant ad fores illius quotidie . Ad hanc omni studio discendam et quotidiano exercitio possidendam exhortare, domne rex, iuuenes quosque in palatio excellentie uestre, quatenus in ea proficiant etate florida, ut ad honorem canitiem suam perducere digni habeantur, et per eam ad perpetuam ualeant peruenire beatitudinem. Ego uero, secundum modum ingenioli mei, apud seruos uestros in his partibus seminare sapientie grana segnes [Al., segnis] non ero,  memor illius sententie: Mane semina semen tuum, et uespere non cesset manus tua; quia nescis quid magis oriatur, hoc an illud. Et si utraque simul, melius est .

[a 1Kb] Mane [Al., Multa] florentibus per etatem studiis seminaui in Britannia. Nunc uero frigescente sanguine quasi uespere in Francia seminare non cesso. Utraque enim, Dei gratia donante, oriri optans. Mihi fracto corpore solatio est sententia sancti Hieronymi, qui ait in epistola  ad Nepotianum: »Omnes pene 54 uirtutes corporis mutantur in senibus, et crescente sola sapientia decrescunt cetera.« Et post paululum: »Senectus uero eorum qui adolescentiam  suam honestis artibus instruxerunt, et in lege Domini meditati sunt die ac nocte, etate fit doctior, usu tritior, processu temporis sapientior; et ueterum studiorum dulcissimos fructus metit.« In qua epistola, de sapientie laude, et ueterum studiis plura potest, cui placuerit, legere, et intelligere quantum ueteres in decore sapientie florere studuerunt. In hanc uestram Deo amabilem, et uite laudabilem semper proficere et gaudere agnoui diligentiam; et nobilitatem secularis prosapie maiore mentis nobilitate exornare. In qua Dominus noster iehsu Christus, qui est uirtus et sapientia Dei, te custodiat, et exaltet, et ad gloriam beate et perpetue uisionis sue peruenire faciat.



[b 1Kb] EPISTOLA XLIu. AD DAMeTAM FILIUM.  Prospera precatur eunti in hostem, et de amicorum dolet absentia.


Flaccus Albinus [c 1Kb] Flauio Damete filio carissimo salutem.

Tue congaudeo dilectioni, et prestate [prestite] fidei congratulor: quia semper ubique te fidelem inueni, et beneuolum erga me agnoui, sicut filium in patrem: nec aliter inueni, nisi ut uoluntas tua semper meam subsecuta est uoluntatem. Ideo tedium habet animus meus de absentia faciei tue: tamen in caritate cordis mei te semper presentem habeo, Deumque pro tua deprecor prosperitate, ut te mihi in gaudium, tibique ipsi in salutem longeuis conseruare dignetur temporibus. Sed ualde sollicitus sum  [d 1Kb] de itinere tue profectionis in hostem, quia plurima solent in talibus euenire pericula rebus. Tamen qui iustitiam habet eundi et pro Deo decertandi, fiduciam potest habere de auxilio illius, pro cuius amore tantum subire laborem non formidat. Tu uero [e 1Kb] iter tuum confessione confirmare, eleemosynis roborare, orationibus seruorum Dei undique munire memento: ut angelus Domini te inter omnia aduersa tueatur et comitetur, quatenus cum securitate uadas et cum pace reuertaris.

55 Ego pene, quasi orbatus filiis, remaneo domi. Dameta Saxoniam, Homerus Italiam, [f 1Kb] Candidus Britanniam recessit, Martinus [g 1Kb] in uicos apud S. Iodocum  infirmus remansit, pro cuius sanitate, ut Dei depreceris clementiam, obnixe flagito. De Mopso, qui apud S. Martinum, sicut audisti, infirmatus est, nichil aliud audiui certum; nec te abeunte, missos illius uidi. Sed pene tristitia totus absorptus fui in [a 1Kb] filia mea, que tres dies pene desperata fuit; sed modo, donante diuina misericordia, per preces seruorum Dei et eleemosynarum largitatem bene consolati sumus in ea, quia bene recuperata est. Ecce qualibus pater tuus agitatus est fluctibus! Tu, fili carissime, cum tue reuerentie commilitonibus pro eo intercedere satage, quatenus spiritus consolationis hos eius animi motus tranquilla pace componere dignetur; et Dauid dilectum suum, et uos omnes uictores cum gaudio reducat in patriam.  Aeterne patrie ciuem te faciat diuina clementia, dilectissime fili.



[b 1Kb] EPISTOLA XLu. [c 1Kb] AD RICULFUM ARCHIEPISCOPUM MAGENSIS CIuITATIS COGNOMENTO DAMeTAM. De absentia amicorum tristatur; et ad eternorum amorem hortatur.

Probatissimo amico Damete Albinus salutem.

Nimium mihi longum uidetur tempus, quod tue dilectionis faciem non uidi, uerba non audiui. Et tantum ex presentia tui gaudebat animus, quantum [d 1Kb] in absentia contristatur. Quid faciet mens, nisi lugeat, dum paucos habet amicos? Proh dolor! sed illi semper   absentes. Tamen quod ualeo faciam, te memorans apud Dominum, tibi prospera semper illius concedere clementiam deprecans, cuius dilectione tuum semper impleatur pectus. He sunt uere diuitie, que nunquam decipiunt habentem, 56 nec in ipsa morte amittuntur, sed plus abundant, dum cernitur quod amatur. Inter temporalia et eterna hoc interest [quod temporale] aliquid plus diligitur antequam habeatur, uilescit autem cum aduenerit. Aeternum autem ardentius diligitur adeptum quam desideratum. Ideo plus amemus eterna quam temporalia, ut in eternitate beate et feliciter uiuere mereamur. ualeto in secula.



[e 1Kb] EPISTOLA XLuI. AD DAMeTAM. Gratias agit pro dono; hortatur ad iustitiam cuique faciendam; atque amici suspirat aduentum.


[f 1Kb] Flauio Damete uiro clarissimo plurimam Albinus perpetue pacis salutem.

De uestra ualde gaudeo prosperitate, et de munere caritatis uestre multum gauisus sum, tot agens gratias quot dentes in dono numeraui. [g 1Kb] Mirum animal, duo habens capita et dentes LX, non elephantine magnitudinis, sed eburnee pulchritudinis. Nec ego huius bestie territus horrore, sed delectatus aspectu. Nec me frendentibus illa morderet dentibus  timui, sed blanda adulatione capitis mei placare capillos adrisi. Nec ferocitatem in dentibus intellexi, sed caritatem in mittente dilexi, quam semper fideliter in illo probaui. Sed quantum gaudeo in amoris dulcedine, tantum doleo [h 1Kb] in absentie longinquitate. Noluissem tanto tempore ab inuicem separari, quos eiusdem caritatis dulcissima colligant uincula. Quid faciam, nisi lacrymis sequar amicum, donc reueniat, quem animus optat habere presentem.

O fili carissime! inter occupationes seculi non obliuiscare tui; sed dum corpus epulis pascitur, anima eleemosynis reficiatur. Et dum fatigata ex itinere membra quiete refocillantur, mens in Deo orationibus roboretur: et in diuersarum auditu causarum iustitia semper resonet in ore, et ex intimo cordis  affectu miserorum procedat [Al., proueniat] consolatio, et spes equitatis non fallat aduenientes, nec pietatis desint suffragia confugientibus ad uos, quia pietas in pauperes gesta eterna remuneratur beatitudine. Hec, fili mi, faciens floreas in omni uirtutum decore, et te, quocunque uadas, diuina comitetur protectio, euntemque ubique deducat prospere, ac redeuntem cum omni prosperitate citius reducat ad nos, ut gaudeat amor patris in filio, et laudetur Deus ubique, qui suos famulos sibimet inuicem presentabit ouantes. uigeas, ualeas, et floreas, dulcissime Dameta.



[a 1Kb] EPISTOLA XLuII. AD [b 1Kb] OFFAM REGEM MERCIORUM.  Nuntiat Carolum genti Northanumbrorum iratum ob necem regis Ethelredi.


Sciat ueneranda dilectio uestra quod domnus rex Carolus amabiliter et fideliter sepe locutus est mecum de uobis, et in eo habetis fidelissimum amicum. Ideo et uestre dilectioni digna dirigit munera et per episcopales sedes regni uestri. Similiter Ethelredo regi et ad suas episcoporum sedes [c 1Kb] dona direxit. Sed heu! proh dolor! donis datis et epistolis in manus missorum, superuenit tristis legatio per missos, qui de Scotia per uos reuersi sunt, de infidelitate gentis et [d 1Kb] nece regis. Ita Carolus, retracta donorum largitate, in tantum iratus est contra gentem illam, ut ait, perfidam  et peruersam, et homicidam dominorum suorum, peiorem eam paganis existimans: et nisi ego intercessor essem pro ea, quidquid eis boni abstrahere potuisset et mali machinari, iam fecisset.



[e 1Kb] EPISTOLA XLuIII. AD OFFAM REGEM MERCIORUM. In patriam  reuerti uolens retrahitur ob periuria et uastationem gentis.

Ego paratus eram cum muneribus Caroli regis ad uos uenire, et ad patriam reuerti; sed melius mihi uisum est propter pacem gentis mee in peregrinatione remanere, nesciens quid fecissem inter eos, inter quos nullus securus esse, uel in salubri consilio proficere potest. Ecce [f 1Kb] loca sancta a paganis uastata, altaria periuriis fedata, monasteria adulteriis uiolata,  terra sanguine dominorum et principum fedata.



[g 1Kb] EPISTOLA XLIX. AD [h 1Kb] OFFAM REGEM MERCIORUM.  Discipulum ad petitionem regis in Angliam remittit, qui ibi in scholis doceat. Hortatur ad regias uirtutes.

Domino excellentissimo Offano regi, humilis leuita Alcuinus salutem.

 Fideliter uoluntati tue semper placere cupiens, hunc meum carissimum filium ad uos remisi sicut petisti, deprecans ut eum honorifice habeatis, donec ad uos, uolente Deo, ueniam: nec eum sinite otiosum uagare, nec ebrietati seruire; sed preuidete ei discipulos, et precipientes precipite, ut diligenter doceat. Scio quod bene dicit, et utinam bene proficiat! quia discipulorum meorum profectus, merces est mihi apud Deum. Et ualde mihi placet, quod tantam habetis intentionem lectionis, ut lumen sapientie luceat in regno uestro, quod multis modo exstinguitur in locis. uos estis decus Britannie, tuba predicationis, gladius contra hostes, scutum contra inimicos. Habete Deum semper ante oculos, facite iustitiam, amate misericordiam: quia qui ignoscit,  ignoscitur ei . Discite diligere mandata Dei Christi, ut benedictio illius in omni bonitate et prosperitate uos uestrosque nepotes consequatur in eternum. Diuina te tuumque regnum celesti bene dictione comitetur gratia, domine excellentissime.



59 [i 1Kb] EPISTOLA L. AD ECGFRIDUM REGEM MERCIORUM. Exhortatur ad uirtutem.

Nobilissimo iuueni [i 1Kb] Ecgfrido humilis leuita Alcuinus salutem.

Quia sciebam te bone indolis et summe nobilitatis adolescentem exhortatorias presumpsi tibi dirigere litteras. Non quod tibi aliquid desit a sapientissimis et optimis parentibus admonitionis necessarie, quorum honestatis exempla populo predicamenta sunt  salutis; sed ut mee dilectionis in te ostenderem fidelitatem, cupiens te proficere in Deo, uirtutumque floribus ornari, et cunctis Anglorum populis prodesse in prosperitate. Ecce quam nobilissimis natus es parentibus, quam magna enutritus cura. Noli moribus esse degener, qui natiuitate generosus existis. Disce diligenter illorum exempla, a patre auctoritatem, [k 1Kb] a  matre pietatem. Ab illo regere populum per iustitiam, ab ista compati miseris per misericordiam; ab utroque Christiane religionis deuotionem, orationum instantiam, eleemosynarum largitatem, et totius uite sobrietatem. Tu baculus senectutis illorum esto, humiliter illorum obediens preceptis; quatenus illorum te benedictio consequatur in eternum. Nam iuxta Salomonem, benedictio parentum filios exaltat , Item idem ait: Filius sapiens gloria est patris . Noli luxurie subditus esse, sed Deo: quia castum corpus et animam uitiis non maculatam Spiritus inhabitat sanctus. Non decet te rusticum esse moribus, uel uerbis lasciuiosum, qui natus es in solio regni. Temperantia et honestas uite te amabilem et laudabilem cunctis efficiet populis. Incipe  bona promereri conuersatione, Deum ubique habere protectorem. Ex illius enim misericordia tua consistit prosperitas. Si illum toto corde amaueris, et illius tota intentione teipsum subdideris uoluntati, exaltabit te in regno presenti, et in futuro gloriam tibi concedet sempiternam. Diuina te in omni bonitate pietas florere faciat, fili carissime!



[a 1Kb] EPISTOLA LI. AD MONACHOS uEDASTINOS.  uersus et missas aliquot mittit; illorum se orationibus commendat, et ad uirtutes religiosas hortatur.

Charissimis in Christo fratribus humilis leuita Albinus salutem.

Sicut domini abbatis, uestraque suauissima caritas  demandauit, [b 1Kb] uersus per singulos titulos ecclesiarum et altaria singula dictauimus, et utinam tam rationabiliter quam libenter; quia uestre sanctitatis iussio compellit citato dictare sermone; tamen uestra pietas defendat, que nostra humilitas obedienter exarauit. [c 1Kb] Missas quoque aliquas de nostro tuli Missale ad 60 quotidiana et ecclesiastice consuetudinis officia. Primo in honore summe Trinitatis, deinde ad sanctorum intercessiones deprecandas, etiam et angelorum suffragia postulanda, que multum necessaria sunt in hac peregrinatione laborantibus. Postea sancte Dei genitricis semperque uirginis Marie missam superaddidimus per dies aliquot, si cui placuerit, decantandam; nec non et sancti uedasti Patris uestri et [d 1Kb] protectoris nostri dictauimus missam, quatenus  illius familiaris aduocatio sempiternum suis famulantibus afferret solatium. Pro peccatis quoque et eleemosynam facientibus adiunximus orationes, quatenus si quis uel pro suis negligentiis uel pro aliorum benefactis  offerre uoluisset, haberet conuenientes intercessiones sue uoluntati. Arbitror uos melius hec omnia uel in sacramentis uestris conscripta, uel in consuetudine quotidiana habere. Tamen ne inobediens uestre essem dilectioni, scripsi, quod nos in consuetudine habemus, et uobis proficuum esse putaui, obsecrans ut mei nominis memoriam habeatis, uel inter has, uel inter alias uestre sanctitatis intercessiones. Ut uere fateor, multam habeo fiduciam in uestris sanctis orationibus ad promerendam misericordiam Domini nostri Iesu Christi, qui uos custodiat et in omni bonitate proficere faciat, et orationes uestras exaudire dignetur uel pro uiuorum salute, uel pro morientium profectu. uos uero, uiri fratres! in unitate caritatis firmiter permanete, et in humilitatis obedientia  solerter assistite. Iste est honor uester coram hominibus; ista est uia uestra ad regnum Dei. In his enim mercedem a Deo sperare debetis; ad hos enim sanctissimos tramites, seniores qui sunt, iuniores deducant. Corripite eos in spiritu mansuetudinis, et bona illis prebete exempla, ut uestris sanctissimis uestigiis inherentes uitam uobiscum in Christo sempiternam habere mereantur. Seculum quod spreuistis, nolite querere, sepius cum Propheta decantantes: Inclina cor meum in testimonia tua, et non in auaritiam . Radix enim omnium malorum cupiditas est. Melius est enim Deum habere in corde, quam nummos in sacculo. Lectionis sacre studia inter labores obedientie uestre diligentissime exercete, ita ut uel opus, uel libellus in manibus  semper uideatur uestris, quia in libris sanctis Deus loquitur ad hominem, et in orationibus suis homo loquitur ad Deum. Quid dulcius debet esse quam Deum audire loquentem? In his enim et solatia peccator, et gaudia benefactor inueniet. Sicut lux letificat oculos, ita lectio corda. Custodiam oris diligenter obseruate: uerba que ad edificationem audientibus faciant semper proferte, quia aliorum salus uestra est retributio. Laus Domini semper sonet in ore uestro dicente Propheta: Benedicam Dominum in omni tempore, semper laus in eius in ore meo . Et iterum: Sacrificium laudis honorificabit, illic iter, quo ostendam illi salutare Dei . Necdum mihi, karissimi fratres, occurrit tempus dictandi [e 1Kb] homiliarem admonitionem, sed  uita comite, Spiritu sancto inspirante, non ero immemor petitionis uestre et promissionis mee. Diuina uos clementia in omni bonitate florere et proficere faciat, fratres karissimi. Amen [f 1Kb] !



61 [a 1Kb] EPISTOLA LII. AD FRATRES IN ECCLESIA SANCTI LIUDGARII EPISCOPI.  Excusat se, quod ad ipsos non uenerit; hortatur ad uirtutes monachis conuenientes.


uenerabilibus in Christo Fratribus [b 1Kb] in Ecclesia sancti Liudgarii episcopi seruientibus, Alcuinus deuotus uestri profectus in Christo salutem.

Desiderabilem uestre beatitudinis salutationem, quam mee paruitatis auribus fidelis frater Odilleoz attulit, gratiosissimo suscepi animo, ualde desiderans in uestre sanctitatis orationibus, in huius procellose uite nauigio adiuuari, quatenus piissima Saluatoris nostri gubernatione ad portum perpetue quietis, uobis intercedentibus, peruenire merear. [c 1Kb] Quod ad uos  non ueniebam, non alicuius  despectionis causa feci; sed ne scandalum religioni [Al., regioni] uestre mee inordinate conuersationis uita generaret; cupiens edificare, non destruere ; congregare, non spargere. Nulla est ouibus Christi maior damnatio, quam pastor errabundus et seductor. Qui per deuia orbitat, quomodo sequens uiator uiam incedit regiam? Nonne hastile aciem lancee sequitur in ictu?

uos uero, fratres karissimi, totis uiribus sanctorum Patrum sequimini exempla, illorumque unanimiter obedientie pedibus [Edit., precibus] intrate uestigia. Charitas, obedientia, et humilitas monachis celi ianuas aperient. Non illa caritas, que in [d 1Kb] pleno potatur calice, sed illa que in pectore sine simulatione  uersatur fraterno: non sua querens, sed que alterius sunt ; omnibus prodesse non sibi placuisse querens. Non illa humilitas tantum que in capitis inclinatione foris ostenditur, sed illa que in cordis consideratione ante conspectum summi iudicis omnibus se inferiorem esse iudicat. Quid de obedientia loquor [Mab., loquar], dum tota monachorum uita in simplicitate consistit obedientie? Pater uero et pastor Deo rationem reddet quid iubeat  et quibus ante eos uiuat exemplis. Sicut et filii, et grex, qua deuotione paternis obtemperant iussis, omnium iudici rationem reddituri erunt.

Igitur pacem et concordiam ex intimo cordis affectu inter uos habete. Quia nichil sine pace Deo placet, nec munus ad aram. Unusquisque alium, iuxta Apostolum, honore preueniat . Seniores in spiritu mansuetudinis, quasi filios admoneant adolescentes . Sed et illi Patrum precepta, quasi diuinitus dicta, cum omni humilitate perficiant: seruantes in timore Dei proprii castitatem corporis, ut Spiritus sanctus habitare dignetur in eis, dicente Apostolo: Templum Dei sanctum est, quod estis uos . Et in sanctarum Scripturarum lectione studiosi estote, ut possitis alterutrum  edificare et consolari: quia qui non uult in iuuentute discere, in senectute scire non poterit. Et sicut seculi auarus quotidie sibi diuitias augere studet, sic seruus Dei sapientie gazas in sui pectoris saccos quotidie congregare studeat, ut sit scriba in Ecclesia Dei doctus, proferens de thesauro cordis noua et uetera conseruis suis celestis scientie dona , quatenus iuxta Danielis prophetiam erudiens multos, sicut firmamentum stellis ornatum in perpetua fulgeat beatitudine .

Non me, obsecro, presumptuosum estimate, fratres, pro huius admonitionis chartula. Sed quod caritatis lingua dictaui, uos humilitatis perlegite oculis, meamque fragilitatem orationum auxilio uestrarum roborate, ut Dei donante clementia peccatorum  meorum merear accipere ueniam, ac uobiscum desiderabilem audire uocem: uenite benedicti Patris mei, percipite regnum, quod uobis paratum est ab origine mundi .



EPISTOLA LIII. [e 2Kb] AD FRATRES CORBEIENSES. Laudat illorum bonam conuersationem a se olim expertam. Commendat se illorum orationibus, et hortatatur ad uirtutis studium.

Sanctissimis in Christo fratribus, sub protectione  beati Leodegari episcopi Deo seruientibus, Alcuinus salutem.

Olim [a 2Kb] magistri mei uestigia secutus uestre congregationis laudabilem conuersationem uidebam et amabam, meque ipsum inter uos esse desiderabam, quasi unus ex uobis. Unde deprecor, karissimi fratres! uestram piissimam dilectionem, ut dignemini me in sanctis orationibus uestris fratrem habere, quasi unum ex uobis, ut uestre sanctitatis intercessione peccatorum meorum merear a Deo Iesu indulgentiam accipere, qui est salus et beatitudo omnium in se sperantium; quem uos in sancta religione regularis uite semper honorate, et amate, quatenus dignam in uobis, sicut certissime credimus, mansionem sibi inueniat. Quid illi congregationi prosperitatis  deesse poterit, ubi ille est in medio, qui ait: Ubi sunt duo uel tres congregati in nomine meo, ibi sum in medio eorum .

Pacem semper habete ueram in caritate sancta; et obedientiam sine murmuratione, et humilitatem sine simulatione, que sunt maxime monachice uite uirtutes, et Spiritui sancto amabiles ad habitandum in eis: atque erudite pueros et adolescentulos uestros, cum omni diligentia, in castitate et sanctitate, et disciplina ecclesiastica, ut digni habeantur uestrum post uos tenere locum, et pro uobis sanctis orationibus, Deoque acceptabilibus assidua consuetudine intercedere.

Dominus Deus qui uos in ouile sanctitatis congregauit, ipse numerum uestrum augere dignetur, et a  dextris sibi in die iudicii stare concedat, ad audiendam amabilem sententiam, qua dicturus erit sanctis suis: uenite benedicti Patris mei, percipite regnum, quod uobis paratum est ab origine mundi .



[b 1Kb] EPISTOLA LIu. AD DILECTISSIMOS AMICOS EBORACENSES.  Hortatur, ut in electione episcopi simoniacam labem euitent.

Dilectissimis amicis salutem.

 Rogo uos per caritatis fidem, ut fideliter et sapienter in electione pontificis faciatis, si necesse sit, electionem fieri [c 1Kb] antequam ueniam. Iterum iterumque obtestor uos per nomen Domini nostri Iesu Christi, ut nullatenus aliquem sinatis per simoniacam heresim episcopatum acquirere, quia omnino perditio gentis est, si fiet. Et est heresis pessima, simoniaca uidelicet, quam sanctus Petrus eterno anathemate damnauit . Qui uendit episcopatum, aurum accipiet, sed et regnum Dei perdet.

Hucusque sancta Eboracensis ecclesia in electione sua inuiolata permansit. uidete ne in diebus uestris maculetur. Si illa, quod absit, auctoritatem amittit ecclesiasticam, timeo ne uos regnum amittatis eternum.  Iudas uendidit sponsum, id est, Christum. Qui autem uendit sponsam, id est, Ecclesiam, eiusdem criminis reus est: quia Christus et Ecclesia unum corpus sunt, Apostolo teste . uenditor uero necesse est extra Ecclesiam sit; at qui extra Ecclesiam est, ubi erit, nisi cum diabolo in eterna perditione? Nolite metuere ueritatem uobis dicentem audisse. Hoc enim quod dico, libri Spiritu sancto prolati testantur. Opto enim uos immaculatos in conspectu Dei esse, et in hoc seculo feliciter regnare, et in perpetuo gaudere cum Christo. uiuite et ualete felices in Christo.



63 [d 1Kb] EPISTOLA Lu. AD QUEMDAM.  Rogat ut ecclesiam, dum nouus episcopus eligendus est, ab omni uiolentia defendat, diesque eternos in mente habeat.


Domino omnium dilectissimo eternam in Christo salutem.

Audiens ab [e 1Kb] Eanbaldo famulo uestro optate prosperitatis uestre sospitatem, ualde me gauisum fateor; quia caritas et fides que olim in pectore nostro habitare cepit, nunquam recedere poterit. Et quanto plus tempus remunerationis appropinquat,  tanto magis obseruare debebit: ut qui prius transierit a seculo, amicum sibi sentiat reliquisse in seculo. Me uero filium tuum febrium acerbitas et [a 1Kb] regis tardatio in Saxonia retinuit, ut ad uos uenire non potuerim, sicut desideraui. Concedat mihi clementia diuina faciem tuam in letitia uidere, antequam moriar. Opto et obsecro, ut in ea te honoris dignitate, si fieri possit, inueniam, in qua te pergens uidebam. Tamen, si aliud aliquid tuo placeat animo, rogo ut nullam uiolentiam super ecclesiam Christi fieri ullatenus permittas; sed fratres [b 1Kb] libera electione in timore Dei summi, optimum Deo donante eligant. Quia in sanctis canonibus terribile anathema legitur super omnes, qui uiolentiam aliquam inferunt super ecclesiam Christi. Scito te  semper dilexisse familiam nostram, et plurima illis bona fecisse. Sed nunc maxime indigemus, ut bene illis agamus; ut ubi nobis requies erit eterna, ibi sint quoque intercessores perpetui pro nobis.

[c 1Kb] Tempus est nunc nobis preuidere dies eternos, et cum omni modestia et integritate, et eleemosynarum largitate, uiam nobis preparare ad celos. Omnis gloria transitoria est et quasi umbra recedet . Ideo ad eternam bonis operibus properemus gloriam. Omnes seculi uitemus uanitates, ut ad beatitudines celestes peruenire mereamur. Dies huius uite, qui nobis restare uidentur, uiuamus Deo, ut post hanc illius consequamur misericordiam. Diuina tibi clementia huius uite dies felices concedat, et eternam cum sanctis suis tribuere  gloriam dignetur, domine pater dilectissime.



[d 1Kb] EPISTOLA LuI. AD EANBALDUM EPISCOPUM.  Gratulatur adeptam dignitatem; hortatur ad curam pastoralem, et bene omnia ordinanda; se uero memorie et orationibus commendat.

Dilectissimo in Christo filio [e 2Kb] Eanbaldo archiepiscopo deuotus per omnia pater Albinus salutem.

[Laus et gloria Domino Deo omnipotenti, qui dies meos in prosperitate bona conseruauit, ut in  filii mei karissimi exaltatione gauderem, et aliquem ego ultimus Ecclesie uernaculus, eius donante gratia qui est omnium bonorum largitor, erudirem ex filiis meis qui dignus haberetur 64 dispensator esse mysteriorum Christi , et laborare uice mea in Ecclesia, ubi ego nutritus et eruditus fueram, et preesse thesauris sapientie, in quibus me magister meus dilectus [f 1Kb] Helbrechtus archiepiscopus [g 1Kb] heredem reliquit. Nunc uero mihi omni intentione precanda est diuina clementia, ut mihi superstes sit in hac uita, qui mihi solatio semper fuit in sua obedientia: non quod mortem meam optare uelim, sed ut uita illius prolongetur. Non enim filii patribus, sed patres filiis hereditare debent].

Ecce, carissime fili! omnia per Deum habes, que  sperare potuit homo, etiam et plus quam nostra paruitas [Al., prauitas] sperare auderet. Modo uero uiriliter fac et fortiter. Opus Domini quod habes in manibus perfice ad mercedem anime nostre et ad salutem multarum animarum. Non cesset lingua tua in predicando, non pes tuus in circueundo gregem tibi commissum, non manus tua a laborando, ut eleemosyne fiant, et sancta Dei ubique exaltetur Ecclesia. Esto forma salutis omnium. In te sit exemplum conuersationis sanctissime , in te sit solatium miserorum, in te confortatio dubitantium, in te discipline rigor. In te ueritatis fiducia, in te totius bonitatis spes. Non te seculi pompa exaltet, non ciborum luxus eneruet, non uestimentorum uanitas emolliat, non adulantium lingue  decipiant, non detrahentium aduersitas conturbet, non tristia frangant, non leta eleuent. Non sis arundo uento agitata , non flos aura tempestatis decidens , non paries ruinosus , non domus super arenam posim , sed templum esto Dei uiui super firmam petram constructum, cuius ipse sit Spiritus Paraclytus inhabitator. Quanti putas possunt esse tibi dies? Finge in animo quasi quinquaginta annos: et ecce hec finem habent. Nec ad hoc peruenire putandum est. Infirmitas corporis tui te  fortem faciat in anima, et cum Apostolo: Quando infirmor, tunc fortior sum . Castigatio corporis profectus sit anime. Mitem te et humilem ad meliores ostende, durum et rigidum ad superbos, omnibus omnia factus, ut omnes lucrare posses . Habeas in manibus tuis mel et absinthium, quidquid cui placeat, edat ex illis. Cui de pia predicatione uesci libeat, accipiat mel; qui dura inuectione indigeat, bibat ex absinthio, ita tamen, ut liceat ei mel uenie sperare, si rosea confusio penitentie precedat.

Omnia uestra honeste cum ordine fiant . Tempus statuatur lectioni, et [oratio] suas habeat horas, et missarum solemnia proprio tempore conueniant. Qui diem sapit, Domino sapit . Sit modesta in conuiuiis letitia; sit casta in ieiuniis letitia; lauetur penitentia facies: ungatur oleo misericordie caput, ut omnia acceptabilia fiant Domino Deo, qui te elegit sibi sacerdotem. Omnis namque pontifex ab hominibus assumptus pro hominibus constituitur in his, que sunt ad Deum . Aaron stabat cum turribulo dignitatis sue inter uiuos ac mortuos, ut ira Dei non ardesceret plus in populo . Sacerdos uero Dei [uerbi] et uoluntatis illius predicator debet esse in populum, et intercessor ad Deum pro populo, quasi mediator inter Deum et homines. Qui sublimem ascendit locum, cauere debet ne cadat, quia ruina altioris loci periculosior esse dignoscitur. Qui stat, uideat ne cadat. . Qui iacet, contendat, ut resurgat: et qui currit, caueat ne offendat, ne brauium illius alter accipiat. Omnes quidem stare nos oportet ante tribunal Christi ut referat unusquisque, quidquid in corpore gessit . Tunc non erit tempus oleum emendi, ideo ante preuideamus; nec tunc uacua uasa habeamus . Sint modo lumbi precincti et lucerne ardentes in manibus predicatoris , ut tunc fulgeat sicut sol in regno Patris sui, et pro multiplicatione pecunie sibi commisse laudetur a Domino suo, et honoretur eterna gloria. Noli Dominum te putare seculi, sed dispensatorem; non te numerus propinquorum auarum faciat, quasi illis in hereditatem congregare debeas. Non deerit occasio congregandi,  si cupiditatis, que est omnium radix malorum, [fomes] inardescit. Nullus heres melior est Christo: nemo tui thesauri fidelior custos est. Nam manus pauperis 65 gazophylacium est Christi. Quod ex tuis obtutibus illi commendare placeat, hoc per manus miserorum mitte. Duplex fiat eleemosyna  tua, una in saluandis animabus, altera in adiuuandis corporibus egentium. Ideo presbyteri duplici honore, iuxta Apostolum, digni habendi sunt, quia duplici probantur fungi ministerio . Hilarem datorem diligit Deus ; et qui seminat in benedictione, de benedictionibus metet, et qui plus laborat, plus mercedis accipiet. Sint tui socii honestis moribus ornati, non uestimentorum uanitate notabiles, sed morum dignitate laudabiles. Gloria patris, filius sapiens. Non sint ebrietatis sectatores, sed sobrietatis amatores, ut ex illorum bonis exemplis edificentur plurimi. Non inaniloquium uel scurrilitas, sed sancta ex ore eorum audiatur psalmodia. Non per campos discurrentes uulpes agitando declament, sed tecum [a 1Kb] equitando [Cod.  Sal., equando], psalmos dulci modulamine decantent. Nunquam sacre benedictionis pallio induaris absque diaconorum astantium ministerio. Habeas et subdiaconos, ceterosque ordinatim gradus Ecclesie, quatenus septiformis in donis sancti Spiritus Ecclesia septiformi ecclesiasticorum graduum distinctione fulgeat. Habeat unusquisque gradus dignitatis sue locum et uestimentum; et si in conuiuiis ordo seniorum et dignitatum seruandus est, quanto magis in Ecclesia Christi? Sit clerus in habitu honestatis, et uultu constantie; et in uoce moderata cantantes, magis Deo placere nitentes quam hominibus . Exaltatio immoderata uocis iactantie signum est: sed omnia in humilitate et honeste fiant, et non despiciant [b 1Kb] Romanos  discere ordines, quatenus caput Ecclesiarum Christi, secundum facultatem uirium imitantes benedictionem a beato Petro principe apostolorum, quem Dominus noster iehsu Christus caput electi sibi gregis statuit, habere mereantur eternam. Sicut apis sapientissima omnia, que honestatis sunt, discendo probate, et que optima esse uidentur, eligendo retinete. Preuideat sancta solertia tua [c 1Kb] magistros pueris, clero [Baluz., clerici] segregentur, separati more illorum, qui libros legant, qui cantilene inseruiant, qui scribendi studio deputentur. Habeas et singulis his ordinibus magistros suos, ne uacantes [Al., uagantes] otio uagi discurrant per loca, et inanes exerceant ludos, uel aliis mancipentur ineptiis. Hec omnia et solertissima, fili carissime!  tua consideret prouidentia, quatenus in sede principali gentis nostre totius bonitatis et eruditionis fons inueniatur, et ex eo sitiens uiator uel ecclesiastice discipline amator, quidquid desiderat anima sua, haurire ualeat. [Habetis me deuotissimum in his omnibus, licet in peregrinis habitantem, adiutorem].  Consideret quoque tua diligentissima in eleemosynis [pietas] ubi [a 1Kb] xenodochia, id est, hospitalia fieri iubeas, in quibus sit quotidiana pauperum et peregrinorum susceptio, [et ex nostris substantiis habeant solatia.

Ecce ego duplici fatigatus molestia, id est, senectute et infirmitate: et forte appropinquat dies metuendus, quo conteratur hydria supra fontem, et recurrat uitta aurea . Reuertatur puluis in terram suam, spiritus ad Deum qui dedit illum , et ualde timidus pauesco, quo examinet, tunc iudicandus sit. Tu, fili fidelissime! labora pro anima Patris tui, siue nunc in hoc puluere mortis; siue tunc in iudicium properantis, ut requiem habeat et etiam ueniam peccatorum suorum, ut macule,  que adheserunt illi ex hac lutulenta habitatione corpusculi, fraterna intercessione abluantur. Sed et post hanc conscriptionem anime mee etiam omnes filios meos, fratres et amicos, siue qui mecum sunt in peregrinatione, siue qui tecum uersare uidentur in patria, tue commendo diligentissime fidelitati, ut habeas illos quasi proprios, et non extraneos. Ad te respiciant omnes, in te gaudeant, in te consolationem habeant, te honorent quasi patrem; tu illos ama quasi filios, ut sit una pax omnium et concordia in caritate Christi, qui uos omnes in sua magna pietate et misericordia celesti benedictione abundare faciat, protegat, regat, atque gubernet, et in omni bonitate proficere faciat ad augmentum mentis mee, et profectum salutis uestre, ad exaltationem multorum,  quatenus plurimi uestris 66 bonis exemplis erudiantur, atque ad uitam uobiscum mereantur uenire sempiternam.

Hec, rogo, chartula melius scribatur, et tecum pergat, tecum maneat, et sepius uice lingue paterne tecum loquatur, fili mi! fili carissime! et fili in Christo desiderantissime. Omnipotens Deus in sua magna pietate uos ad exaltationem sancte sue Ecclesie multis feliciter annis in hac presenti uita proficere faciat, et in futura gloriam tibi eternam concedere dignetur].



[b 1Kb] EPISTOLA LuII. [c 1Kb] AETHELREDO EPISCOPO, NE GREGEM DESERAT.  Consolatur in persecutione ac tribulatione; et ad uirilem perseuerantiam, ne ab ouibus fugiat, hortatur.


Acceptis litteris tuis, frater sancte! letus de salute tua, sed tristis de tribulatione et persecutionibus, quas te pati a gente tua in illis tuis apicibus agnoui. Attamen beatos esse, Domino dicente, legimus, qui persecutionem patiuntur propter iustitiam, quoniam ipsorum est regnum celorum . Quapropter suadeo tibi, frater uenerande! ut uiriliter in fide integra et deuotione infatigabili, pro commissis tibi a Christo ouibus certare non cesses, ne mercenarius fugiens, et non pastor firmus ab ipso Domino et  pastore omnium deputeris .

67 Aspice in eum, qui pro ouibus suis animam suam posuit , qui omnibus generaliter precipiens dixit: Qui uult uenire post me, abneget semetipsum, et tollat crucem suam et sequatur me . Cui gregem Christi abiturus relinquis? Nec hec dico quasi me excusando ad benefaciendum seruis Dei, sed magis te adhortando, ut bona, que incepisti facere, ad finem eterne salutis perducas. Qui perseuerauerit usque in finem, hic saluus erit . Idcirco [d 1Kb] scripsi ad Offanum regem ut te adiuuaret, et defenderet sanctam Ecclesiam secundum suam possibilitatem [Al., potestatem]: quatenus tibi liceat Deo seruire, et talentum tuum multiplicare in loco, ubi accepisti eum; et  mercedem exspectare perpetue beatitudinis, dicente Domino tuo: Euge serue bone et fidelis .



EPISTOLA LuIII. Consolatoria ad matrem de morte filii. 

[e 1Kb] Charissime in Christo matri, fidelis in caritate filius Alcuinus diaconus salutem.

Multi sunt in prosperitate amici, in aduersitate rari; et eo cariores quo rariores; et cum seculo mutantur mentes. Quidam in felicitate alterius hilarescunt, infelicitatis tempestatem refugiunt [Ms., refugit]. Nam sicut lux et tenebre uariantur uices suas, ita huius uite prosperitas et aduersitas uariabiles  sunt. Sed forti animo toleranda sunt tristia que accidunt [Ms., tristitia que accedunt], et moderata letitia suscipienda que hilarescunt. Ideo mater modesta et pia in filii morte non multum lugere debet: magis seipsam preparare debet dignis meritis, ut ad illam perueniat uitam, ubi nemo timetur inimicus, nemo deseritur amicus. Habet bona mater Christum consolatorem pro filio, qui nunquam derelinquit sperantes in se. Melius gaudere in uiuente, quam dolere in moriente [Ms., uiuentem, morientem]. Cur plangimus quod immutare non possumus? Mortuus ad uitam presentem reuocari non ualet; uiuus ad mortuum peruenire poterit. Corpus quod tanta cura colimus, postmodum uermium esca erit. Anima itaque meritorum qualitate uel gaudebit, uel contristatur;  et qualem sibi in paucis his diebus preparabit habitationem, talem eternis recipiet temporibus. Quapropter singulis momentis laborandum est pro requie anime, ut dum semper uiuere debet, et semper beate et feliciter uiuat. Habeto me, obsecro, mater dulcissima, licet indignum [Ms., indigno] pro carnali filio spiritalem filium, non minore fide te diligentem, quamuis minore dignitate uigentem: nec de longinquitate uel uilitate faciei mee contristeris, dum mea tecum [cum] consolatione sancti Spiritus caritas fideliter manet; et quod in me optimum est, id est fides non ficta et caritas indeficiens, tecum semper habebis.

Ignorans in huius tempestatis miseria [Ms., miseriam] que nuper nostram turbauit gentem, quo te  tua fortuna ferret uel uoluntas; idcirco nesciui quo te consilio roborarem, nisi ut toto corde Deo Iesu seruires, et totam tue consolationis spem in illius componeres pietatem, qui ait: uenite ad me omnes, qui laboratis et onerati estis, et ego reficiam uos. Tollite iugum meum super uos, et discite a me, quia mitis sum et humilis corde, et inuenietis requiem animabus uestris .



EPISTOLA LIX. AD EDILBURGAM.  Reuocat in memoriam doctrinas illi aliquando datas; dolet de patrie infidelitate; commendat orationibus Liudgardam nobilem feminam.

In Domino dilectissime filie [a 2Kb] Edilburge salutem.

 Quia inuida terrarum longinquitas mutue confabulationis  prohibet dulcedinem, datur nobis litterarum officio caritatis demonstrare suauitatem, ut [Ms., et] quod uox non ualet, hoc charta loquatur; idcirco hortamenta salutis non minore debemus ueneratione curare quam presentis colloquii admonitionem. In ista sepe timor suadet consensionem; in illa fides legentis cooperatur saluti. Que te, uenerabilis filia, conscia summe diuinitatis cognitione admonui, hec te tantum deprecari ut mente retineas firma, satis necessarium duximus [Ms., diximus]: Nec aliquid noui litteris demandare possum quod tunc [Forte, nunc] sermone tibi ingererem. Scis ipsa quam diligenter te de corporis castitate et anime rogaui sanctitate, qualiter te de humilitatis officio, de orationum uigilantia, de eleemosynarum largitate, de confessionis  puritate et fidei firmitate, et sancte ubique caritatis obseruantia studiosissime instruxi, ut his gradibus ad celestis glorie ascenderes celsitudinem.

Ecce! me modo infidelitas patrie in tantum horret, ut reuerti timeam [Ms., timeo], nesciens quid de illa proficere ualeam, nisi perituram plangere, et lacrymantis Ieremie lamentationes sepius reuoluere, qui quadriuario alphabeti [Ms., albabeti] ordine ruituram luxit Ierusalem, et huius ruine pars aliqua tibi calidas, ut reor, pro causa dilecte [Ms., delicte] sororis excitauit lacrymas. Tamen hortanda est, ut in cenobio militet Christo, que thalamo priuata est uiri: et fiat ei temporalis tristitia incitamentum letitie sempiterne.

 Tu nominis nostri fideliter cum tuis omnibus in sacrosacris orationibus uestris memor esto, obsecro. Liudgardam quoque nobilem feminam, que tibi munusculi loco pallium direxit, habeto in dilectione ut sororem; illiusque nomen cum nominibus sororum tuarum per ecclesiasticas chartas scribere iube. Honorabilis tibi est amicitia illius et utilis. Misi dilectioni tue ampullam et patenam [b 1Kb] ad offerendam in eis Domino Deo tuis manibus oblationem. Et dum oculis illa aspicias, dicito: Christe miserere Alcuini seruuli tui. Et uelim te quotidiana consuetudine usum habere offerendi Deo munus ad altare, quia apostolica auctoritas hanc constituit consuetudinem; ideo non est omittenda sed diligenter prosequenda.

uiue Deo felix carissima filia, semper
    Et memor Alcuini dulcis amica uale.



EPISTOLA LX. AD AERDUULFUM REGEM.  Hortatur regem ad solium euectum, ut et suam et populi salutem procuret. Exemplo antecessorum illum terret.


uiro illustri [a 1Kb] Aerduulfo regi Alcuinus diaconus salutem.

Memor antique inter nos condicte amicitie, etiam et uenerande salutationis uestre ualde congaudens, paucis litterarum apicibus uestram laudabilem personam de prosperitate regni tibi a Deo collati [Ms., conlati], et de salute anime tue admonere curaui, et quo modo stabilis tibi traditus [Ms., traditur] honor, Deo donante, permaneat. Scis optime de quibus te diuina misericordia liberauit periculis, et  quam facile te, dum uoluit, prouexit in regnum. Esto semper memor et gratus tam maximorum in te Dei donorum, in eo maxime, ut quantum intelligere ualeas, illius in toto corde facias uoluntatem: et sis obediens seruis Dei, qui te de mandatis eius admoneant. Scito certissime quod nullus alius tuam uitam conseruare potest, nisi ille qui te de morte liberauit presenti; nec isto protegere et custodire honore, nisi ille qui gratuita pietate istam tibi concessit dignitatem. Serua diligenter in animo tuo et regno misericordiam et iustitiam, quia Salomone dicente, ac magis Deo concedente, misericordia et iustitia firmabitur solium regni . Considera intentissime, pro quibus peccatis antecessores  tui perdidissent uitam et regnum; et cautissime obserua, nec talia agas, ne tale tibi eueniat iudicium. Aliorum periuria Deus damnauit; aliorum adulteria [Ms., adultera] puniuit; aliorum auaritiam et fraudes uindicauit; aliorum iniustitie non placuerunt illi. Non est personarum acceptor Deus , sed qui talia agunt, regnum Dei non possidebunt. Erudi te ipsum primo in omni bonitate et sobrietate; postea gentem cui preesse uideris, in omni modestia uite et uestitus, in omni ueritate fidei et iudiciorum, in obseruatione mandatorum Dei, et honestate morum. Sic itaque et regnum tibi firmabis, et gentem saluabis, et ab ira Dei liberabis illam, que certis signis diu imminebat illi.  Nunquam tantus nobilium et rectorum sanguis effunderetur in ea, nec sic loca sancta pagani deuastarent, et tanta iniustitia et arrogantia ualeret in populo, nisi perspicua Dei uindicta immineret habitatoribus terre. Tu uero ad meliora, ut credo, seruatus tempora, et ad correctionem custoditus patrie, Dei te auxiliante gratia, operare omni intentione in Dei uoluntate salutem anime tue, et prosperitatem patrie et populi tibi commissi, quatenus ex correctione subiectorum ditioni tue tibi tuisque nepotibus presens feliciter firmetur regnum, et futuri regni gloria eternaliter concedatur. Hec chartula, obsecro uobiscum seruetur et sepius legatur, ob memoriam salutis uestre et dilectionis nostre, ut Deus omnipotens in profectu sancte sue  Ecclesie ad prosperitatem nostram multo tempore in regno florentem, et in omni bono proficientem conseruare dignetur. uiue et uale Deo donante in secula sempiterna.



EPISTOLA LXI. AD OSBALDUM.  Osbaldum, quem suspectum habet ob regicidium et turbas populi, hortatur, ut uitam mutet, et sue ac gentis saluti consulat.

Dilecto amico [b 2Kb] Osbaldo Alcuinus diaconus salutem.

Penitet me tui quia non obedisti mihi, qui ante biennium persuasi tibi in litteris meis laicam te demittere conuersationem, et Deo seruire secundum  uotum tuum. Ecce modo peior fama, infelicior causa turbauit uitam tuam. Reuertere tamen, reuertere et imple quod uouisti, et quere causam quomodo ad Dei seruitium peruenire ualeas, ne pereas cum impiis, si innocens es de sanguine Domini tui; si uero nocens in consensu uel consilio, confitere peccatum tuum, et reconcilia te Deo, et fuge societatem sceleratorum. Melius est tibi amicitia Dei et sanctorum quam inique agentium. Noli addere peccatum super peccatum per uastationem patrie, per sanguinis effusionem. Cogita quantus sanguis per te, uel per propinquos tuos regum, principum et populi effusus est. Infelix generatio, per quam tanta mala euenerunt patrie. Libera te, obsecro per Deum, ne anima tua pereat  in eternum. Dum lucem habes, curre, propera, festina ad Dei misericordiam, qui paratus est penitentes suscipere et conuertentes ad se consolari, ne ueniat tibi dies, qua uelis et non possis. Noli erubescentiam opponere tibi dimittendi [Ms., demittendi] quod cepisti: maior est erubescentia animam tuam perpetualiter perire, quam impios uiros presentialiter deserere; sed magis, si quoslibet ex illis conuertere ualeas ab impetrata [perpetrata] malitia, fac diligenter, ut habeas mercedem conuersionis tue a malo, et alterius pariter. Et hec est caritas, que cooperit multitudinem peccatorum ; et hec faciens uiue feliciter et ualeto in pace. Deprecor ut hec chartula sepius in presentia legatur tua, ut recorderis tui ipsius in Deo, et cognoscas quantam  curam iam longe positus habeam salutis tue. Si quid ualeas suadere genti, cum qua exsul eris, de salute sua, noli negligere, ut citius Dei donante gratia peruenias ad tuam etiam salutem.



EPISTOLA LXII. AD QUEMDAM ARCHIEPISCOPUM.  Nuntiat sese, depositis seculi occupationibus, preparare ad occursum Domini.

Sanctissimo patri archiepiscopo, humilis filius Alcuinus salutem.

Sciat dulcissima paternitatis uestre dilectio quod ego filius tuus, [a 1Kb] seculi occupationibus depositis, soli Deo uacare desidero. Ideo deprecor Almitatem uestram, ut me eximie sanctitatis uestre benedictio  et oratio consequatur, quatenus diuina clementia paucos uite mee dies qui supersint, in suo sancto seruitio ad salutem anime mee conseruare dignetur. Dum omni homini necesse est uigili cura se preparare ad occursum Domini Dei sui, quanto magis senioribus, qui sunt annis et infirmitatibus crebris confracti, suas sollicita cura lampades ornare, ut dignus donante Deo efficiatur lucentibus lampadibus [Ms., lampades] occurrere celesti sponso, ne foras stare cogatur, intrantibus aliis ad conuiuium superni regis, quod pietas Domini nostri Iesu Christi me Filium tuum uobiscum, sanctissime Pater, perpetua prosperitate intrare concedat. Dominus Deus uenerandam sanctitatis uestre caniciem sanctarum donis uirtutum [Supple florere, uel simile] faciat, desiderantissime  Pater!



EPISTOLA LXIII. AD CeNULuUM REGEM MERCIORUM.  Ad regnum euectum hortatur ad regias uirtutes.


Excellentissimo uiro [b 1Kb] Cenuluo regi Merciorum humilis leuita Albinus salutem.

Multa mihi letitia est de uestra bonitate, modestia et nobilitate morum, sicut regiam dignitatem decet omnino, ut quanto sublimior est honore ceteris, tanto nobilior sit omni morum perfectione, iustitie decore, pietatis sanctitate; quia clementia regis omnium hominum, ut in antiquis legitur historiis, excellere decet consuetudines; etiam et sancta Scriptura dicente: Misericordia et ueritas exaltat solium . Et in Psalmis de Deo omnipotenti  dicitur; Uniuerse uie Domini misericordia et ueritas . Quantum quisque plus ueritatis et misericordie operibus fulget, tanto maiorem habet in se diuinitatis imaginem.

Illum semper habeas in mente, [c 1Kb] qui te egenum exaltauit, et posuit super principes populi sui. Rectorem te magis agnosce, pastorem et dispensatorem donorum Dei, quam dominum uel exactorem. Semper in mente habeas optimos [d 1Kb] nobilissimi antecessoris tui mores, modestiam in conuersatione, et studium in corrigendo uitam populi Christiani. Quidquid uero ille in regno tibi a Deo dato bene disposuit, hoc tua diligentissime prosequatur deuotio: si quid uero auare uel crudeliter gessit, hoc omnino tibi cauere necessarium esse agnosce. Non enim sine causa  [e 1Kb] nobilissimus filius illius tam paruo tempore uixit super patrem; sepe merita patris uindicantur in filiis [Ms., filios]. Habeas consiliarios prudentes, Deum timentes, iustitiam amantes, pacem cum amicis desiderantes, fidem et sanctitatem in conuersatione pia ostendentes. Gens enim Anglorum multis propter peccata fatigatur tribulationibus, que regum bonitate, et sacerdotum Christi predicatione, et populi religione erigenda est ad antiqui culmen honoris; quatenus benedicta patrum nostrorum progenies perpetuam mereatur possidere felicitatem, et presentis regni stabilitatem, et contra inimicos fortitudinem, ut Ecclesia Christi crescat et proficiat, sicut a sanctis Patribus ordinata erat. Sacerdotes Christi semper, clarissime rector, honorifice habeas,  quia quanto plus Christi seruos, et uerbi Dei predicatores  uenerabiliter obseruas, tanto magis Christus rex uerus et pius tuum honorem exaltat et confirmat, sanctis suis intercedentibus. Summa eterni regis pietas uos longeua prosperitate regnare concedat, et perpetui regni beatitudinem uobis tribuere dignetur, domine desiderantissime.



EPISTOLA LXIu. AD SIMEONEM.  Memoriam commendat traditarum sibi olim doctrinarum et nouas addit.

uenerande dignitatis et dulcissime caritatis filio [a 1Kb] Simeoni summo sacerdoti Albinus presentis prosperitatis et perpetue beatitudinis in Christo salutem.

Multa mihi fiducia est in fide uestra, et multa laus  in bonitate uestra; et magnum desiderium, ut proficias de die in diem in caritate Christi, in conuersatione religiose uite, et in conspectu Dei in sanctorum gloria meritorum, de quibus sepius sanctitatem tuam litteris meis admonere curaui; ut sicut Dei gratia donante, meque teneros erudiente annos ad hunc feliciter sanctissime dignitatis [b 1Kb] perductus es gradum, ita toto cordis mei affectu opto Deum quem deprecor ut semper te in anteriora extendas cum Apostolo, donec peruenias ad sublimem perpetue beatitudinis coronam: in tantumque presens tuas impleui precibus aures, et absens oculos apicibus paginarum mearum, ut modo nichil noui inuenire ualeo, quod transacte sedulitatis mee deuotioni [Ms., transacta deuotione] possit superaugeri, nisi ut dicta  [Ms., dilecta] paterne pietatis uigilanti recorderis animo, et scripta pie admonitionis sepius relegere studeas. In quibus uero si quid minus mee dilectionis stylo exaratum inuenias, non mee culpa est uoluntatis, sed obliuiosus ignorantie error, cui tamen fas est ignosci: atque utinam uestre beatitudinis tam prona sit deuotio ad perficiendam scripte admonitionis seriem, quam mea gaudens est ad monendum caritas. Hoc tantum unum mihi in hac chartula admonere ratum uidebatur, quatenus animi tui nobilitatem, quam in te optime sciebam, et sancte fidei integritatem quam habere ad omnes solebas, nullis amicorum consiliis, nulla secularium ambitione desideriorum corrumpi, uel immutari permittas.  Non omnis amicus consiliarius esse poterit, dicente Scriptura: Amici tibi sint multi, consiliarius autem unus . Noli tuam bonitatem aliorum improbitate obscurari. Nolo amor tuus quem bona pietate et uoluntate ex tuis uel alienis commeruisti, alterius negligentia uel malitia obruatur; sed  ut proficias in sapientia, in amore, et honore coram Deo et hominibus, ut nichil tibi desit in ulla gratia, sed ubique pius appareas et amabilis Deo et omni populo. uestre beatitudinis auctoritatem, et bone uoluntatis affectum Deus Christus augere, exaltare et conseruare dignetur in eternum, domine fili in Christo carissime, et in omni bono desiderantissime.



EPISTOLA LXu AD SIMEONEM SACERDOTEM. In prosperis et aduersis suadet animi moderationem; munera mittit, suadet Romanum Ordinem doceri clerum. Melius se habere nuntiat ex infirmitate. Studium sacre lectionis et sapientie commendat.

Albinus [c 1Kb] Simeoni sacerdoti salutem.

Gaudeo de tribulatione et prosperitate uestra, fili  mi carissime, quia tribulatio corporis salus est anime; et prosperitas uite huius gaudium est amicorum. Memento, quod omnes sancti tribulationes passi sunt in hoc mundo, quarum acerbitas non est condigna future beatitudinis remuneratione. Qui plus oneris portat in dorso, plus sudoris sentit in corpore. Quid est huius seculi honor, nisi graue pondus uiatoris? Liber uiator felicius uadit quam sarcinarum magnitudine onustus. Tamen ad mensuram unicuique secundum suam dispensationem dat Deus, aliis sic, aliis uero sic. Sed unusquisque fideliter laboret, ut feliciter regnet cum Christo.

[d 1Kb] Cuculum uernalem auem uestre direxi sanctitati cum munusculis paruitatis mee: modo uero paruum quid uini direxi uobis et fratribus et amicis;  et de stagno [forte, stanno] libras C ad opera necessaria facienda; et [e 1Kb] caucellos quatuor. uidetur condignum ut domuscula cloccarum stagno tegatur propter ornamentum et loci celebritatem.

De ordinatione et dispositione Missalis Libelli nescio cur demandasti; nunquid non habes Romano more ordinatos libellos sacratorios abundanter? Habes quoque et ueteris consuetudinis sufficienter Sacramentaria maiora; quid opus est noua condere, dum uetera sufficiunt? Aliquid uoluissem tuam incepisse auctoritatem Romani Ordinis in clero tuo, ut exempla a te sumantur, et ecclesiastica officia uenerabiliter et laudabiliter uobiscum agantur. Sed rari sunt adiutores, forte dicis; sed maior bone intentionis labor maiori summe felicitatis remunerabitur corona:  et feliciter laborat, qui sibi construit domum in regno Dei, paruis magna et parans caducis eterna, terrenis celestia emens; propter unius margarite emptionem omnia dimittens, ut eam possideat quam inuenit, et omnibus pretulit gazarum deliciis.

 De infirmitate mea uobis prefatus ales dicere potuit. Gloria Deo! aliquantum melius habemus; sed tamen corporis integritas non reuenit. Ideo diligentius iubeatis orare pro nobis, quia tempus appropinquat, quo hoc hospitium deserendum est et ignota appetenda. Sed ueniat, ueniat uestra post nos oratio et eleemosynarum munera gratissima, nobisque nimium necessaria. Ostendatur fides in filio, ut gaudeat Pater in filio sapienti et fideli. Non moritur qui in filio uiuit prudenti. Sacre lectionis studia omnimodis renouate uobiscum, ne pereat labor noster in librorum collectione. Non sit tibi durum pondera auri dare pro acquisitione sapientie, cui secundum Salomonem nulla comparari in hoc seculo poterunt . Et quid stulto, iterum ait,  diuitie, si sapientiam emere non poterit ? Que habitationem in eius corde habebit gratam, qui eam diligere probatur. Multitudo sapientum sanitas est orbis et laus ciuitatis, in cuius arce habitat. Hec tuo pectore, Domino Iesu donante te, habitationem habeat, carissime fili, semper in eternum.



[a 1Kb] EPISTOLA LXuI. AD ARNONEM.  Gaudet de nuntio aduentus illius; multa nosse ab illo desiderat; et de sua commoratione illum instruit.

Dilectissimo patri Aquile Transalpino Albinus magister salutem.

Gaudeo quod uel aliquam famam de uestro aduentu audiui, multum cupiens uestre beatitudinis faciem  uidere et optatam audire loquelam, simul et de prosperitate [b 1Kb] domni apostolici agnoscere, et quid in illis partibus gestum sit, et quomodo legatio uestra uobis euenisset, et si [c 1Kb] Sancti Pauli causa ad profectum fieri possit. Hec omnia per uelocem nuntium mihi demandare curam, obsecro, habeas. Secundum quod iter meum dispositum habeo, uolente Deo, die sabbati proximo, id est, Nonas Augustas, ad monasterium sancti Amandi habemus dispositum uenire, et ibi die Dominica stare, et tunc ad [d 1Kb] Baralla [Pez.  Barallam] uillam nostram quatuor aut quinque dies remanere, non longe a Sancto Amando, sed quasi quinto decimo milliario; et sic ad [e 1Kb] Causiaco peruenire, et ibi hebdomada stare; et sic ad [f 1Kb] Sanctum Lupum. Inter hec loca, Deo propitio, habes me totum Augustum, et aliquam partem Septembrii mensis, si ullatenus possis impetrare, ut fiat nostrum colloquium. Interim, dum in proximo erimus, remanda mihi et quantos dies debeam te exspectare, quia non habeo in istis partibus aliquid ubi exspectare possum, propter inopiam rerum; quia quidquid fuit ibi, anno preterito omnia amici nostri consumpserunt, bene facientes, et familiariter utentes rebus nostris. Et quam citius possint littere uestre ad nos uenire, festinanter legatus currat ut nos in  proximo reperiat. Si rex uos iubeat in palatio stare, non contradicit tibi [g 1Kb] Liutgardis et infantes ut ad nos uenias, quia ille iture sunt ad [h 1Kb] Niuiella, uti ibi [i 1Kb] missam [sancte Marie] agant. ueni, ueni festinanter, si Deo placeat et sancto Martino et sancto Amando, ut nos uideamus. Nullatenus uoluissem longius ire, antequam tue beatitudinis 68 faciem uiderem. Manda uero per nostras curtes; quidquid ibi erit, omnia tibi parata erunt. Multum gaudeo de uestro colloquio; quia nescio quando erit, si nunc non erit. Feliciter lege, et prospere ueni, Pater optime et amice fidelissime, et in Christo carissime.



[i 1Kb] EPISTOLA LXuII. AD ***  Significat quibus locis commoretur, noua scire cupit, mittit quedam munuscula.


Charissimo Filio in uere caritatis dulcedine salutem.

Exspectaui dilectionis uestre litteras, uel legatum. Sed tertio [k 1Kb] Gysla [Pez., Kysla] soror domni regis direxit ad me missos, ut uenirem propter aliquas necessitates ad illam. Sed nunc, uolente Deo, iturus ero ad eam uisitare, et inde [l 1Kb] ad sanctum Lupum, et ibi maxime spero me manere Septembrium mensem totum. Si quid inde de uestro itinere, uel [m 1Kb] de domni  [regis] reuersione, uel de exercitus sui profectu audias, ne tarderis mihi remandare, et sic Octobrio mense ad [a 1Kb] Ferrarias sanctum Petrum uisitare, et ibi usque ad medium illum mensem spero me esse. Ideo hec uobis scripsi, ut sciatis de itinere nostro, ubi nos beatitudinis uestre missus inuenire possit. Sed et [b 1Kb] de fratre nostro et amico, quem tecum iterum dimisi, remanda mihi. Sollicitus sum ualde de domno rege et populo Christiano propter auras durissimas, et terram illam pessimam, et homines inuidos, si Deus propitietur illis et sancte sue Ecclesie defensori. Multo tempore illum conseruet cum suis fidelibus. [c 1Kb] Direxi uobis unam tapetam et unum sagellum tenuem, obsecrans ne despicias munusculi paruitatem. Hec sunt duo minuta que uidua obtulit in gazophylacio templi, quam Dominus  iehsu laudauit, quia plena caritate offerebat . uiuite uos Deo placentes in omni opere bono. et pro nobis orantes ualete in perpetuum.



[d 1Kb] EPISTOLA LuIII. AD ARNONEM.  Litteras illius se accepisse significat, et de silentio multarum rerum conqueritur.

Dilectissimo filio Aquile piam et pacificam in Christo salutem.

Audita prosperitate uestra per litteras quas nobis direxistis [et uenerunt nobis Idibus Septemb. Sed mirum quod nichil de Candido [Ms., Cando] meo demandare uoluisti. [e 1Kb] Misi tibi iam pridem litteras meas per clericum uestrum, cuius nomen non recolo,  ut puto, septimas Idus Augusti, et nescio si te inuenerunt, et sollicitus fui in his litteris audire aliquid, unde eas dirigeres, uel qua die, uel de quo  loco, uel quomodo dispositum habuisses facere secundum Dei uoluntatem; et quando te sperarem in has uenire partes. Ego itaque sub festinatione uado ad sanctum Martinum; ibi, uolente Deo et domno rege annuente, hiemare disponens]. Et utinam! ueniat uolando Aquila mea orare apud sanctum Martinum, ut ibi amplectar alas illius suauissimas, et teneam, quem diligit anima mea, nec dimittam eum, donec inducam illum in domum matris mee , et osculetur me osculo oris sui , et gaudeamus ordinata caritate inuicem [Forte dixissem tibi aliquid, si presentem te haberem: cur noluisses mihi innotescere, quomodo accepisset uos domnus apostolicus, et quid tibi placuisset in illis partibus: uel quomodo [f 1Kb] Paulinus Pater meus egisset  uobiscum, et quo se diuertisset? Curioso animo meo satisfacere non uoluisti. Ideo pauciores tibi litteras modo scribere uolui, non tamen pauca caritate, quas scripsi, scripsi . Hanc alteram chartam redde obsecro, Candido meo, si uiuat, si uobiscum sit. Nescio cur et ille tacuit, dum tu mihi scripsisti, nisi forte Albinus recessit ex ore illius, cuius dilectio nunquam recedit ex corde meo.] Semper in eternum ualeas et uigeas et floreas, fili carissime



[g 1Kb] EPISTOLA LXIX. [h 1Kb] AD ARNONEM EPISCOPUM SALISBURGENSEM.  Commendat illi quemdam filium; de reuersione regis; de sancti Pauli causa et aliis informari cupit: suspirat ad Dei uisionem, et ad superna desideranda hortatur.


[i 1Kb] uenerabili Patri et amabili fratri et desiderabili filio in totius caritatis iucunditate salutem.

 [Satis mihi placet concordia inter filium meum et fratrem tuum, quem uocatus uisitare uenisti. Et bene fecisti me hortando ad caritatem eius reuerti, unde nunquam auersus fui; licet dubitationem aliquam agnouissem de mea fide in tuis suauissimis apicibus. Quod uero dixit, ut habuissem eum in domo ad erudiendum, nullatenus a quoquam ante audiui. Tamen] scias, quod in camera humilitatis superbie non placet habitare, quia quod illa edificat hoc ista destruit. Ecce ego, quantum in me est, apertas habeo manus amplectari uenientem, non respuere precantem. Hoc apud omnes seruare prefiniui, ut nullum abiicerem, sed, quemcunque potuissem, attraherem. [Quanto magis de tam probato uiro et tam laudabili persona et tantis mihi bonis ex  multo tempore coniuncto, credere dissidium [Ms., descidium] non debuit sancta et uenerabilis prudentia uestra. Quod uero de filio meo, fratre et nepote tuo, durius scripsisti, uideat caritas et pietas tua ne inanis fiat labor noster, et ne perdatur anima pro qua Christus mori non dubitauit. Ecce eum remisi tue dilectioni, ut facias de illo sicut uideatur prudentie [Al., prouidentie] uestre; in tua enim potestate est uel ille, uel beneficia que habet. Fac secundum quod ex illius intelligas, ante oculos tuos, meritis, non secundum uerba inuidorum. Nihil enim mecum potest in tristitie spiritu proficere. Unum e duobus mihi uidetur consilium: aut ex nostra gratia eum domno regi commendes; uel tecum habeas; donec agnoscas ex illius conuersatione, quid  de eo utile sit, donec iterum nostra, uolente Deo, collocutio fiat. Aliquid tamen ut habeat consolationis, forte melius est, secundum humilitatis et obedientie promissionem, ne continua absorbeatur tristitia . Et si [a 1Kb] Witto ueniat ad uos, apud eum discere potest. Et si, Deo uolente, ueniat, uide diligenter: ne inanis fiat habitatio illius uobiscum, ut quantum me tristificat absentia illius, tantum uos letificet presentia, et defectus meus uester sit profectus. Et si aliquantum temporis uis eum in monasterio [b 1Kb] sancti Hrodberti demorari necesse ei esset, propter adiutorium hominum lingueque notitiam, [c 1Kb] Aedilbertum habere secum, ut nostris eruditionibus assuetus, et illorum moribus educatus, medius fiat in ambarum partium profectu. Tamen,  ut uobis uidetur, fiat, et citius me scire faciatis quid uobis placeat. Et [d 1Kb] de domni regis reuersione [e 1Kb] uestroque itinere uel habitatione, et de domno apostolico, [f 1Kb] et sancti Pauli causa, et ceteris rebus que nobis sunt necessaria 71 uel iucunda audire. Hoc scias certissime quod in Toronicis partibus pene nichil remansit uini, frugumque abundantia uix ad medietatem alterius anni. Ideo uadam, uolente Deo, uisitare fratres, et ordinare res illorum, reuersus in his iterum morare partibus. Si domno regi placuisset,  ut tibi licuisset apud sanctum Amandum hiemare, forte] aliquantum temporis, Christo miserante, nobis opportunum esset simul habitare, ut frangeretur propheticus panis inter nos, de quo dictum est: Frange esurienti panem tuum . Licuisset nobis assidue una uoce et una fide cantare: Panem nostrum quotidianum da nobis hodie . [Et] ex eo uesci, qui ait: Ego sum panis uiuus, qui de celo descendi, si quis manducauerit ex hoc pane, uiuet in eternum . O! quam iucunda est caritas, et quam dulcis presentia illius, et quam felix uita, ubi nunquam deerit quod semper amatur! que nunc in absentem [Al., absente] ardet, tunc in presente letatur. Licet ubique Deus presens sit, tamen aliter in imagine per speculum cernitur,  aliter in presentia per speciem uidetur: de qua ipsa ueritas ait: Beati mundo corde, quoniam ipsi Deum uidebunt . Mundetur modo cor in hac peregrinatione, ut in patria illius beatissime uisionis frui liceat. Utamur hoc mundo perituro in caritate non peritura, ut fruamur Deo in gloria permanente. O Domine! [Iesu] fac nos diligere te, et odisse eum de quo dixisti: Mundus me odit . Ut per te donum Spiritus Paracleti accipiamus, quem mundus non potest accipere, quia non uidet eum, nec scit eum . Noli nos secundum tue ueritatis promissionem orphanos relinquere, sed mitte in nos spiritum ueritatis, qui nobiscum maneat in eternum . O Rex glorie et Domine uirtutum , bellator  noster et pax nostra, qui dixisti: Confidite, ego uici mundum . uince et in nobis seruis tuis. [Tu scis] quia sine te nichil facere possumus . Da cum fiducia seruis tuis loqui uerbum tuum, et loquentibus exemplis ostendere, quod ore predicent. Da uelle et perficere ; da ut misericordia tua preueniat , et misericordia tua subsequatur nos : preueniat ad incipiendum, subsequatur ad perficiendum [Al., implendum]. Quid plura habemus dicere, nisi ut fiat uoluntas tua, qui uis omnes homines saluos fieri?  Tua uoluntas salus est nostra, gloria nostra et beatitudo nostra.

Per quemdam mentis excessum, o frater uenerande, hec locutus sum, non tam ordinate quam epistolaris  postulat angustia, sed tam affectiue quam intima cordis compunctio exegit. Tu tamen, dulcissime Pater et familiaris meus, patienter sustine cordis mei lacrymas, et tecum reconde quod mecum audisti. Quis scit, nisi ille qui omnia scit, si cras mihi liceat scribere tibi, aut post cras dulces tecum collationes [Al., consolationes] dicere uel audire? Hodie mihi dedit spatium pietas illa, que omnia mihi contulit bona que habeo. Quapropter tacere non debui quia nescio quid uentura pariat dies. Tu uero, unanimis  frater, eternos dies semper habeto in mente, et per patientiam curre iter quod tibi Christus ostendit; quia qui sequitur illum, non ambulat in tenebris, sed habebit lumen uite . Ille tibi sit cibus et potus, caritas et gloria. Non subuertat cor tuum ambitio seculi, adulantium officia, species uanitatis, timor potentium, mine crudelium; sed edifica domum tuam supra firmam petram , unde te nulle tempestates euellere ualeant. Sed sta intrepidus linguas detrahentium contemnens, et ora laudantium non curans; et quoscunque poteris, gratia auxiliante [superna] tecum in hunc statum uite rape precibus, monitis, castigationibus, exemplis, ut cum multiplici laboris fructu multiplici dignus mercede appareas in conspectu Domini Dei  tui, mihique tue salutis consocio assiduis sanctitatis tue precibus subuenire memento: quatenus Saluator omnium me multis peccatorum uulneribus confossum, larga sue pietatis clementia saluare dignetur et constituere, licet extremum, in sorte eterne beatitudinis tecum, carissime Pater, frater et fili.



[a 1Kb] EPISTOLA LXX. AD SPERATUM EPISCOPUM.  Illum a uanitatibus huius uite dehortatur; inculcat uero officia episcopis conuenientia.

Sanctissimo fratri et filio carissimo [b 1Kb] Sperato episcopo, humilis Pater Albinus salutem.

ualde me uestre caritatis amor quotidie reficit, et fidelitatis mentem meam certitudo abundanter letificat,  ita ut in primos paruitatis mee amicos, uestre bonitatis nomen et suauitatis facies menti mee radicitus infixum permaneat. Et ob hoc, quantum caritatis recordatio letificat, tantum absentie lacrymosa longinquitas mestificat. Sed patienter ferendum est quod necessario tolerandum esse dignoscitur. Et currens chartula ostendat in litteris quod lingua resonare non ualet in auribus, quatenus oculorum officio illud agnoscat quod olim aurium ministerio cordis secretum cognouit.

uestra uero ueneranda sanctitas uarios seculi euentus sepius consideret, et quis casus nobis remaneat, non obliuiosa mente retineatur: totiusque humani generis exempla nos doceant, quam periculosa dies, quam metuendum iudicium incerto tempore  nobis immineat. Preparemus nos in occursum magni Regis , ut pium inueniamus quem nullus effugere ualeat. Quid uero muneris in manibus feramus, quotidie cogitandum est, dicente Scriptura: Non appareas uacuus in conspectu Domini Dei tui . Nulla ibi metallorum species, nullus gemmarum fulgor, nulla uestium uanitas  nullus seculi luxus, ipso equissimo Iudice, acceptabilis erit. Nisi sola eleemosynarum largitio, et meritorum multiplicatio bonorum proderit. Quidquid hic geritur, illic diiudicatur. Et omnis bonitas premio coronabitur perpetuo, omnisque iniquitas eternis damnabitur tormentis.

Hec animis inhereant nostris, hoc prudens preuideat cautela. Ne illa die inops bonorum meritorum lugeat anima; sed ut de simplici gaudeat bonitatis fructu, maxima cura cogitandum est. Hoc uestra meam fraterna sollicitudo segnitiem, sanctarum litterarum serie, sepius admoneat. Nam mee exhortationis uerba uere dilectionis stylo sunt exarata. Quotidie operemur bonum, dum tempus habemus ; ne nos tenebre comprehendant , nec imparatos illa metuenda dies inueniat. Tu uero pastorali pietate ac sacerdotali auctoritate, non solum meam suscitare litteris socordiam studeas, sed etiam omnibus te audientibus pia paternitate, ut uigilent, predicare non cesses. Si lingua sacerdotalis clauis est celestis regni, decet ut guttur illius tuba sit eterni Regis, dicente propheta: Clama, ne cesses; exalta sicut tuba uocem tuam . Quis se parat 73 ad bellum, si preco in castris non clamat? Quis hostibus succinctus in armis obsistit introitum, si speculator in celso turris fastigio dormit? Quis gregem a luporum rabie defendit, si pastor in siluestribus luxurie dumis latitat? Quis florentis ruris pascua gregi demonstrat, si ductor uagabundis per foueas uestigiis errat? Lege sepius, obsecro, beati  Gregorii predicatoris nostri libellum de pastorali cura, ut in eo periculum sacerdotalis officii agnoscas, et bene operantis serui mercedem non obliuiscaris. Iste liber tuis sepius inhereat manibus; illius sensus tue firmiter infigantur memorie, ut scias qualiter quisque ad sacerdotalem honorem accedere, et accedens quanta consideratione seipsum circumspicere debeat; et quibus exemplis uiuere necesse sit; et quanta intentione predicare iubeatur; et quid cui persone conueniat, maxima discretione descripsit.

Scis optime, quanta intentione [c 1Kb] rex ille clarissimus filium suum [Edit., filio suo] preparauit, ut arbitrabatur, regno heredem: sed, ut rerum euentus demonstrabat, exemit. Inde poteris secularem intelligere  sapientiam, et quam uerum est, ut Psalmista canit: Nisi Dominus edificauerit [custodierit] domum, in uanum uigilant qui custodiunt eam . Homo cogitat, Deus iudicat. Incerta est humane prudentie secularibus prouidentia rebus. Hoc solum de futuris considerantem non fallat, quod caritas in preceptis Dei huius uite temporibus peragit.  Sit tibi larga manus in eleemosynis; sit studiosa lingua in predicatione; sit sobria uita in conuersatione; sit sacerdotalis auctoritas in castigandis reprobis; sit benigna sollicitudo in refouendis humilibus. Sit tibi clara in ueritatis assertione fiducia, nulli parcens persone, quo minus equitatis proferas iudicium. Sit tibi uenerabilis quotidianus usus in ecclesiasticis officiis, ut omnia honorifice fiant que tua dignitas in Dei cultu debeat obseruare. Quia melius est, sacerdotem Christi in ecclesiastico ministerio laudari, quam in conuiuiorum apparatu . Que laus est tantum accumulare mensam tuam, ut uix portari possit, et Christus ante ostium esuriat? qui dicturus erit in die terribili: Quandiu uni ex minimis meis fecistis, mihi fecistis .

Omnino habeas in comitatu tuo prudentem dispensatorem, qui pauperum curam sollicita pietate prouideat. Melius est pauperes edere de mensa tua, quam histriones uel luxuriosos quoslibet. Ebrietatem sectantes, beato Hieronymo dicente, quasi inferni foueam deuita. Duo mala sunt. Primum: contra preceptum Dei agere, qui ait: Cauete uos ab omni ebrietate et crapula . Secundum: inde laudem querere, unde penitentiam agere debuit. Beatus homo qui non respicit in uanitates et ad insanias falsas . Insania est uestimentorum pompa, et assidua ebrietatis luxuria, propheta dicente: ue uobis qui potentes estis ad bibendum uinum, et uiri fortes ad miscendam ebrietatem . Qui his delectatur, ut Salomon ait, non erit sapiens . In te enim exemplum sit totius sobrietatis et continentie. uerba Dei legantur in sacerdotali conuiuio. Ibi decet lectorem audire, non citharistam. Angusta est domus; utrosque tenere non poterit. Non uult rex celestis cum paganis et perditis nominetenus regibus communionem habere, quia Rex ille eternus regnat in celis, ille paganus perditus plangit in inferno: uoces legentium audire in domibus tuis, non ridentium turbam in plateis.

Clericorum tales habeas socios, ex quorum conuersatione tua laudetur auctoritas. Filius sapiens gloria est patris, et contra filius stultus ignominia est matris . Quomodo, dicente Apostolo , curam Ecclesie poterit habere, qui suam domum  nescit regere? Ouicula que de mensa comedit pastoris, uagabundis errat gressibus. Quomodo cautam habet conuersationem, que libero pede per campi latitudinem discurrit? Et ex doctrina discipulorum augetur sapientia doctoris: qui studiose docet quod nouit, sepe agnouit, diuina donante gratia, quod ignorat. Maledictus qui abscondit frumenta in populis , et beatus qui seminat super omnes agros. Mane semina semen tuum, et uespere non cesset 74 manus tua. Quia nescis quid melius oriatur, etsi utrumque hoc optimum est . Nullus erit in hoc seculo sempiternus; ideo contendat quisque, ut ibi bene uiuat ubi sempiternus erit. Noli, obsecro,  caritatis hortamenta spernere. Scio [Edit., scito] te hec omnia melius nosse et perfectius operari. Sed magni amoris affectus me optima tibi suadere cogit. Aequum est ut quod caritas libenter impendit, humilitas gratanter accipiat.


Summa Dei pietas multis feliciter annis
   Conseruet charos, teque tuosque simul
Sis memor Albini, memoret te Christus in euum,
   Iam tibi perpetuum sit sine fine decus.



EPISTOLA LXXI. AD SPERATUM EPISCOPUM. Exoptat illius amicitiam continuam et hortatur ad uitam episcopo dignam.

Dilectissimo Patri [a 1Kb] Sperato episcopo fidelis amicus  Alcuinus salutem.

Sempiterna me cogit caritas sepius uestre dilectioni litterulas dirigere, licet minus uidearis nobis uicem rependere tuis litteris; tamen ego non cesso tibi prosperitatem optare, et per chartas tue innotescere sanctitati quod nullatenus mens mea tui habeat obliuionem, sed omnimodis firma radice tui nominis obtineat memoriam.

Recordor dulcedinem uestram et germanitatem quam habuimus inter nos presentia corporali, que etiam spiritaliter obseruari debet, nec ulla terrarum longinquitate deleri, quatenus amicitia olim condicta perpetualiter conseruetur. Tu uero, sanctissime Pater, considera diligenter locum nominis tui, ubi maneas,  ubi statuta sit dignitas tua, et quod diceris ab omnibus, hoc opere impleas. Fiducialiter predica omni persone, opportune, importune, idem uolenti et nolenti . In moribus tuis fulgeant exempla sanctitatis, et in uerbis ueritatis predicatio nitescat, quia hec duo maxime conueniunt episcopo, ut bonis uiuat moribus et predicationis uerba non taceat, sicut ipsa ueritas ait: Sint lumbi uestri precincti et lucerne ardentes in manibus uestris . In lumbis morum castitas et in lucerna lumen uerbi Dei demonstratur. Habeas irreprehensibiles socios, ut ex illis alieni discant uite religionem; et edificentur quicunque ueniant ad te, siue ex te ipso, siue ex illis. Lectionis uero studium nullatenus dimitte, sed habeas tales iuuenes apud te, qui semper  discant, et magis gaudeant discere quam inebriari; Deo seruire et non seculi sectari pompas. Talem te para, qualem te cupias stare ante tribunal Christi; meique semper memor esto in orationibus tuis, quatenus diuina clementia dies meos ad finem deducat perfectum, et ut tu habeas mercedem bonam ex me, et ego remissionem peccatorum per te. Fides uero et dilectio sancta nunquam frigescat in animis nostris, sed semper magis magisque augeatur, Christo Deo miserante, qui nobis propitius sit in eternum. Opto te ualere, et in Christi caritate proficere, dulcissime Pater!



[a 1Kb] EPISTOLA LXXII. AD SIMEONEM SACERDOTEM.  Hortatur ad officium episcopale solerter obeundum periculosis in Britannia temporibus.


Charissimo filio [b 1Kb] Simeoni sacerdoti Albinus Pater salutem.

Si gaudendum est de ascensu, timendum est de lapsu, quia de altiori loco periculosior est lapsus. Ideo secundum nomen tuum esto superspeculator non solum gregis tibi commissi, sed etiam tui ipsius, ut in paucis diebus laboris plurimam merearis habere mercedem beatitudinis. Tempora periculosa sunt in Britannia; et mors regum miserie signum est; et discordia captiuitatis origo; et festinant uera esse  que sepius audisti a nostro predici magistro. Noli cupidus esse de auro et argento, sed de animarum lucro. Me uero in orationibus et eleemosynis memora quotidie, et te in obseruatione mandatorum Dei semper; et si tempestas undique immineat, guberna uiriliter nauem Christi, ut quandoque cum tuis nautis in portum peruenias prosperitatis. Nunquam a sancta predicatione lingua sileat, nunquam a bono opere manus torpescat; et quocunque uadas, liber sancti Gregorii Pastoralis tecum pergat. Sepius illum legas et relegas, quatenus teipsum et tuum opus cognoscas in illo, ut qualiter uiuere uel docere debeas, ante oculos habeas: speculum est enim pontificalis uite et medicina contra singula diabolice  fraudis uulnera. Non mollescat animus tuus in adulatione principum, nec torpescat in correctione subiectorum. Non te decipiant seculi blanditie; non exaltent honores transeuntes; non subuertant fauores populi. Esto columna firmissima in domo Dei, non arundo uento agitata . Esto lucerna super candelabrum posita, non sub modio abscondita . Esto omnibus uia salutis, non uena perditionis, ut per te plurimi corrigantur, saluentur, et ad uitam tecum perueniant sempiternam. uiue, uale feliciter et nostri memor proficias semper in opere Dei.



[c 1Kb] EPISTOLA LXXIII. AD CALuINUM PRESBYTERUM.  Hortatur ad contemptum diuitiarum et honorum seculi - Simeonem summum sacerdotem sepius admoneri cupit: sibi ab adulationibus cauere, cure animarum solerter intendere, et Christiane uirtutis exercitia suadet.


Dilectissimo filio [d 1Kb] Caluino presbytero Albinus deuotus in caritate Pater salutem.

Quamuis corporali specie amici disiungantur, tamen caritatis officio semper presentes esse queunt. Nec terrarum longinquitate separantur, qui dilectionis dulcedine iunguntur. Hec est que nunquam preterit, si in ueritate fideliter habetur. Proh dolor! sed rare inueniuntur, quorum integra fides ueram foras ostendat caritatem, que plurimos habet impugnatores, sed maxime seculi diuitias, que fallaci specie infestant corda querentium illas; ut uix antique dilectionis quelibet scintilla eluceat inter caliginosas terrenorum desideriorum umbras. Hanc uero pestiferam  seculi cupiditatem a tuo animo, carissime fili, miserante Deo, adiuuante gratia procul expelle; quatenus tranquilla pace in spe suauitatis, et in fide ueritatis, et caritatis perfectione Deo Christo seruire ualeas, habens seculum tanquam non habeas. Si uero sentias in animo tuo tibi impedimento esse pacifice seruitutis, qua Domino Deo deseruire debeas, secularis possessio [secularem possessionem], melius est precidere funem iniquitatis illius, quam uana spe lamenta in longum protrahere tempus, nesciens quid uentura dies pariat. Sunt enim homines qui spe ruunt, longam sibi promittentes uitam; et subito rapiuntur de hac luce, et quod cogitauerunt, non perfecerunt. Tibi uero a Deo data prudentia preuideat, quo tuus te ferat animus; et noli  tardare in eo quod tibi optimum eligas.

Tu uero scias quo desiderio, qua quiete, seculi possideas honores. Si tibi nichil impedimenti generant pristine religiones quas [religionis quam] habuisti, et semper habere opto in Christi seruitio. Nil tibi deesse estimo in [e 1Kb] cella sancti Stephani honeste conuersationis, quo ut tibi necesse [F. suppl. non] sit foras per uarias terrarum species uagari, et audire aliorum infidelitates, et contra peccata irasci aliena, et mentis tue dulcissimam perdere quietem. Tamen, ut dixi, sapientia tua consideret quem habeas profectum in habendo res alienas, si sufficiant tibi ad elemosynarum in miseros largitionem; si scholam legentium habere possis, si pauperes uestire, si peregrinos recipere, si quiete uiuere, si  pacem cum eis qui foris sunt habere ualeas. Plurimi sunt impugnatores Ecclesie Christi, qui quotidie aliquid uel prece, uel uiolentia rapere gestiunt;  et non sunt, nisi uerbotenus, amici, factis uero inimici.

Horum peruersitas multum inquietare solet custodes Ecclesiarum Christi, sicut in carissimo filio meo [a 1Kb] Simeone summo sacerdote intelligere potes, easdem ab impiis patiente molestias, quas antecessores illius ab inimicis Christi perpessi sunt. Quorum contrarietas debito fine, secundum iudicium 76 iusti Dei perit [F., periit], sicut et his qui modo aduersantur predicationi predicti filii nostri et seruorum Dei, quia post uos sunt, certa remanet perditio. Tu tamen illius bonam uoluntatem precibus adiuuare, exhortationibus admonere, ut uiriliter agat, nullatenus desiste: quia in salute illius prosperitas uestra consistit, et in profectu uoluntatis  bone nobis omnibus merces apud Deum reputabitur. Quia ego, licet indignus Pater, nutriui, educaui, et ad perfectum perduxi uirum quem uos elegistis in pontificatus honorem. Sepius admone illum de precationis [F., predicationis] uerbi Dei instantia et patientie bono, que ualde necessaria est illi habitanti inter lupos et serpentes. Memor sit dicentis Christi: Confidite, ego uici mundum . Item mente sepissime consideret quid ipsa ueritas discipulis suis precepisset, dum eos ad predicationis direxit officium: Ecce ego mitto uos sicut oues in medio luporum. Estote ergo prudentes sicut serpentes, et simplices sicut columbe. Cauete ab hominibus . Admone illum diligentius, ne sit seculi amator, ne adulatoribus consentiens, ne propter  propinquorum turbam suum cupiditatibus terrarum uel diuitiarum inuoluat animum, sed diuino rigore regiam uiam in omnibus ubique teneat. Melior est Christus propinquus et amicus, quam totius seculi numerosa propinquitas uel amicitia.

uide quid caritas facit. Dum te admonere familiari stylo exorsus sum, repente me caritatis flamma transtulit ad illum. Sed ignosce mihi, quod hec pauca de illius profectu tibi destinatis inserui litterulis: optans te et in hac paterne fidei felicitate proficere coram Deo, ut sis in omnibus illius ueritatis assertor, non falsitatis adulator. Bene quidam adulatorem definiuit dicens: Adulator est blandus inimicus: et uerum ait; plurimi namque sunt adulatores diuitum, et pauci admonitores. Et melior est  unus suasor ueritatis quam mille adulatores falsitatis. Quaproter hoc uitium omnimodis tibi caueas, carissime fili, et semper sermo tuus ueritate uigeat. Licet ueritas rugosam habeat frontem, tamen solidum habere solet consilium. Si pro omni otioso uerbo reddituri erimus rationem , quanto magis pro noxio uel fallaci? Os quod mentitur occidit animam . Pro ueritatis officio sermo est homini datus, non falsitatis iniquitate. Nunquam adulator uerus est amicus, sed blandus, ut dicitur, inimicus. Gladium melle litum porriges  amico. Melius est cauterio sanare uulnus, quam blandimentis nutrire, ut peior [peius] fiat.

Consideret sagacitas tua tempus, locum et personam; quo tempore, quo loco, cui persone quid dicendum sit. Que optime in libro beati Gregorii, qui Pastoralis dicitur, legi et discerni possunt. Nunquam sacra lectio temporibus opportunis de manibus recedat tuis. uices suas habeant lectio et oratio. Et non nox, neque dies protrahatur in conuiuiis uel ebrietatibus, aut confabulationibus non necessariis. Inter pocula sonus et sermo edificationis audiatur coram admonentibus [F., admanentibus] uel palam omnibus, uel cuilibet considenti. Puerilis etas tuis sermonibus a flamma seruetur uitiorum, quatenus etas illorum tibi proficiat in mercedem perpetue remunerationis.  Non tibi sit uilis anima, pro qua Dominus omnium mori dignatus est. Ne dicas in animo, quid ad me pertinet, siue bene, siue male faciat? Ubi est caritas, si errantem corrigere non curas? Memento Apostolum dicentem: Quis scandalizatur, et ego non uror ? Alterius peccatum, suum fecit dolorem. Quid habes Redemptori tuo et Iudici omnium in die magno ostendere, si animas non habes, tuo labore redemptas a diaboli seruitute, ostendendas? Quantas in hoc exsilio tuis doctrinis ab iniquitate reuocas, et in uiam ueritatis reducis, procul dubio tantas recipies mercedes in die illa. Ideo non cesset caritas operandi bona omnibus: non cesset lingua loquendi de bonis ad omnes, hos precibus persuadens, illos seueritate castigans, secundum  modum uniuscuiusque etatis uel persone. Esto lucerna in domo Dei, et per te plurimi illuminentur, et a tenebris uitiorum in uiam perpetue lucis reuocentur. Non deerit tibi gratia adiuuantis Dei, si inerit uoluntas admonitionis sancte. Scribe Euangelium 77 in corde tuo, et in memoria maneant miracula, uel uerba Domini nostri Iesu Christi . et sepius psalmorum uice canito Euangelium, maxime secundum Ioannem, ubi altiora leguntur inesse mysteria: in quo ego de Patrum libellis laboro [b 1Kb] Expositionem breui sermone peragere: opus necessarium, uobisque iucundum, si donante Deo perficiatur, et ad uos peruenire poterit.

Tu uero pacem cum omnibus [F., hominibus] habeas, bellum cum uitiis, concordiam cum fratribus,  moresque iucundos cum eis qui sanctorum moribus consociantur et uiuunt: patienterque tuas suffer iniurias; uel magis dimitte, ut dimittatur tibi. Esto in cibo modestus, in poculo parcus, in loquendo sobrius, in uigiliis deuotus, ad omne opus Dei promptus, pius ad pauperes et infirmos, consolator merentium, adiutor laborantium, compatiens miseriis omnium, largus in eleemosynis secundum uires habendi, memorans euangelice uidue duo minuta, prophetamque dicentem: Frange esurienti panem tuum . Caue te, preuidens discretionem eleemosyne in  utroque, et danti et accipienti, solatium esse. Ubique discretio optime ualet, que [a 1Kb] inter monachos mater uirtutum esse dicitur, Salomone attestante: Palpebre tue precedant gressus tuos , id est, discretio actus tuos. Cui sententie et Apostolus consonat, ubi ait: Omnia uestra honeste cum ordine fiant . Et comicus quidam ait: Ne quid nimis. In omni re temperantia seruanda est, que est uia regia totius uite nostre, nec ad dexteram, nec ad sinistram declinans, sed caute et sapienter incedens, quasi prouidus uiator ad superne ciuitatis arcem properans, ambulans de uirtute in uirtutem, donec uideatur Deus deorum in Sion ; id est, in specula eterne beatitudinis, que est omnium sanctorum merces et retributio laboris sui.  Ibi beati mundo corde, quia Deum uidebunt . Ibi beati qui persecutionem patiuntur, quoniam ipsorum est regnum celorum . Ibi beati qui habitant in domo Domini, quia in seculum seculi laudabunt eum .

Hanc habeto chartulam, dilectissime fili, sociam tibi, uice paterne caritatis tibi loquentem in corde, te admonentem non solum de salute tua, uerum etiam de multorum profectu et prosperitate, meque ipsum tuo pectore quotidie commendantem, ut uera nos caritas florere faciat in preceptis Christi Dei, cui laus et gloria in secula sempiterna.



78 [b 1Kb] EPISTOLA LXXIu AD GENTEM ET POPULUM CANTUARIORUM.  Illorum fidem ac nobilitatem laudibus extollit; sacerdotes ac nobiles adhortatur: calamitates deplorat; et ut archiepiscopum Aedilhardum a fuga reducere conentur, suadet.


Nobilissime genti et populo laudabili, et regno imperiali Cantuariorum humilis leuita Alcuinus salutem.

uestri decoris et uestre salutis ualde cupidus has paucas litterulas, ob nimiam uestre prosperitatis dilectionem, in commune uobis dirigere curaui. uos uero principium salutis Anglorum, initium prosperitatis, portus intrantium, triumphi laus, sapientie origo, et a uobis imperii potestas prima processit, et fidei catholice origo exorta est. Apud uos clarissima lumina Britannie requiescunt, per quos lux ueritatis  per totam Britanniam emicuit. In uobis utrumque, et philosophice discipline decus emicuit, et sacre religionis claritas effulsit. In uobis uero fuerunt simul et religiosi doctores ecclesiastice fidei, et sapientissimi principes regalis dignitatis, et uiri fortissimi  in bello, et iustissimi in iudiciis; morum nobilitate conspicui, consiliis prouidi, pietate laudabiles, facie honorabiles, uultu uenerabiles, et omni dignitate clarissimi. Hec uos, uiri sapientissimi, in quibus modo Cantie decus consistit, diligenter considerate, et longas successiones nobilissimorum parentum uestrorum imitare studeamini [Ms., studimini].

Primo omnium, qui in Ecclesia Christi Deo deseruiunt [Ms., deseruiant], discant diligenter quomodo Deo placeant , quomodo fidem catholicam, quam primum doctores nostri in eis fundauerunt, obtinere firmiter et predicare ualeant; quia ignorantia Scripturarum ignorantia Dei est: et si cecus cecum ducit, cadunt ambo in foueam ; et econtra multitudo sapientium salus est populi  . Adducite uobis doctores et magistros sancte Scripture, ne sit inopia apud uos uerbi Dei; aut uobis desit, qui populum Dei regere ualeat; ne fons ueritatis in uobis exsiccetur. Nolite uos contra ecclesiasticam consuetudinem uanitate uestimentorum ornare, sed moribus uos ostendite nobiles et ornatos, et predicatione uerbi Dei paratos, ut laici et uestri bellatores per uos fortes efficiantur, et populus uiam salutis incedat.

Similiter nobiles qui sunt in populo suas dignitates cum consiliis regant, et populo per iustitiam presint, amantes paterna statuta in iudiciis magis quam pecuniam, que subuertit uerba iustorum, et unanimi consilio, quod bonum sit, genti uestre uiriliter faciant: et rectores uobis preponite nobilitate claros,  morum dignitate pios, iustitie decore honorabiles, quatenus diuina misericordia uestram gentem gubernare, et conseruare, et exaltare dignetur.

Imminet uero maximum insule huic et populo habitanti in ea periculum. Ecce quod nunquam antea auditum fuit, [c 1Kb] populus paganus solet uastare piratico latrocinio littora nostra: et illi ipsi populi Anglorum, et regna et reges dissentiunt inter se; et [d 1Kb] uix aliquis modo, quod sine lacrymis non dicam, ex antiqua regum prosapia inuenitur, et tanto incertiores sunt originis, quanto minores [Cod. Harleianus, incertioris . . . minoris] sunt fortitudinis. Similiter et per ecclesias Christi perierunt doctores ueritatis; omnes pene uanitates seculares sequuntur, et disciplinas regulares odio habent: et bellatores  illorum magis auaritie student quam iustitie. Discite [e 1Kb] Gylbum [Id cod., Giraldum] Brettonem sapientissimum, et uidete ex quibus causis parentes Brittonum perdiderunt regnum et patriam: et considerate uosmetipsos, et in uobis pene similia inuenietis. Timete  uobis ipsius ueritatis sententiam, quam in ea Ecclesiam expressit dicens: Omne regnum in se diuisum non stabit . Ecce diuisio quanta est inter populos et gentes Anglorum, et ideo in seipsis deficiunt, quia inter seipsos pacem non seruant 79 et fidem. [a 1Kb] Reuocate ad uos, si uobis uideatur, episcopum uestrum Aedilhardum, uirum uenerabilem et sapientem, et eius consilio in melius regni uestri statum corroborate, emendantes in moribus que Deo displiceant, et ea studete facere que eius misericordiam super uos ualeant reuocare. Non est bonum, ut sedes sancti Augustini primi predicatoris nostri uacua permaneat; et alius non potest ullatenus in eius ordinari locum. Perditio populi est ubique, sacerdotibus suis non obedire, et predicatores  salutis a se expellere. Subiicite uos humiliter pontifici uestro et predicatori salutis uestre, quatenus diuina uos gratia in omnibus operibus uestris consequatur. Credite mihi, nullatenus aliter Deum uobis propitium habere potestis: per illum potestis, credo, pacem habere presentem, et salutem sperare sempiternam. Inite consilium prosperitatis uestre, et uiriliter facite, quod bonum inueniatis, et conuertimini ad preces et orationes et ieiunia, quatenus diuina uobis propitietur misericordia, et conseruet uos in laude et salute uestra, et concedat uobis incolumem habitationem in patria uestra, et gloriosum in eterna patria imperium. Dextera omnipotentis Dei uos protegat et regat, et exaltare dignetur presenti felicitate, et eterna beatitudine, uiri fratres desiderabiles  et uenerabiles.



[b 1Kb] EPISTOLA LXXu. AD ATHELARDUM, CANTUARIENSEM ARCHIEPISCOPUM.  Hortatur ut propter fugam a sede sua penitentiam agat, et Ecclesiam ordinet; clerum a uanitate uestimentorum et immoderato conuiuiorum usu cohibeat.

Summe dignitatis uiro, atque ecclesiastice bonitatis Patri Athelhardo, archiepiscopo, fidelis filius Alcuinus perpetue bonitatis in Christo salutem.

Dulcissima caritatis uerba filius noster per uos reuertens retulit, simul et amabilia benignitatis uestre munuscula habuit in manibus; in quibus letatus, te olim condictam etiam agnoui in memoria  habere amicitiam, sicut in uiro perfecto ueritas semper probata fulgescit. Unde tue bonitati gratias ago, ex toto cordis desiderio optans, te longeua prosperitate  populo preesse Christiano, et sanctam sedem dignis exaltare honoribus; quam ad tempus, [c 1Kb] propter impios inuasores regni, dereliquisti secundum consilia sacerdotum Christi, ut prefatus mihi referebat puer. De qua re, quid sentirem, tua me ueneranda per illum auctoritas interrogare ratum putauit. Quid mea paruitas aliud habet dicere, nisi sanctorum Christi sacerdotum assentire consilio? si tamen tantum habent auctoritatem illius suggestionis, ut lupo ueniente pastor fugere debeat, quanta est euangelica excellentia, que 80 mercenarium nominat, non pastorem, qui lupi rabiem timidus aufugit . Forte obiiciunt, ueritate dicente: Si persecuti uos fuerint in hac ciuitate, fugite in aliam . Discernendum tamen est de cuius  temporis fuga, uel de qua persecutione hoc dictum est, et [d 1Kb] de quibus iterum ipsa ueritas dicat: Bonus pastor animam suam ponit pro ouibus suis, mercenarius autem fugit . Quod optime in homiliis beati Gregorii pape, predicatoris nostri, per te legens intelligere poteris. Tu tibi ipsi conscius es, pro qua causa reliqueris sedem tuam; si timore mortis aut tormentorum immanitate, aut idololatrie exsecratione: sicut olim sanctissimus eiusdem sedis pontifex Laurentius uelle legitur; qui tamen apostolica auctoritate castigatus, ab incepto resipuit [Al., resipiscit] consilio. Tamen quecunque causa fuerit, bonum uidetur, caritatis mee consideratione, ut penitentia inde agatur. Quod, ut uidetur, honeste fieri poterit, si communi totius gentis  consensu ieiunium indicatur  ut Deus uobis omnibus propitietur. Orationes quoque, et eleemosyne et missarum solemnia fiant diligenter ubique, ut Deus deleat quidquid inde a quolibet uestrum actum est. Tua quoque ueneranda sapientia specialiter deducat in domum Dei lectionis studium, ut sint ibi legentes iuuenes et chorus canentium et librorum exercitatio, ut per tuam diligentiam renouetur illius sancte Ecclesie dignitas, ut habeant unde in seipsis possint eligere sibi pontificem. Simul et predicatio tua in omnibus locis fiat, siue pro episcopis omnibus in communi synodo, de iustis ordinationibus et predicationis instantia, et officiis ecclesiasticis, et baptismi sanctitate, et eleemosynarum largitione: siue  pro pauperum cura per singulas ecclesias atque parochias, maxime in ueneranda gente cui te Deus pastorem preesse uoluit. Sepe miles uulneratus fortius  pugnat, sicut bos lassus fortius figit ungulam. Sicut diabolus letatus est de fuga, fac ut gaudeat Christus de multiplici animarum a te profectu; et tua merces maior crescat, dicente ipsa ueritate: Maius gaudium est in celis coram angelis Dei super uno peccatore penitentiam agente, quam super nonaginta nouem qui non indigent penitentia . Hec omnia omnino diligentissime considerans, in Christi caritate semper proficias; amans illum ex toto corde, tota uirtute et tota mente, qui te exaltauit, honorificauit et conseruauit in diem salutis tue.

uanissimum uero uestimentorum cultum, et conuiuiorum immoderatum usum omnino, quantum ualeas, expellere a te tuisque consacerdotibus, uel magis  omni clero et ecclesiastice dignitatis gradibus diligentissime studeas. Beatus Petrus, princeps apostolorum, trinam negationis maculam  triplici confessionis ueritate abluit; tu fugam simplicis erroris multiplici predicationis bono ablue. Et ut maxime sanctarum Scripturarum lectio per tuam sanctissimam curam renouetur, et ecclesiastica dignitas ubique exaltetur, et sancta sedes, que prima fuit in fide, prima sit in omni sapientia, et sanctitate, et honore; ut ibi interrogans inueniat, ignorans discat quod cupiat, sciens uideat quod laudet. Et ut Ecclesie unitas, que partim discissa est non rationabili, ut uidetur, consideratione, sed quadam potestatis [Malmesb., pietatis] cupiditate, [a 1Kb] si fieri possit, pacifice adunetur, et scissio resarciatur, bonum uidetur  esse cum consilio omnium sacerdotum Christi et cepiscopi [Usserius legit, cepiscopis] Eboracensis Ecclesie deliberare; ita tamen, ut [b 1Kb] pater pius pallio diebus suis non exuatur, licet ordinatio episcoporum ad sanctam et primam sedem recurrat. Hec omnia tua sanctissima sapientia consideret, ut caritatis concordia fiat inter primos pastores ecclesiarum Christi.

Si quid ergo superflue in his meis litterulis dictauerim, tua sancta patientia benigne, obsecro, suscipiat, nec mihi scribenti imputet, sed tibi iubenti iniungat. Nec ego presumptuosa temeritate egi, sed humili obedientia; considerans, quid multis proficere potuisset, siue culpa esset, siue non esset in  fuga. Tamen quantum mea deuotio considerare potuit,  melius est ea facere 81 que suadeo; quam omittere. Omnino affectuosa caritate admoneo, ut instanter predices uerbum Dei; hoc est officium tuum, hec merces tua, hi fructus operis, hec sacerdotis dignitas, laus et honor; quatenus multiplici laboris fructu in conspectu Domini Dei sui appareat, et dignus efficiatur desiderabilem audire uocem: Euge, serue bone et fidelis, quia super pauca fuisti fidelis, super multa te constituam; intra in gaudium Domini Dei tui . Omnipotens Deus paternitatem uestram ad exaltationem sancte sue Ecclesie in omni opere perfecto multipliciter florere faciat, sanctissime Pater!



[c 1Kb] EPISTOLA LXXuI. AD DOMNUM REGEM.  De ratione saltus lunaris.


Domino desiderantissimo et omni sapientie decore clarissimo Dauid regi Flaccus Albinus perpetue pacis et glorie salutem.

Solent itaque de fonte caritatis sepius uerba fluere salutationis; uel si longinquitas terrarum uocis officia neget, apices dilectionis atramento formati multoties recurrant. Idcirco simplici uoto deprecor ut liceat nostre paruitatis chartulam ad uestre auctoritatis presentiam sepius recurrere, ferentem que uel uestre sapientie iucunda, uel nostre paruitati necessaria esse arbitremur: et opportuno tempore Flaccus uester legatur in litteris, qui quondam audiebatur in uerbis [d 1Kb] . Nam causa huius presentis  chartule lunaris saltus effecta est, qui in hac lucenti Luna Nouembrii mensis anno circuli decennouennalis nouissimo [e 1Kb] certissime inspici poterit. Igitur hec luna Nouembrii mensis, que per decem et octo annos tricesima computabatur, in hoc anno presenti prefati circuli nono decimo, undetricesima computari 82 debet. Ita ut de uicesima nona, que fit octauas Kal. Decembris, uertatur septima Kal. in primam: et fit die Kal. Decembrium septima, que iuxta regulares epactas sexta computata est; et erunt tres lune pariter, Octobri scilicet, et Nouembri, et Decembri mensis undetricenarum dierum. Quod si quis obstinata mente facere neglexerit, et magis regularibus quam rationi saltus innititur, et uult Nouembrii  mensis lunam triginta habere dies, et in  Kal. Decembris sextam lunam, magno se mox implicauerit errori in quarta decima luna Paschalis festi. Si uero Kal. Decembris sexta computabitur luna, necesse erit ut in Kal. Ianuarias octaua sit luna, et Februario nona, et in Martio octaua: et die Kalendarum Aprilium nona, et quartas Nonas eiusdem Aprilis decima; tertias Nonas undecima; pridias Nonas duodecima; Nonas tertia decima, que iuxta rationem Paschalis festi quarta decima debet fieri, sicut ab omnibus in terminis paschalibus uerissime decantatur et firmissime tenetur. Et uideri potest diligenter considerantibus, quantus error et quam perniciosus in luna quarta decima et in die Dominice Pasche, et in etate lune eiusdem diei oriri poterit, si quis non curauerit unum diem in etate lune ratione  saltus in Nouembrio mense transilire. Etiam nec etas lunaris in Ianuario, Februario, Martio et Aprile, regularibus conuenit, qui obseruari debent per decem et nouem annos ad cognoscendam diebus Kalendarum etatem lune in mensibus singulis.

Est quoque aliud in huius ratione saltus aliquando difficilius computandum, sed necessario sciendum. Notissimum uero uestre scio acutissime prudentie fore, quod in communibus annis secundum numerum epactarum, que singulis annis accrescunt undecim diebus; quarta decima luna Paschalis locum prioris quarte decime undecim [Al., undecima; Cod. uat. duodecim] diebus anticipat. Quod facile est inuenire per annos communes. In annis itaque embolismorum  decem et nouem diebus secundum numerum annorum circuli decennouennalis, quarta decima luna Paschalis transponitur prioris anni quarte decime: uti detrimentum commune annorum embolismis suppleatur, et fiat equalis numerus dierum in decem et nouem solaribus, et in decem et nouem lunaribus annis. Inter quartam decimam itaque lunam nouissimi anni circuli sepe nominati, que fit quintas decimas Kal. Maias, et quartam decimam primi anni eiusdem circuli, que fit Nonas Aprilis; non ut ceteris annis communibus undecim, sed duodecim inueniuntur dies; quatenus illa dies, que in Nouembrio mense lunari etati adempta est, hinc in Aprile inter epactas inueniatur, epactarum uero rationem undecim diebus singulis annis accrescere. Hoc uero anno  propter saltum, duodecim dies inter quartam decimam nouissimi anni et quartam decimam primi anni reperiuntur: quatenus embolismus huius anni triginta habeat dies secundum rationem embolismorum, decem et octo nouissimi anni epactas; quibus si addideris undecim, qui singulis annis more solito accrescunt, et unum saltus diem, fiunt triginta. Ideo primo anno circuli sepe nominati nulle scribuntur epacte, et a pueris de nullis in undecim decantatur. Sed et si a quintas decimas Kalendas Maias totius lunaris anni dies computantur usque in Nonas Aprilis, non ut ceteris annis tricenteni quinquageni quaterni, sed tricenteni quinquageni terni dies reperiuntur. Nisi forte bissextilis immineat annus, qui unum  adiicere solet seu solari seu lunari anno, ut estimo, diem.

Qualiter uero huius ratio saltus singulis annis [cycli] decennouennalis in diminutionem unius diei accrescat, diuersis modis computatur. Sed hec facilior uidetur computatio, ut sciamus, singulis annis cycli decennouennalis unam horam et unum punctum, et nouam [F., nonam] decimam partem unius puncti accrescere ad undecim epactarum dies. Ex quibus horis et punctis colligitur unus per nouem et decem annos dies. Nam uiginti et quatuor hore diem integrum perficiunt; quatuor uero puncti horam faciunt sedecim puncti quatuor horas efficiunt: et tribus punctis, qui supersunt, adde nonas decimas partes unius puncti, et fiunt quatuor puncti, et est una hora. Hanc  si addideris 83 quatuor prescriptis horis, fiunt quinque hore; et has quinque horas si adiunxeris decem et nouem horis, fiunt uiginti quatuor hore, unus dies integer in decem et nouem annis iuxta zodiaci iam [F., zodiacicam] solis et lune regulam plenus et perfectus. Et ut certius intelligi possit que sit causa saltus lunaris: hunc uero citior quedam et uelocior hora sue incensionis generat, sicut et undecim dies epactarum annuis temporibus solent facere. uerbi gratia, si modo huius lune Nouembri mensis incensio sexta hora diei facta est, erit sequenti anno eiusdem lune unius hore et unius puncti, et nona decima parte unius puncti incensio ante horam sextam: ita ut tota sexta hora et unus punctus quinte hore et nona decima pars unius puncti eiusdem  hore anticipetur. Et sic se crescere solet per singulos annos usque in diem integrum, qui fit horarum uiginti quatuor.

Hec uestre excellentissime [Cod. uat., extollentissime] sapientie, mi dulcissime Dauid, in memoriam reuocare curaui, non ignota ingerens, sed nota repetens propter opportunitatem presentis lune, in qua ratio saltus, ut uidetur, maxime consideranda est. Licet non ignoremus aliter alios saltum computare, et inserere uelle; tamen propter rationem Paschalis lune, que omnimodis inuiolabilis et immutabilis permanere debet, secundum antiqua sanctorum Patrum instituta, et totius sancte Ecclesie consuetudinem, hic maxime Nouembrio mense notandus esse uidetur. Ego uero ueteris immemor prouerbii:  Non feres ligna in syluam, has sub munusculi nomine litterulas in uestras transmisi diuitias: memores uos esse sciens laudate uidue, que curato [Cod. uat., aurato] templo duo addidit minuta; et illorum qui pilos caprarum in tabernaculi decorem attulerant . Et dum omnibus estis benigni, omnium in uos fauorem reuocatis, et cunctis copiose uestra benefaciens pietas cunctorum uobis diuitias attrahit, sicut Apostolus ait: Qui seminat in benedictione, de benedictione metet uitam eternam .



[a 1Kb] EPISTOLA LXXuII. AD ETHELARDUM ARCHIEPISCOPUM CANTUARIENSEM.  Romam ituro prosperum iter precatur, suique memoriam rogat apud sanctos apostolos.


Sanctissimo Patri et in membris Christi ualde uenerando Ethelardo archiepiscopo Alcuinus diaconus in Christi caritate salutem.

Audiens salutem et prosperitatem uestram, et [b 1Kb] conuentum cum Eanbaldo Eboracensi archiepiscopo filio meo, satis mihi placuit speranti ex uestre colloquio sanctitatis honorem sancte ecclesie exaltari, et Deo in eas seruientium corrigi uitam. Ideo suasi [c 1Kb] aliis litterarum mearum apicibus, sanctitatem uestram permanere in patria, nolens lumen Britannie exstingui.  Sed fiat quomodo Deo placet ut proficiat Christi Ecclesiis. Prosperum iter faciat uobis Deus, angeloque eius comitante prospere uos ducat atque reducat , dulcissime et amantissime Pater. Maxime autem precor, ut apud sanctos apostolos mei habeatis memoriam, sicut nos apud sanctum Martinum uestri habere dulce habemus.



[d 1Kb] EPISTOLA LXXuIII. AD ETHELARDUM ARCHIEPISCOPUM CANTUARIENSEM.  Felicem illi reditum ex Romana legatione, ob reparatam Ecclesie Cantuariensis dignitatem, precatur.

Domino sanctissimo atque omni honore dignissimo Ethelardo archiepiscopo.

 Lectis prosperitatis uestre litteris, et prosperitate itineris uestri et reuersionis in patriam, et qualiter apostolica benignitate suscepti fuistis, toto cordis affectu animoque letissimo gratias egi Domino Deo sempiterno, qui magno clementie dono uiam uestre peregrinationis prospero direxit itinere, et dedit uobis gratiam in conspectu Patris apostolici, et legationis effectu et uoti compotem redire concessit; et [e 1Kb] primi nostri Doctoris sanctissimam sedem ad pristinum  culmen dignitatis per te iterum exaltare dignatus est, que cuiusdam dissensionis scissura, quorumdam inuidiosa contentione, ad horam discissa esse uidebatur. Felix qui unitatem pacis fraterno amore conseruare studet; sed ille multo felicior qui ab aliis disrupta caritatis uiscera pro labore ad unius compagem corporis reformare nititur. Igitur nunc, gratia operante diuina, membrorum unitate adheret capiti proprio, et sacerdotalis dignitas antiquo gratulatur honore, et germana pax inter summos Britannie pontifices splendescit, et sub duabus metropolitanorum ciuitatibus una pietatis et concordie uiget uoluntas, sicut in litteris uestre beatitudinis lectum intellexi.



[f 1Kb] 85 EPISTOLA LXXIX. AD DOMNUM REGEM.  Commendat amicos suos ex Anglia Romam profectos.


Domino desiderantissimo Dauid regi Flaccus matricularius, eternam in Christo salutem.

Dulcedo dilectionis uestre, et fiducia probate pietatis, sepius me hortatur uestre auctoritati dirigere litterulas, officioque syllabarum indagare, quod fragilitas corporis obstat uoluntati implere posse. Sed rerum nouitas superuenientium, nouos iterum cogit edere apices, ut chartula ferat cordis affectum, et fundat preces ad aures pietatis uestre: que nunquam, ut uere fateor, cassate in conspectu misericordie  uestre fuerunt. Nec meas pro uestra stabilitate et salute cassatas in conspectu Dei credo, quia libenter diuina suscipit gratia lacrymas que ex caritatis fonte profluunt.

Dictum est mihi, aliquos ex amicis Flacci tui, [g 1Kb] Edelardum scilicet, Dorensis Ecclesie metropolitanum, et prime sedis in Britannia pontificem, uestram adire uelle pietatem: ministrum quoque olim Offane regis Ceilmundum de regno Mercionum [F., Merciorum]:  sed et Torhcmundum [a 1Kb] Hedilredi regis fidelem famulum, uirum in fide probatum, strenuum in armis: qui fortiter sanguinem domini sui uindicauit. Hi omnes mihi ualde fuerunt fideles, et adiutores itineris mei, uel meorum defensores puerorum, huc illucque discurrentium. De quibus optimam uestram deprecor clementiam, solita benignitate suscipere eos, quia mihi necessarii fuerunt unusquisque in loco suo. Sepius cognoui sacerdotes religiosos, et in Christi seruitio deuotos; nec non uiros fortes, et fideles in seculari dignitate, uestre laudabiles esse equitati. Nam optimus quisquis, et in sua sibi ipsi probatus conscientia, bonos diligere non dubium est, edoctus omnipotentis Dei exemplo, qui summum est bonum. Et omnis rationabilis creatura, quantum  boni habet, eius bonitate illuminata habere certissimum est. Ipsa ueritate dicente: Ego sum lux mundi. Qui sequitur me, non ambulat in tenebris, sed habebit lumen uite .


Perpetuam Christi tribuat tibi gratia lucem,
   Cum sanctis pariter, Dauid amate Deo.



[b 1Kb] EPISTOLA LXXX. [c 1Kb] AD DOMNUM REGEM.  De ratione Septuagesime, Sexagesime et Quinquagesime.

Benedictus sit Deus Pater omnipotens, qui te creauit et honorauit: et benedictus sit Dominus noster  iehsu Christus Filius Dei, qui te redemit et elegit: et benedictus sit Spiritus Paraclitus, qui te illuminauit, et dilatauit cor tuum in omni sapientie et scientie claritate, dilectissime Dauid, et dulcissime domine! et benedicta sit sancta Trinitas, unus Deus omnipotens, Pater, et Filius, et Spiritus sanctus, qui mihi seruulo suo, licet indigno, talem concessit dominum, amicum, et adiutorem gratie sue; qui mihi 86 per seruum suum, beate memorie magistrum meum, ministrare clementer dignatus est: et benedicta sit potestas et regnum tuum, et filii tui, et filii filiorum tuorum, usque in generationes seculi sempiternas; et ueniat super te et super tuam generationem benedictio sanctorum in die Domini nostri Iesu Christi; cuius sanctissima uoluntas [Al., utque  sanctissima uoluntas tua] semper uigeat, floreat et crescat in corde tuo, clarissime Ecclesie Christi rector et defensor.

Repletus sum gaudio uestram audiens prosperitatem et exaltationem, et totus iucunditate exhilaratus, dum uestre beatitudinis litteras accepi, legi et osculatus sum. Unde et aliquid familiarius uestre dilectioni scribere presumo, et illatas questiunculas  uenerabili aspectui uestro presentare. Sciens autem scholastice eruditionis inquisitionem, et ecclesiastice discipline solertiam, uestre clarissime sapientie et dulcissime familiaritati gratam esse et iucundam; et quidquid urbanitatis sale conditum cognoscitur, uestris intellectualibus auribus fauorabile, et acutissimis scientie oculis amabile esse probauimus. Unde quod scholastica tironum iuuentus flaccidis [Al., flaicinis, forte Flaccinis, seu Flaccianis, id est, ipsius Flacci] ingerere auribus solet, uestre sanctissime prudentie dirigere ratum duximus, et inde solatia responsionis querere, unde sophie flumina manare nouimus; tametsi indoctas has uideri interrogationes uestre sanctissime sapientie posse fateor. Et ne mea aliquid presumptuose rusticitas responderet [Al.,  mee aliquis rusticitati presumptuose responderet] uestrum laudabile ingenium, et prefulgens eruditionis acumen consulere tutum esse putauimus. Nam uelut uermes fenestris inuolant estiuis, sic auribus meis insident questiuncule. Et horum conuenientia nunc temporum excitati de ecclesiastico more interrogant, cur septuagesimus, et sexagesimus, uel quinquagesimus ordo per dies Dominicos ante quadragesimum dicatur uel colatur?

Si respondero, Ecclesie hanc esse consuetudinem et Romana auctoritate huius religionis ritum esse firmatum; minus illis uidetur, auctoritate et consuetudine sola esse responsum, nisi et aliqua ratio addatur auctoritati: quia dicunt, nichil esse sine causa in ecclesiasticis consuetudinibus a doctoribus constitutum  precipuis. Maxime autem titubat illorum sensus quod numerus predictus ordini dierum non conuenit. Ubi dicunt, septuagesimus. ibi non sunt septuaginta dies usque ad resurrectionem Domini nostri Iesu Christi. Similiter nec ubi sexagesimus numerus notatur in diebus Dominicis, nullatenus computo dierum conuenit usque ad Pascha. Iterum si dico, synecdochice dictum esse, id est, a parte totum; que quidem tropica locutio, ut uos optime nostis, Scripturis sanctis usitatissima esse dignoscitur; sicut in tribus diebus et tribus noctibus, quibus Dominus noster iehsu Christus in sepulcro requiescere legitur , intelligi necesse est, et multis aliis in locis: que omnia si dicantur, libri excedunt magnitudinem. Addunt tamen querere cur septuaginta,  uel sexaginta, uel quinquaginta in tali tempore dicuntur? [Al., cur Septuagesima, uel Sexagesima, uel Quinquagesima in tanto tempore dicantur]? Audiui, dum Rome essem, quosdam dicentes magistros quod Orientales populi nouem hebdomadas, et Greci octo, et Latini septem ieiunare soleant; et inde consuetudinem Romanam sumpsisse Ecclesiam, septuagesimos, sexagesimos, et quinquagesimos [Al., ex consuetudine  Romana Septuagesimam, Sexagesimam, et Quinquagesimam] nuncupare Dominicos. Hoc quia a talibus non audiui magistris, quorum auctoritati me tradere auderem, omnino confirmare non fui ausus. Quapropter adhuc restat aliquid querendum quod tempori conueniat et rationi concordet, et numero non aduersetur. uidetur enim mihi septuagesimus dies dici posse propter decem hebdomadas, que sunt ab ipso die usque ad clausum Pasche [Al., Pascha], quo die alba tolluntur uestimenta a nuper baptizatis. Igitur et in Apostolo legimus: Regnauit mors ab Adam usque ad Moysen ; et significat, usque ad ultima tempora legis, que per Moysen data est, et decucurrit in Christi Dei nostri tempora. Porro sexagesimus inde dici potest, quia  sexaginta sunt dies usque ad medium Pasche, quod erit feria quarta paschalis hebdomadis. Quinquagesimus uero, qui decurrit usque in diem sanctum resurrectionis Dominice. Quadragenarius etiam numerus cum 87 Dominica sua currit ad mysticum Pascha Hebreorum, quod Dominus noster iehsu Christus cum discipulis suis celebrauit, et nos dicimus Cenam Domini.

Nec typica interpretatio his discordare uidetur rationibus. Nam septenarius Spiritui sancto conuenire multis in locis sacre Scripture noscitur. Unde et post septem hebdomadas Spiritus sanctus missus est de celo in igneis linguis super centum uiginti nomina credentium ; et septem dona sancti Spiritus legimus in propheta . Et tunc maxime,  dum alba tolluntur a baptizatis uestimenta, per manus impositionem a pontifice Spiritum sanctum accipere conueniens est, qui in baptismo omnium receperunt remissionem peccatorum; et per septem dies in angelico [Al., euangelico] castitatis habitu et luminibus celestis claritatis sanctis assistere sacrificiis solent. Et senarius numerus perfectioni uite nostre concordat, quia in sex diebus omnia opera perfecta fecit Creator omnipotens . Et ipse senarius numerus, sicut uestra doctissima nouit sagacitas, partibus suis perfectus est. Et quinarius numerus per decades ductus, ad resurrectionem Domini nostri Iesu Christi concurrit, significans nobis remissionem omnium peccatorum esse, et iustificationem uite in Christo. Quadragenarius  uero per decadas quater ductus, penitentie typum tenere multis in locis constat. Unde et ipse Dominus noster quadraginta diebus ieiunauit , cuius predicatio prima fuit: Penitentiam agite, appropinquauit regnum celorum . Et sicut Moyses legem, Elias prophetiam , ita ipse Dominus noster euangelicam predicationem quadraginta dierum ieiunio dedicauit. Et ut uestra nouit ingeniosa et preclara in omnibus philosophorum disciplinis prudentia, quam mirabiliter quadragenarius numerus, qui penitentie, ut diximus, conuenit, si per suas partitur diuisiones, et per partes suas crescit, usque ad quinquagesimum peruenit, qui est remissionis numerus; quia per  penitentiam ad remissionem peccatorum nostrorum nobis festinandum est.

Sed et aliquid mirabile in hac consideratione et conuenientia senarii numeri inueniri potest; et quodammodo principium huius computationis mirabili fine concordat in regulis numerorum. Igitur inter septuagesimum et sexagesimum sex reperiuntur dies: similiter inter sexagesimum et quinquagesimum; etiam inter quinquagesimum et quadragesimum senarius inuenitur numerus, et fiunt ter sex, et faciunt decem et octo [Al., dies octodecim]. Qui numerus, si rationabiliter consideratur, et diuiditur in tres partes equales, erunt ter sex; et est ratio simpli ad duplum, et significat simplam mortem Dei Christi ad duplam nostram. Quia nos duabus mortibus fuimus obnoxii,  id est, anime et carnis [Al., corporis]. Ille uero simpla morte sua et innoxia, duptam destruxit nostram, et simpla resurrectione sua duplam ostendit nobis [Al., nostram], et perdonauit; unam nunc in anima, alteram in die magno aduentus sui in corpore, ut sit tunc unus homo gloriosus corpore et anima, qui prius unus fuit mortalis anima et corpore; anima peccato, corpore corruptione.

Similiter, et si finis consideratur calculationis, conuenienter huic rationi uidetur concordare. Nam inter quintam feriam cene Dominice, in qua quadragenarius numerus decurrit; usque ad resurrectionem Domini, id est, Dominicam diem, quo quinquagenarius numerus peruenit, duo sunt dies. Item a Dominica resurrectionis Domini [Al., die], usque ad  quartam feriam, quo sexagesimus numerus peruenit, duo sunt dies. Item a quarta feria usque ad sabbatum, ubi septuagesimus numerus impletus est, duo sunt dies. Hi uero dies si iunguntur, duo et duo et duo, faciunt sex. Et iste senarius si diuiditur in duo et quatuor, eadem simpli et dupli ratio inuenietur in eo. Ita hec concordia pertinet ad resurrectionem Domini nostri Iesu Christi: illa prior ad passionem, in qua redempti sumus, et in ista iustificati, sicut beatus Apostolus ait: Christus passus est propter redemptionem nostram, resurrexit autem propter iustificationem nostram . Potestis ex hac speculatione uestris demonstrare familiaribus, quam iucunda est et utilis arithmetice discipline cognitio; quam et uestre 88 diligentie bene notam, et per  uos aliis cognitam esse credimus. Plura hinc [Al., plurima ex hinc] dicere potui, sed nolui chartule excedere modum: et maxime quia non ignoranti scripsi, sed ei qui hec omnia optime nouit. Ideo perpaucis hec prelibaui uerbis, quia uobis hec omnia esse notissima sciebam. Et ut dictum est, cum sapiente paucis utendum est uerbis . Et, Beatus, qui loquitur in aurem audientem , id est intelligentem. Mihi itaque in fine epistole cum regina Saba dicendum est: Beati uiri tui, et beati serui tui: Hi qui stant coram te semper, et audiunt sapientiam tuam. Sit Dominus Deus tuus benedictus, cui complacuisti, et posuit te super thronum Isrel, eo quod dilexerit Dominus Isrel in sempiternum:  et constituit te regem, ut faceres iudicium et iustitiam .



[a 1Kb] EPISTOLA LXXXI [b 1Kb] AD ALBINUM ABBATEM. Carolus Magnus respondet priori epistole de ratione Septuagesime.

Carolus, gratia Dei, rex Francorum, [c 1Kb] imperator Longobardorum, ac patricius Romanorum, dilectissimo magistro, nobisque cum amore nominando Albino abbati in Domino nostro Iesu Christo eternam salutem.

Peruenit ad nos epistola missa a religione prudentie uestre, que post laudes et benedictiones omnipotenti Deo debitas, nobis et progeniei nostre, benedictionem optabilem cum summa beneuolentia  [Al., summamque beneuolentiam] detulit. Post hec textus illius inquirendo subsecutus [Al., subiectus] est, cur Septuagesima et Sexagesima, nec non et Quinquagesima in ordine per dies dominicos ante Quadragesimam dicatur, uel scribatur. Inde arrepta ratione per campos arithmetice artis, quidquid ex hac re uestra sensit industria, se extendendo nobis pleniter significare studuit [Al., statuit]. Sed dum mens nostra huc illucque discurreret, solerti indagatione considerauimus, non solum infra [Al., intra] prescriptos a uobis dies, sed etiam per singulas hebdomadas, nec non et per totum anni circuli [Gold., circulum] spatium [Gold. om. spatium], per interualla horarum ac punctorum seu momentorum; mysteria numerorum posse ab his qui huius artis  peritia imbuti sunt reperiri. Unde quia tue caritati placuit nostram regalem aulam hac de re consulere, quidquid inde sentit [Al., sensit] nostra serenitas, sermone commatico tibi patefacere non negamus [Al., negauimus].

Exigente igitur inquisitione, et consideratione querendum est, cur [Al., considerata, cur; Gold., considerata ratione cur] alii sex, alii septem, alii octo, nonnulli uero nouem abstineant hebdomadas? Argumentum sensus nostri tue familiaritati per hos apices significare studemus. Qui enim [Cod. ms. S. Emmerami, Quod sic soluendum est; qui enim] sex hebdomadas obseruantes se abstinentie tradunt, subtractis sex diebus dominicis, in quibus ieiunare minime licet, decimas dierum dantes [Gold., dantes  dierum] corporis sui, triginta sex dies, sicut beatus Gregorius mirabilis doctor edocet, ieiunant; et hoc tempus, licet in ipso duo superesse uideantur dies usque ad sanctam Resurrectionem, Quadragesimam doctoribus sancte Dei Ecclesie 89 nominari placuit. Religione uero crescente a Telesphoro pontifice, qui  post Petrum apostolorum principem nonus in sancta Romana Ecclesia claruit, septem hebdomade in abstinentia dedicate sunt; et noc tempus, quo alio nomine rectius uocari quam Quinquagesima in ordine rationabiliter debuerit [Al., debuit; Gold. uocare, quam Quinquagesimam . . . debuerunt]? Ex hinc et deinceps collecta ratione, qui octo hebdomadis [Al., hebdomadas; Gold. addit: obseruare studuerunt, Sexagesimam gradatim], Sexagesimam gradatim nominauerunt. Similiter qui nouem, Septuagesime, iuxta prefatam rationem, nomen imposuerunt, et non ob numerum [Al., ordinem numerorum] hebdomadarum uel dierum, sed tenorem nominis [Al., numeris] seruantes hec nomina censuerunt [Al., composuerunt]. uelut, siqui nunc fuissent, qui decimam  hebdomadam addere pro aliqua iusta ratione uoluissent, et propter numerum hebdomadarum decagesimam [Al., Decimagesimam], seu quolibet alio nomine, uel propter numerum dierum Septuagesimam, uel octuagesimam, ordine seruato uocabulorum, tramite recto pergendo nuncupare debuissent.

Quia igitur, gratia diuina opitulante, prout nobis uisum fuit, de nomine Septuagesime et Sexagesime [Al., Quadragesime], ac Quinquagesime, tue caritati scripsimus, nunc stylo percurrente de obseruantia et cultu harum  iuxta capacitatem [Gold., sagacitatem] sensus nostri tibi scribere curauimus. Quinquagesima uero ideo dicitur, et obseruatur a nonnullis, ut et decimas dierum, ieiunando, omnipotenti Deo offerre ualeant, et imitari  Dominum nostrum Iesum Christum, qui quadraginta diebus ieiunium sacratissimum impleuit. A Quinquagesima namque usque in Pascha septem hebdomade sunt, que faciunt dies quinquaginta: ex quibus si octo dies dominicos subtraxeris, in quibus ieiunium non licet obseruare, remanent quadraginta duo dies, et hi duo dies, quinta [Gold., sexta, mendose] uidelicet et septima feria, qui quadragenarium numerum excedunt, apud quosdam ieiunio dedicantur; apud quosdam in ueneratione [Al., refectione] propter Cenam dominicam et sanctum Sabbatum habentur. Sexagesima autem, ut estimamus, propterea a nonnullis obseruatur, ut et decimas dierum corporis sui [Al., corporibus suis] omnipotenti Deo dare possint, et Dominum nostrum Iesum Christum  in quadragenario numero particulatim ieiunando imitari, et ut primam, uel quintam feriam a ieiunio uacare ualeant. A Sexagesima quippe usque in sanctum diem Resurrectionis dominice octo hebdomade sunt, ex quibus si de singulis hebdomadibus primam et quintam feriam subtraxeris, et ipsum diem sanctum  Pasche, quadraginta tantum dies remanent in abstinentia. Melchiades uero natione Afer, uir per omnia apostolicus, tricesimus quartus post sanctum Petrum, cui successit beatus Siluester in cathedra [Al., cathedram] apostolice dignitatis; hic constituit ut nulla ratione, in prima uel quinta feria, ieiunium quis de fidelibus agere presumeret. [a 1Kb] Nam cur in prima feria ieiunium ipso tradente soluatur, non est necessitas texendo replicare. Quintam uero arbitrati sumus, propter magna mysteria, que in ea continentur, ab eo solutam. In ipsa namque sanctum chrisma conficitur ad abluendas totius mundi prime originis culpas [Al., abluendam . . . . culpam]; in ipsa reconciliatio fit penitentium; in ipsa Redemptor omnium cenando [Al., redemptio omnium cenando]  cum discipulis panem fregit, et calicem pariter dedit eis [b 1Kb] in figuram corporis et sanguinis sui, nobisque profuturum magnum exhibuit Sacramentum . Eo uidelicet die, post multa mysteria, Deus et Dominus noster iehsu Christus, uidentibus sanctis discipulis suis gloriosa Ascensione celos penetrauit . Sed ne diutius sermo protrahatur; multa te legisse de hac solemnitate in sanctorum uenerabilium orthodoxorum Patrum dictis non ignoramus. Septuagesima denique, ut estimamus, propterea ab aliquibus obseruatur, ut et decimas dierum Deo [Al., Domino] dare queant; et prima uel quinta, nec non et septima feria ieiunium soluere [Gold., obseruare mendose] possint. A Septuagesima uero usque in Pascha, nouem hebdomade  sunt, que faciunt dies sexaginta quatuor [Gold., tres], e quibus, si de unaquaque hebdomada tres prefatos subtraxeris dies, et Paschalem sacratissimum, triginta sex in abstinentia [Al., abstinentie] remanent dies. Hi uero Sabbatum, in quo Deus ab omnibus operibus requieuit , non solum ob superstitionem Iudeorum, nec propter mandata legalia ueteris Testamenti, que sunt umbra futurorum, sed ne cum Iudeis scandalizent [Al., scandalizentur; Gold., sabbaptizentur], ieiunium soluere [Gold., obseruare, mendose] conantur. Ea precipue causa est, quia uesperascente ipso die, gaudium 90 sancte resurrectionis a fidelibus honorifice celebratur. Sed quia unusquisque in suo sensu abundat  , siue hoc, siue aliud sit, salua fide et religione nichil preiudicamus [Al., preiudicauimus;  al., prohibetur; al., predicauimus].

[c 1Kb] De hoc autem, quod chartula prosecuta uestra retulit, quod plurima hinc dici possint, sed noluisse te excedere modum chartule, et maxime quia cum sapienti paucis utendum sit uerbis, ita et nos uersa uice paucis pauca rescripsimus. Quod autem usurpastis uerba regine Sabe ad Salomonem de beatitudine seruorum qui nobis assistunt, et audiunt uerba sapientie nostre, si hoc uerum fore scitis, uenite, assistite, audite, et pariter in Domino in pratis uernantibus uarietate florum Scripturarum iucundantes delectemur.



[d 1Kb] EPISTOLA LXXXII. AD DOMNUM REGEM.  Respondet ad epistolam precedentem, et lunaris saltus supputationes mittit.


Optabilis [Al., et cod. uat., optata mihi] et diu desiderata uestre bonitatis litterarum facies subito effulsit, permultoque tempore auidos uidendi oculos sanctissimi uestri nominis apices refecerunt. Et, licet aliquid reprehensibile sequenti serie de meis cantitassent litterulis, tamen omnia melliflua dulcedine hausi, dum hoc desiderabile et multum mihi amabile in primo capite nomen apparuit. Gratissimum mihi etiam fore fateor [Al., fatebor], ut uel sic beatitudinis uestre syllabas mererer osculari: ut quod perpetua et inuiolata non potuit promereri dilectio, saltem reprehensionis materia subito extorqueret: sciens meliora esse uulnera diligentis, quam fraudulenta oscula odientis. Nec mirum si  tarditas aselli sustineat in dorso flagellum. Ego tardus, ego mei ipsius [Cod. uat., egomet ipsius] immemor, uestrorum forsitan digne puerorum sustinui flagellum. Entellus senior effeto corpore dudum cestus deposuit suos: etate florentibus cedit illos indui. Ideo aliquis illorum seniorem ingenti pugno percussit, ita ut caligo obuersaretur oculos senioris; et uix resumptis uiribus frigidus circa precordia recaluit sanguis. Et ut ad rem ueniam, ac ignorantie fomentis caput percussi medicari incipiam: ego imperitus, ego ignarus, nesciens Aegyptiacam scholam in palatio Dauidice uersari glorie [e 1Kb] : [f 1Kb] ego abiens Latinos ibi dimisi. Nescio quis subintroduxit [g 1Kb] Aegyptios. Nec tam indoctus fui Memphitice supputationis,  quam beneuolus Romane consuetudinis. Annum cum nato Christo, et crescente luce initiare  secundum Latinos uolens, non cum Aegyptiis, qui tenebre interpretantur, a superuenientibus tenebris ordiri: quia scio, me olim cum Moyse 91 tenebras Aegyptiorum relinquere, et modo in terra repromissionis, lucis et letitie cum Iesu duce nostro libertate honoratus stare, et nullatenus, secundum quod dux meus, imo et Dominus noster dixit, iterum ad Aegyptias redire tenebras.

Unde miror cur pueri uestri annum legitimum a mense Septembrio incipere uelint, et partem transacti decennouennalis sequenti connectere circulo, caudam uertentes in caput: et non magis omnibus lune et siderum augmentis, uel detrimentis explosis, ad nouum annum et ad caput superuenientis circuli omnino libere intrare. Libet tamen interrogare  hos ipsos pueros, an conuenientius uideatur unius anni etates lunares pro regularibus habere et hoc primi anni; uel etiam duorum annorum, id est nouissimi circuli decennouennalis, et primi sequentis? Et utrum rationi uicinius sit, in fine circuli decennouennalis saltum interserere, uel in medio quolibet anno? Etiam et hoc uelim scire, quomodo computare uelint etates lunares a quinto decimo Kalendas Maii, ubi quarta decima luna [a 1Kb] nouissimi anni fuit, usque ad Septembrium mensem, in quo mense quinta apud Aegyptiacos pueros cantatur? Quomodo fieri possit ut altera luna semper habeat triginta dies, altera undetriginta, et singulares per omnia in illis mensibus firmiter stare ualeant. Et, ut reor, quod in Latinis reprehendent, hoc etiam et in Aegyptiacis  inueniunt. Et forte, quod in Nouembrio nolunt fieri, necesse est in alio quolibet mense inuenire. Nec ego cum quolibet contentiosum funem trahere uelim, nec me questiunculis inserere aliorum. Unusquisque in suo sensu abundet.

Quod uero in fine epistole familiariter [et salubriter] me admonere curastis, ut, si quid humiliter emendandum sit, corrigatur; nunquam fui, Deo donante, in errore meo pertinax, nec de meis confidens sensibus. Nec talis ut meliori sententie facile acquiescere non ualerem, sciens, dictum esse, sepius auribus quam lingua utendum. Hoc omnino uestram sentire sapientiam obsecro, non uobis quasi nescienti, sed quasi probanti scribere: nec quasi ignoranti,  sed magis corrigenti, dirigere paruitatis mee sensus. Nec uero euangelica uidua duo minuta iniecit gazophylacio  propter indigentiam templi, sed propter deuotionem suam. Nec nostra humilitas Deo donaria offert, quasi non habenti, sed magis omnia possidenti . Ita etiam paruitas mea non indigenti, sed multum melius intelligenti uobis, si quid scribere tentauero, faciendum ueraciter agnosco. Gloria patris filius sapiens .

Quod uero nota repetere indignum dixistis [Cod.  uat., duxistis], nescio quid flaccina rusticitas diuiti [Cod. uat., Dauidice] sapientie ignotum ingerere ualeat. Sed si nota et olim audita non licet inferre, quid faciemus de litteris, syllabis etiam, et uerbis, quibus uti nobis necesse est quotidie; nisi noue grammatice artis regulas excogitare incipiamus? Iam mihi multum melius fuit, super mensam deliciarum uestrarum panem manducare mundissimum, quam cum Menalca in pistrinio grana tritici computare, unde panis conficiatur. Si placet, intremus paululum calculatorum pistrillas, uel mathematicorum fuliginosas coquinas: et proferemus unde olim cognita, nunc pene oblita, iuxta uirgilii uestri prophetiam. Nam

. . . . . . . . . . . sepe ego longos
 Cantando puerum memini me condere soles.
Nunc oblita mihi tot carmina, uox quoque Flaccum
Ipsa fugit. . . . . .

Tamen, ut ad inquisita chartule uestre respondeam, non sapientie diuitiis suffultus, sed uestre auctoritatis litteris instinctus, gremio pietatis uestre protegendo, pauca de ratione multiplici saltus subiicere curabo. Primum ponam quod in doctorum didici libris; secundo, quod ratione suadendo [Cod. uat., suadente] inuestigare ualui; tertio, quod ex mathematica quondam audita meminisse potui 92 disciplina. Quatenus multiplici modo multiplex lunaris saltus enodetur, Salomone dicente: Funiculus triplex difficile rumpitur . Item dum de  sapientia loquebatur intulit dicens: Unde eam tibi hodie tripliciter ostendi . Hos ego sensus, sagacissime naturalium rerum inquisitor, et rationis cuiuscunque cause deuotissime inuestigator, domine mi Dauid, uestre auctoritati dirigere studui; non iactantie typo clarus, sed humilitatis officio deuotus, uestris sanctissimis paratus obedire preceptis. Et si dignum earum litterarum, acutissime [Cod. uat., acutissimis] oculorum obtutibus inuenire possis, gratias Deo omnium donorum [Edit., donatorum] largitori mihi agendum scio. Si quid aliter quam meruisti citatim penna perscripserit, mihi putandum [imputandum] esse fateor: uestreque pietatis [gremio] protegendo, et eximie bonitatis calamo corrigendum.

 Has uero lunaris saltus supputationes aliquas [Add., quas], in [b 1Kb] alterius chartule distincte notaui, ut predixi, ex lectione paternorum sensuum scripsi; alias ex rationis coniectura inuestigaui; alias mathematicorum uariis [supputationibus collegi (Ex Cod. uat. Al., suspicionibus collexi] ne ad uestre uenerande dignitatis precepta tacerem, et criminis reus essem, si inobediens tante auctoritati uiderer. Sciens uos multoque uerius et sagacius hec omnia intelligere et inuestigare posse, tamen Flaccina rusticitatis officia non abnegaui, ut facerem quod iussistis,  mercedem obedientie exspectans, non iniuriam reprehensionis sperans, quia assueta uestri cordis bonitas nunquam immutari potest, sed inuiolata manet, et semper ad meliora proficiens, donec ad eternitatis, Domino Deo Dei Filio miserante, cum multiplici meritorum laude perueniat gloriam.

In articulo profectionis seruorum uestrorum et nostre deuotionis filiorum, uenerunt melliflui dulcissime auctoritatis [a 1Kb] apices, in quibus rationabiliter ad inquisita nostre paruitatis respondistis, et quasi fauum distillans , ita suauitatis uestre uerba legebam, in quibus et hilaritatem et ueritatem agnoui, et gratias agens Deo laudaui utrumque, et sapientie decorem, et humilitatis uigorem, dum dignati fuistis nostre rusticitatis chartulam audire,  nec solum perlegere, sed etiam et respondere. Etiam et illud amabiliter in illis bonitatis uestre litteris scriptum reperi, quasi meis uerbis dictum, qualiter regina Austri uenisset audire sapientiam Salomonis ; et quomodo acclamassem, beatos esse qui assisterent sapientie Salomonis; et ex his uerbis me ad hanc beatitudinem prouocare uoluistis, quod [gratum, ] habeo secundum ualetudinem corporis mei, et Dei gratia preueniente et deducente me prospere ante conspectum beatitudinis uestre. Tamen sciat misericordia uestra quod hec beatitudo, quam laudauerat regina Austri, non fuit in terra Philistinorum, sed in Hierusalem, id est, in uisione pacis. Ideo supplex deprecor ut liceat Flacco tuo ad hanc beatitudinem in terra pacis et letitie peruenire, non in  terra dissensionis et [b 1Kb] belli. Quid ualet infirmitas Flacci inter arma? quid inter apros lepusculus? quid inter leones agniculus in pace nutritus, educatus, non in preliis uersatus? dum precepta Domini Dei habetis, timidus domi remaneat, ne faciat alios timere. Et uirgilius Augusto scribens

. . . Tu sectaris apros, ego retia seruo.

He preces, obsecro, ueniant in cor pietatis uestre, ut libeat uobis et liceat mihi, cum ramis palmarum  et pueris cantantibus occurrere triumpho glorie uestre: et Hierusalem optate patrie et templum sapientissimi Salomonis arte construitur [F., constructum], assistere amabili conspectui uestro, et dicere: Benedictus Dominus Deus, qui adduxit [et reduxit] Dauid dilectum cum prosperitate  et salute ad seruos suos.



[c 1Kb] EPISTOLA LXXXIII. AD DOMNUM REGEM.  De cursu solis per signa zodiaci; et qualiter inde bissextus emergat? Laudat studium astrologie, arithmetice, et omnis philosophie. Ad confutandum Felicem adiutores postulat, et regem ad defendendam ueritatem animat.


Deo dilecto atque a Deo electo Dauid regi, Flaccus in fide et caritate perpetuam in Christo salutem.

Dulcissima [pietatis uestre ] munera mihi [d 1Kb] Fredegisus seruulus uester attulit. In quibus utrumque, et dilectionem agnoui in me, et sapientiam consideraui in te: quasi quodam modo quatuor dierum munera primordiales quatuor dierum creationes designarent. Et quia prima die lux condita est , prima die [e 1Kb] lucis materiam ostendit mihi. Secunda Creator firmamenti pulchritudinem extendit inter aquas et aquas: secunda  die in muneribus, uestimenta sacerdotalia diuisionem inter corpora sacerdotum et populi demonstrare cognoui. Tertia die, terra cum ornamentis suis apparuit: tertia die, auri letissima species, que gremio eruitur terre, directa est mihi. Quarta die sol honor seculi cum sideribus celi inductus [Cod. uat., inditus] est; quarta die, clara quedam et rotunda in similitudinem solis species, [f 1Kb] honor mense, allata est mihi, habens uiginti septem semicirculos: qui si bis ducantur, erunt quinquaginta quatuor, propter horas lunaris cursus, quibus per singula signa currere solet: habens circulum rotundum in medio, propter solis perpetuam rotunditatem. De cuius cursu prefatus puer mihi retulit, uestram inquirere sapientiam, quomodo [g 1Kb] decem hore et dimidia  singulis mensibus accrescere soleant? Cuius rei subtilis ratio est, sed uestre sagacitati perfacilis ad intelligendum.

Sol igitur primo anno post bissextum, in initio prime hore noctis, intrat in Arietem, et post dies triginta et decem semis horas exiet de Ariete, hoc est, hora undecima noctis tricesime prime, et secundo puncto. Et tertio puncto undecime hore eiusdem noctis intrat in Taurum, et ibi moratur triginta dies et decem semis horas. Et exiet de Tauro non ab hora die [Forte, nona hora diei] plena. Et ibi habes unam horam ex quatuor punctis in duobus signis. Et fiunt duorum signorum sexaginta dies et uiginti una hora. Et decima hora diei intrat in Geminos. Et exiet de Geminis septima hora plena noctis, et  duobus punctis octaue hore. Et tertio puncto octaue hore noctis intrat in Cancrum. Et exiet de Cancro sexta hora diei plena. Et ibi habes secundam horam et quatuor punctos duorum signorum. Et fiunt in Geminis et Cancro dies sexaginta et hore uiginti una. Habes [Cod. uat., Et habes] in his quatuor  signis horas quadraginta duas et dies centum uiginti. 94 Et intrat in Leonem septima hora diei. Et exiet de Leone quarta hora noctis, et duobus punctis quinte hore. Et tertio puncto quinte hore noctis intrat in uirginem. Et exiet de uirgine tertia hora diei plena. Et habes unam horam ex quatuor punctis Leonis et uirginis. Et habent sexaginta dies hec duo signa, et horas uiginti unam. [ [a 1Kb] Et fiunt horum sex signorum dies centum octoginta tres.] Et fiunt, ut dixi, dies centum octoginta et duo. Et tertius, dies dimidius ex duodecim horis et tres hore supra quadrantiles. Et intrat sol in Libram hora diei quarta. Et exiet de Libra prima hora diei, et secundo puncto secunde hore noctis. Et intrat in Scorpionem tertio puncto secunde hore noctis. Et  exiet de Scorpione duodecima hora noctis plena. Et habes unam horam ex quatuor punctis. Et fiunt horum duorum signorum dies sexaginta et hore uiginti una. Et intrat sol in Sagittarium prima hora diei. Et exiet de Sagittario decima hora diei plena, et duobus punctis decime hore. Et intrat in Capricornum tertio puncto undecime hore diei. Et exiet de Capricorno hora nona noctis plena. Et habent hec duo signa dies sexaginta et horas uiginti unam. Has adde ad suprascripta signa. Et habes dies trecentos et horas centum quinque. Et intrat sol in Aquarium decima hora noctis. Et exiet de Aquario hora octaua diei et secundo puncto hore octaue. Et intrat tertio puncto octaue diei [Cod. uat., octaue hore diei] in Pisces. Et exiet de Piscibus sexta hora  noctis plena. Et he sunt sex hore que de punctis singulorum signorum accrescunt. Et habent hec duo signa sexaginta dies et uiginti unam horam. Has adde ad suprascriptos dies uel horas, et fiunt dies duodecim signorum 360, et hore 126. Partire centum uiginti horas per uiginti quatuor, et fiunt quinquies uiginti quatuor, quod sunt quinque dies. Et erunt totius anni trecenteni sexageni et quinque dies et sex hore, quia antea [Cod. uat., quas ante] habuisti 126 horas. He sex hore per quadriennium ducte faciunt uiginti quatuor horas, quod est unus dies, quem Latini bissextum uocant. Et si non adderetur in Februario quarto anno hec dies, intraret itaque sol quartas decimas Kal. Aprilis prima hora noctis in Arietem: et post centum uiginti annos tarditas  solis, dum Arietem intrare debuisset, intrasset itaque in Taurum; ne dies triginta in centum uiginti annis bissextiles augerentur cursu illius.

[He et huiusmodi rationes tam suaues sunt in consideratione scientibus, ut cetere artes philosophie solent esse discenti et intelligenti eas] [b 1Kb] . Nam philosophi non fuerunt conditores harum artium, sed inuentores. Nam Creator omnium rerum condidit eas in naturas sicut uoluit. Illi uero, qui sapientiores  erant in mundo, inuentores erant harum artium in naturis rerum, sicut de sole et luna et stellis facile potes intelligere. Quid aliud in sole et luna et sideribus consideramus et miramur, nisi sapientiam Creatoris et cursus illorum naturales? Fertur itaque, Abraham patriarcham ex astrologie ratione creatorem Deum intellexisse et uenerasse. Et exinde Amicus Dei appellatus est, et tentatus in fide iam fortis inuentus est. Nam dicunt Hebrei exisse eum de Ur Chaldeorum , id est, de igne Chaldeorum. Qui [Cod. uat., Quia] Chaldei ignem pro Deo coluerunt. Solebat [c 1Kb] magister meus mihi sepius dicere: Sapientissimi hominum fuerunt, qui has artes in naturis rerum inuenerunt. Opprobrium est grande, ut dimittamus eas perire diebus nostris.  Sed nunc pusillanimitas multorum non curat scire rationes rerum quas Creator condidit in naturis. Scis optime quam dulcis est in rationibus arithmetica, quam necessaria ad cognoscendas Scripturas diuinas; quam iucunda est cognitio celestium astrorum et cursus illorum. Et tamen rarus est, qui talia scire curet: et quod peius est, reprehendunt hec scire studentes; et utcunque illa naturalium rerum ignoratio inculpabilis potuisset illis esse, si diuinis se ipsos tradere uoluissent Scripturis, et laborare in illis in quibus uite eterne cognitio consideratur. Et ut potuissent fidem catholicam ueraciter defendere, et fiducialiter stare contra aduersarios Christi, per quos multimodis diaboli astutia fidem catholicam impugnare studet. Et sunt modo tempora de quibus  95 beatus Paulus predixit: Spiritus autem manifeste dicit, quia in nouissimis temporibus discedent quidam a fide, attendentes spiritibus erroris et doctrinis demoniorum, in hypocrisi loquentes [Cod. uat., erroris demoniorum in hypocrisi loquentium, etc.] mendacium, habentes cauteriatam suam conscientiam .

Si uis scire quomodo accrescant singulis annis [F., anni] mensibus solaris cursus decem semis hore, multiplica decem per decem, fiunt centum, quia una hora decem habet minuta  et remanent decem minuta. His adde quinque minuta, que fiunt ex dimidia hora: et sunt quindecim minuta.  Hec partire per triginta, faciunt tricies dimidium minutum quindecim minuta: et accrescunt quotidie in triginta diebus tria minuta et dimidia pars unius minuti. Et si scire uis quantum quotidie crescat ad bissextum, partire quinque minuta in triginta, fiunt sexies quinque. Sexta pars unius minuti accrescit quotidie, ut dimidia hora fiat per mensem unum. Hanc dimidiam horam duc duodecies et fiunt sex hore. Has multiplica in quatuor; quater sex faciunt  uiginti quatuor, quot sunt hore unius diei [Supple qui]. Per quadriennium accrescit, ut bissextus fieri possit. Et fiunt in quarto anno 366 dies. Qui senarius numerus multum ualet in circulo anni. Nam 360 fiunt [F., fiunt ex] sexies sexaginta. Qui sexagenarius, si per denarium partitur, inuenies sexagenarium numerum per denarium esse perfectum, sicut senarius per unitatem. Nam unum, duo et tres, sex faciunt. Et est perfectus numerus in partibus suis. Ita sexagenarius quamdam perfectionem habet, si partitur per denarium numerum. Nam semel decem, et bis decem, et ter decem, sexaginta sunt. Nam quantum ualet in primo uersu numerorum senarius, ut perueniatur ad decem, tantum ualet in secundo uersu numerorum sexagenarius, ut perueniatur ad  centum. Quinque uero dies, qui supersunt tricentenis sexagenis diebus in singulis mensibus, est sexta pars mensis uniuscuiusque. Sex uero hore, ex quibus quarto anno sexta dies accrescit, habent perfectionem suam in partitione senarii numeri, sicut paulo ante prefati sumus. Et sicut Creator equissimus in sex diebus fecit omnia opera primordialis mundi, ut significaretur in perfectione numeri senarii, omnia in naturis suis fecisse eum perfecta. Et ille ipse Creator magnus, admirabilis, perfectus est in natura sua: cui complacuit [Cod. uat., placuit] omnia in senarii numeri perfectione perficere. Unde et sexta die creatus est homo, perfectus anima et corpore: propter quem omnia creata sunt, que sex diebus condita esse leguntur. Unde et ipse Deus, Dei  Filius, qui est uirtus et sapientia Dei , sexta etate mundi uenit in mundum saluare hominem, quem sexta die creauit. Ita senarius numerus, et in conditione primordialium creaturarum et in successione seculorum, que sex etatibus cucurrerunt, et quod sexta etate uenit Filius Dei humanum genus reparare ad pristinam dignitatem conditionis sue, multum ualet.

Tales rationes, o dilectissime [et dulcissime] Dauid, uobis mihi scribende sunt, non rusticis quibuslibet, in quibus sapientiam tuam eruditam esse scio, et que tibi placere omnino agnosco: ut gaudeat mens tua in rationibus rerum, sicut mea multum gaudet tibi sepius talia dirigere. Benedictus Dominus Deus in donis suis, qui tibi clarissimam diuine legis  scientiam, et iucundissimam naturalium rerum concessit cognitionem. Cuius ineffabili pietati nobis omnibus continue ex tota uoluntatis intentione agende sunt gratie, quod talem nobis perdonauit dominum et rectorem. Et assiduis precibus illius piissima potentia postulanda est, quatenus longeua prosperitate et salute te nobis conseruare dignetur, [a 1Kb] desiderantissime Dauid.

Nuper uenit mihi [b 1Kb] libellus a Felice infelice directus,  cuius, propter curiositatem, cum paucas paginolas legendo percucurri, inueni peiores hereses, uel magis blasphemias, quam ante in eius scriptis legerem. Asserens Christum Iesum nec filium Dei esse uerum, nec etiam uerum Deum esse, sed nuncupatiuum. Non intendens quid predicator egregius de diuinitate 96 Christi ait: Quorum patres, ex quibus Christus, qui est super omnia Deus benedictus in secula . Et spero plura ibi inueniri posse, que fidei catholice aduersari uideantur. Si nichil aliud inueniatur contra fidem catholicam, hoc solum sufficit sibi ad perditionem sui. ue mundo ab scandalis ! Ecce! qui adoratur ab angelis in celis, negatur in terris ab hominibus uerus esse Deus. Huius uero libri, uel magis erroris responsio  multa diligentia et pluribus adiutoribus est consideranda. Ego solus non sufficio ad responsionem. Preuideat uero tua sancta pietas huic operi tam arduo et necessario adiutores idoneos, quatenus hec impia heresis omnimodis exstinguatur, antequam latius spargatur per orbem Christiani imperii, quod diuina pietas tibi tuisque filiis commisit regendum atque gubernandum. Surge uir a Deo electe, surge fili Dei, surge miles Christi, et defende sponsam Domini Dei tui. Cogita de sponsa tua, si quis eam ex honorare uelit, quam patienter tuus hoc sufferat inimicus. Considera quoque quod iniuria filii tui in te perueniet; quomodo non multo magis iniuria et opprobrium Filii Dei Saluatoris tui, protectoris tui, largitoris omnium bonorum totis uiribus uindicanda est  tibi? Sta uiriliter pro ea, quam accepisti a Deo tuo regendam et conseruandam, quatenus potentia secularis tibi proficiat in spiritalis glorie diuitias.



[c 1Kb] EPISTOLA LXXXIu. AD DOMNUM REGEM.  Epistole Caroli Magni respondet de carmine conficiendo, de apparitione stelle Martis, de libello Felicis refutando, de questionibus a filia sibi motis, de supputationibus secundum Aegyptios emendandis.

Domino dulcissimo et uere dilectissimo Dauid, magnifico atque a Deo coronato regi Flaccus ueteranus miles perpetuam salutem.

Letissima mihi litterarum uestrarum chartula occurrit, febricitantem refocillans, dormientem resuscitans,  imo et inertie morbo torpentem ad antiquas studens reformare uires, et dulcem uersificationis melodiam inter horribiles armorum strepitus, et inter raucos tubarum sonitus admonuit miscere: quatenus truces animorum motus aliqua musice suauitatis melodia 97 mulcerentur: etsi uestre mentis nobilissima stabilitas in una eademque soliditatis arce [Al., archa] perpetualiter permaneat, et in medio equitatis libramine inconcussa fortitudine uigeat.  Tamen, ut puerorum seuitia uestrorum cuiuslibet carminis dulcedine mitigaretur, uoluistis; etiam et hoc ipsum sapientissimo consilio preuidistis; quia sepe irate mentis asperitas salubris consilii non inuenit effectum [Al., affectum], sicut assidua quoque mollities animi eneruare solet fortitudinem. Sed inter hec morborum genera medio tramite prudens temperamentum consistit, inde tumentem furorem mitigans, hinc desidem animum erigens; et uia regia in pacis consilio cuncta componit. Quod militantibus uirtutis genus maxime necessarium esse, in antiquis historiarum libris legimus; ut cuncta sapiens temperantia, que agenda sint, regat atque gubernet. Nam tria uidentur in hoste consideranda, uirtus, dolus, pax. Primo, an publica uirtute uinci ualeat aduersarius?  Sin autem, ad fraudes et ingenia doli res referenda sit. Et si nec hoc proficit, tunc pacis consilio inimicitiarum odia esse delenda uidentur. Tamen si immites animos aliquid Flaccina [Al., Flacciana] ualeat fistula mulcere, omni sollicitudine esse reor, secundum opportunitatem temporis et persone, perficiendum. Ego uero Flaccus tuus interim uado perficere fideliter cum omni instantia quod uestra dulcissima auctoritas mihi per [a 1Kb] Magamfredum [Al., Magenfredum] fidelem uestrum demandare uoluit. Et sciat certissime bonitas uestra quod nullus maius desiderium habet, sicut iustum est, uestri auxilii supplementum implere.

Igitur amicus dicitur, quasi animi custos; id est, qui animum amici sui cum omni sollicitudine fidei  studet custodire integrum, quatenus nullatenus sacrum amicitie ius alicubi uioletur. Et hoc rari sunt, qui intelligunt. Pene unusquisque secundum animi sui qualitatem, non alterius animi, qui amicus est suus [Al., huius], satisfactionem, amicitiam custodire querit. Et si hoc in amico [Al., animo] et cequali diligenter obseruari debet, ut inuiolata animi integritas permaneat illius; quanto magis in Domino, et in tali persona, que [Al., qui] suos subditos omni honore exaltare et gubernare amat? ueterum igitur prouerbialis fulget sententia: Amicus diu queritur, uix inuenitur, difficile seruatur. Et in sacra Scriptura: Amico fideli nulla est comparatio .

[b 2Kb] Nunc igitur, quam diu quesiuimus inter Martia tela, Martis stella subito effulsit, quam sol diutissime  tenuit, sed Nemei leonis terrore reliquit: qui ob memoriam Herculee fortitudinis celo inditus [Al., indutus] esse refertur, traditaque est Cancro per bimenstres  [Al., per menses tres]; [c 1Kb] et diuerso pergens itinere, retrogradam cito illam erit facturus. Addidit se quoque splendida facie Canicula, medicis premia exspectantibus multum amabilis. Cur uero tanto tempore sol eam habuisset absconditam, causa est, ut ueteres uoluerunt, radiorum solis, qui, ut fertur, inequales planetarum cursus efficiunt. Et ideo forte errantes dicuntur, quia certum semper et unius modi cursum non habere noscuntur. Quod si ita est, ut aliquibus placet calculatoribus, dicant Aegyptiaci pueri, cur sol et luna inter eas numerentur, dum certos utrumque habet sidus cursus in annis, mensibus, diebus, horis atque momentis. Non enim errant in eo, ut aiunt, quod contra celum ire uidentur, dum certissimis peragunt temporibus sui cursus metas:  sicut quinque stellarum cursus sepissime inordinate per zodiaci circuli latitudinem, uel errando, uel stando, uel retrocurrendo feruntur.

[d 1Kb] De libello uero infelicis non magistri sed subuersoris, placet mihi ualde, quod uestra sanctissima uoluntas et deuotio habet curam respondendi ad defensionem fidei catholice. Sed obsecro, si uestre placeat pietati, ut exemplarium illius libelli domno dirigatur apostolico. Aliud quoque [e 1Kb] Paulino patriarche. Similiter Richbono, et Teudulfo episcopis doctoribus et magistris, ut singuli pro se respondeant. Flaccus uero tuus tecum laborat in reddenda ratione catholice fidei. Tantum detur ei spatium, ut quiete 98 et diligenter liceat illi [cum] pueris suis considerare Patrum sensus; quid unusquisque diceret de sententiis  quas posuit prefatus subuersor in suo libello. Et tempore prefinito a uobis, ferantur uestre auctoritati singulorum responsa. Et quidquid in illo libello, uel sententiarum uel sensuum, contra catholicam fidem inueniatur, omnia catholicis exemplis destruantur. Et si equaliter et concorditer cunctorum in professione, uel defensione catholice fidei resonant scripta, intelligi potest quod per omnium ora et corda unus loquitur Spiritus; sin autem diuersum aliquid inueniatur in dictis uel scriptis cuiuslibet, uideatur, quis maiore auctoritate sanctarum Scripturarum uel catholicorum Patrum innitatur: et huic laudis palma tribuatur, qui diuinis magis inhereat testimoniis.

De questionibus uero, que [f 1Kb] filia mea famula uestra fidelissima interrogauit, non ordinatim recolo,  nisi quod de psalmis, quos uespertina presentis diei in capella cantauimus hora, ut estimo, interrogauit. De eo itaque primum, ubi ait Propheta: Omnis homo  mendax , quomodo ille homo mendax sit qui nunquam loquitur, sicut infantes et muti? Et iterum, cur dixisset in eodem Psalmo: Quid retribuam Domino pro omnibus, que retribuit mihi ? Quid esset quod retribuit nobis Dominus? utique bona pro malis nostris. Item quedam de luna interrogauit ex eo uersu, ubi dicit: Per diem sol non uret te, neque luna per noctem . Et inde de natura lune aliquid addidit interrogare, si frigide esset nature, quomodo ureret? Que omnia uestre sepientie nota esse non dubitamus. Ideo non est opus nunc mihi interpretationes harum exponere interrogationum. Fuit quoque nobis sermo [a 1Kb] de columnis, que in opere pulcherrimo et mirabili ecclesie, quod uestra dictauit sapientia, statute sunt.  De Donato quoque, nescio, quid paruum interrogauit.

Quod uero sanctissima uestra beneuolentia nos admonere curauit, Aegyptiacum puerum percunctari de immutandis quibusdam supputationibus decem horarum uel quadrantilis [Al., quadrantalis] supputationis, omnino gratissime accepit animus meus; ut liceat interrogari a uobis ignorata, uel per uos corrigere errata. Nam inter familiares personas et sacra caritatis nomina obseruari debet, ut in litteris discurrentibus magis emendatio sonet quam reprehensio. Eo modo omnes discere, intelligere, et ad ueritatis uiam peruenire ualent. Equus quatuor habens pedes sepe cadit: quanto magis homo, unam habens linguam, per uices cadit in uerbo? Nec me piget percunctari,  audire, consentire ueritatis rationibus. Nulla etas, ut ait comicus, sera debet esse ad discendam sapientiam. Quapropter quero, et querens diligenter audire cupio, quid sit immutandum in supputationibus decem horarum et dimidia per singulos menses: quid contra rationem nature inueniatur in supputatione, quam [b 1Kb] chartula nostra uestre direxit auctoritati. Nisi forte notaria manus uerba, syllabas, uel litteras immutasset, quod sepe euenire solet non solum Latinis, sed etiam Aegyptiacis pueris, sicut in priore chartula nostra, [c 1Kb] de saltus diminutione per uestram deuotissimam inquisitionem factum esse cognoui. Et ita error scribentis quodammodo dictanti deputabitur. Sed obsecro ut piissima bonitas uestre sapientie meum magis emendare curet errorem, quam  scripta paruitatis mee in manus mittere reprehendentium. Sunt enim qui sibi laudem querunt ex alterius reprehensione. Et hec est infirma laus, et non ualde laudabilis. Melius est amicum emendare quam reprehendere, sapienter [Al., sapientem] se ostendere quam mordaciter alterum notare. Nunquam scripsissem talia, si uestram bonitatem nostre insipientie  defensorem, uel emendatorem esse non crederem. Quod uero de sola Martis stella modo euenit, hoc et de omnibus quinque stellis errantibus in his partibus sepius solet euenire; ut diutius abscondantur quam regularis pagina ueterum decantat. Et forte [d 1Kb] non equaliter, nobis in his partibus borealibus conuersantibus, ortus et occasus siderum euenit, sicut illis qui in orientalibus uel meridianis partibus 99 mundi morantur, ubi maxime fuere magistri qui nobis rationes et cursus celi et stellarum ediderunt. Nam multa ex locorum diuersitate, sicut uestra optime nouit sapientia, immutantur. Nunc itaque, ut prediximus, uestrum seruitium satis fideliter implere festinamus: deprecantes quoque Domini Dei nostri clementiam, ut citius suos cum honore et laude faciat  reuerti, subiectis omnibus inimicis nominis Domini nostri Iesu Christi, qui te ubique regat, et custodiat, et uictorem faciat omnium inimicorum tuorum, seu uisibilium, seu inuisibilium: quatenus cum corona glorie, multis feliciter regnaturum annis, ad regnum eterne beatitudinis peruenire cum fidelibus suis concedat.



[e 1Kb] EPISTOLA LXXXu. AD DOMNUM REGEM.  Carolo uaria de cursu siderum interroganti ex memoria respondet.

Omni uirtutum genere nobilissimo, atque omni sapientie decore clarissimo Dauid regi, miles ueteranus Flaccus salutem.

 uenit uiator uolando, questionariam auctoritatis uestre habens in manu chartam syllabis breuiorem, quam animi mei placuisset auiditati; sed questionibus altiorem, quam ingenioli mei attingere ualuisset humilitas. Hortans seniorem fragili sensu celestia scrutari, qui terrenarum necdum didicit rationes stellarum in celo errantium uagabundos exponere cursus, qui herbarum in terra nascentium naturas nequaquam agnoscere ualet. Et mirum, quomodo erraticas illarum semitas ad certum quis ualeat reducere ordinem. 100 Que ideo errantia dicuntur, quia incertos habere cursus putantur. uel quid in quotidianis lune laboribus nostra paruitas non ualeat inuenire, dum inuestigatas catholicorum doctorum, uel ueterum philosophorum multiplici argumentatione  regulares habemus rationes. Quid enim de concordia solaris lunarisque cursus per signa zodiaci lucidius dici poterit, quam quod talium inquisitor questionum Beda magister in scriptis suis nobis reliquit? uel quid acutius quam quod naturalium rerum deuotissimus inuentor Plinius Secundus, de celestium siderum ratione, exposuit, inuestigari ualet? Sed nobis  [a 1Kb] iter agentibus illorum, in quibus hec leguntur, librorum deest presentia. Nihil de uestre sapientie profundissimis questionibus temere audemus respondere: postulantes clementiam uestram, ut iubeatis nobis dirigere primos prefati doctoris Plinii Secundi libellos, in quibus multiplices et obscuras argumentationes de uario siderum cursu explanare nititur; si forte Deo donante, inde uel inde aliquid eruere ualeamus, quod uestre sanctissime presentie dignum ostendi uideatur. Tamen ne me ita imparatum uestra inuenisset chartula, uel somno inertie torpentem, quasi nichil haberet repositum sibi in secreto memorie cubiculo, quod interroganti proferre ualeret; dicam, quid subito, querendo magis quam exponendo turbata mentis acie occurrere potuit; pleniorem, si  forte opus erit, responsionem ad prefatos doctorum libros reseruans.

Prima uero auctoritatis uestre interrogatio de concordia trecentarum et sexaginta partium, et lunaris cursus per duodecim signa sic se habuit, ut eadem ponamus uerba: Sicut in solari decursu dierum, horarum, punctorumque diuisione facta trecentorum [Cod. uat., diuisione facta trecentarum sexaginta partium et trecentorum] sexaginta quinque dierum et quadrantis est inuenta concordia; sic et in lunari per dierum et horarum partitionem, uiginti septem dies atque horas octo cum trecentis sexaginta zodiaci partibus facias conuenire. Non subterfugio dicere, quid mihi uideatur sagacitatem uestram hic in hac inquisitione sentire, utique aut augendum esse aliquid per singula signa  lune cursui, ut possit peruenire ad legitimas et definitas totius anni partes, que in zodiaco notantur, uel etiam minuere partium numerum, ut concordare possit lunaris cursus zodiaci partibus. Quam questionem prefatus magister Beda in quodam capitulo, cuius principium esse arbitror: Quod si quis signorum nescius, lunaris tamen cursus agnoscere cupidus, etc., prout potuit, exponere uidetur. Per duodecim partes, quibus quotidie luna elongabitur a sole, Plinius Secundus dicit lunam  zodiacum tredecies in duodecim suis mensibus conficere. In suis dicit mensibus, non in solis. Addidit quoque duobus diebus, et sex horis, et bisse unius hore per singula signa lunam decurrere. Quod si uerum est,  trecentarum sexaginta partium numerositas lune cursui optime conuenire uidetur. Quod unius figure diuisione magis, quam uerborum multiplicatione, quia sapienti pauca sufficiunt, ostendendum esse non ignobile putaui. Cuius figure [b 1Kb] formulam post huius epistole textum ponere melius existimaui quam per eam seriem sermonis nostri diuidere. In qua etiam figura et horarum diuersitas agnosci poterit, si cui diligentius considerare placeat, quia aliter solares [Cod. uat., quia aliter hore signorum, aliter solares], aliter lunares computantur. Etiam in quibusdam locis et ipsi punctus aliter atque aliter computantur: ita, ut aliis supputationibus horam quinque punctos,  et aliis quatuor habere inueniuntur. Etiam et ostenta aliter calculatores ponunt, aliter etiam mathematici solent diuidere. Sic etiam et de minutis inuenimus in mathematicorum subtilissimis argumentationibus aliter poni; ita, ut etiam minuta minutarum dicere solent. Sed hec alias. Nunc quod instat, agamus.

Signorum uero partitiones per horas, et quomodo conuenirent nouem hore lunares quinque diebus solaribus, memini me [c 1Kb] in alia uobis dirigere epistola. Ideo nunc superuacuum esse arbitratus sum, aliquid inde dicere. Diuisionem itaque horarum per uncias uobis cognitam esse non 101 ignoramus, sicut in libro de Temporibus [Forte, uen. Bede] legistis. Et quia operosum est lune cursum per uncias horarum diuidere, ideo magis calculatores ad horarum uel dierum  mensuras lune cursus redigere contenti sunt, ne nimia numerositas unciarum legenti fastidio esset. Tamen specialiter dictum esse debuisse, quod superest in singulis signis, et duobus diebus et sex horis, id est, octo unciis unius hore, putamus in eo loco ubi ait: operosum est in singulis signis horas minutatim diuidere per uncias? Ideo duas horas tribus signis subtrahendum esse dixit, quia trium signorum uiginti quatuor uncie duas horas implent, hora uero integra duodecim uncias habere debet. Que omnia uestre sapientie precognita esse non ignoramus.

Quapropter de stella Martis incipimus dicere, que uidentur: cuius inquisitio mentes nostras diu fatigare solebat, ita ut nec apparens nostre [Al., nostris]  satisfaciebat curiositati. Que nuper sole morante in Leone nobis apparuit; propemodum, ut putamus, eo tempore quo apud nos inuenta est eiusdem Martis imago. De qua etiam stella uestre uenerabili dignitati [d 1Kb] in alia epistola mox postquam a nobis uisa fuit, secundum facultatem [Al., facilitatem] indagationis nostre aliquid dicere curauimus. Sed modo pro uestre epistole exhortatione aliquid diligentius de ea scrutati sumus. Nam huiusmodi interrogationis uerba posuistis: Et de Marte, qui anno preterito in Cancro sidere solis lumine humanis obtutibus interceptus est, quid sentias; an naturalis sui cursus ratione, an solis ui, an prodigio actum sit, ut iter duorum annorum uno conficeret. Nam nuper sole Leonem deserente in Cancro nobis apparuit. Si solem comitatus est, quis tam  celer cursus eius? Si toto anno stationem in Cancro fecit, sole in cetera signa migrante, cur in Cancro uideri non potuit? Scholastica et acutissima argumentatio ista, ad quam succincte, quantum donauerit Deus, respondeamus.

Quod autem ibi dictum est, solis lumine in Cancro interceptam esse stellam Martis humanis obtutibus: non estimo solis lumine, toto anno preterito, Martis stellam in Cancro interceptam esse; sed Cancrum opportuno tempore et naturali cursus sui ordine, cum stella Martis obiectu terre humanis uisibus interceptum esse. Igitur anno preterito non memini  me illum uidisse in Cancro, dum Cancer noctibus sui cursus ordinem agebat super [F., subter ut infra] terram. Nec enim prodigiosum reor quod tanto tempore nobis non apparuit, sed naturali sui cursus ordine. Si enim preterito anno in sidere Cancri non apparuit, et nunc in Cancro apparet; non uno anno cursus sui metam, sed spatio duorum annorum peragere dignoscitur, dum nunc secundo anno in altero uersatur sidere. Quod uero additum est: si toto anno stationem in Cancro fecit, sole in cetera signa migrante, cur in Cancro uideri non potuit? Etiam quia ipse Cancer, in quo stationem fecit, uideri non potuit. Mox uero dum Cancer uideri potuit, uisa est et illa cum Cancro, qui anno preterito cursu naturali noctibus sub terras recessit.

 [a 1Kb] In alia chartula scripsi de ui solis, inequales cursus errantibus stellis facientis, ut peta ait:

. . . Sol tempora diuidit anni,
. . . Mutat noctemque diemque,
. . . Radiisque petentibus astra,
Ipse uetat, cursusque uagos statione moratur.
Quod sepissime Saturnus, Iouis et Mars pati uidentur. uestra uero ueneranda sapientia et acutissima scientia uideat, uel in hac, uel in illa, si quid dignum uel uerisimile uideri debeat; an aliud aliquid de tantis questionibus credendum sit. Nullatenus propter ignorantiam uos interrogare estimaui. Quidquid inde sentiatis, obsecro ut benigna uoluntate nobis innotescere non dedignemini. Non sum nimius  mee sententie defensor, sed deuotus ueritatis sectator. Hec uero subiecta figura in primo uersu habet horas, in quibus 102 signa singula oriuntur, uel occidunt, uel de loco mouentur. In secundo habet punctos in singulis signis decem. Tertius partes computat, quot habeant singula signa. Quartus, dies quibus moratur luna in unoquoque signo. Quintus, horas que adiiciuntur diebus. Sextus, uncias octo, que supersunt horarum numero, et bisse uocantur. Hec omnia propter facilitatem cognoscendi cursum lune in unam coaceruaui formulam. Si tamen ueraciter inuenta est ratio, quam uestra excellentissima quesiuit sapientia.



[b 1Kb] EPISTOLA LXXXuI. AD DOMNUM REGEM.  Assignantur cause ob quas luna minor uel maior appareat quam ferat astronomorum calculus.


Det tibi perpetuam clemens in secla salutem,
   Et decus imperii, Dauid amate! Deus.

uenerande auctoritatis uestre omni melle dulciores apices, per aridos [c 1Kb] Belgice latitudinis iter agenti campos occurrerunt mihi. In quibus, dum uestre beatitudinis prosperitatem legens intellexi, et fidelium  uestrorum amabilem perspexi salutem, totum me in gratiarum actiones Domino Deo Iesu Christo contuli, felicia Christiano populo tempora in uestre felicitatis exaltatione et salute certissime sciens: pro qua semper Dominum deprecari gaudeo, eamdem semper audire desidero, et quasi optatum, a Deoque destinatum munus omni gaudio uestram incolumitatem cupiens semper audire. Quis enim est qui non gaudeat de sui capitis perfecta integritate? nisi forte furibundus, uel insanus, quem arctissimis Hippocratis uinculis alligandum esse censeo [Cod. uat., censuit]? Etsi iuxta Apostoli sententiam nemo carnem suam odio habet, sed etiam fouet et nutrit ; quanto magis in capitis sanitate, in quo est totius corporis perfectio et gloria omnis, membrorum  compago gaudere debet [d 1Kb] ?

Sed ut de puluerulentis Campanie glebis ad celestis culminis nobilissimam acutissimamque considerationem me subito transtuleris: denuo in arcano pectoris mei Pythagorice discipline scientiam, unde necdum discessit, renouare niteris, dum me in huiusmodi honestarum artium considerationibus nunquam desidem, quamuis minus doctum, inuenistis. Nec fastidiosa segnities legentium, beneuolentie magistri iuste deputari debet, si plurimis inclytum uestre intentionis studium sequentibus, forsan Athene noua perficeretur in Francia, imo multo excellentior, quia hec Christi Domini nobilitata magisterio, omnem Academice exercitationis superat sapientiam. Illa tantummodo Platonicis erudita disciplinis, septenis  informata claruit artibus; hec etiam insuper septiformi sancti Spiritus plenitudine ditata omnem secularis sapientie excellit dignitatem. Ex cuius dono, si quid dignum ad interrogata respondere ualeam, proferam.

Inquisitio uero uestre ingeniose et clarissime sapientie hec fuit: Cur species lunaris corporis minor apparet [Cod. uat., appareret] oculis cernentium, quam calculantium curiositas 103 in numeris noctium inueniret, uel considerantium sollicitudo in partibus Signiferi conspiceret; nec ad easdem septimana [Cod. uat., septem] in quintas decimas Kal. April. luna Geminorum in aspectu perueniret partes, ad quas illa multiplicata per punctos supputatio perducere debuit?  Et tres huius uarietatis causas, si quelibet harum esse putaretur, supponitis [Cod. uat., supposuistis], ut eadem ponamus uerba que nostris uestre laudabilis sapientie chartula insonuit auribus: ut sine ullo [Forte, siue illa] dicti Signiferi obliquitas; siue ipsius astriuagus in ethere cursus; siue insolita quedam, et nunquam preteritis retro seculis lucis legitime [Cod. uat., locis legitime] uisa detractio faceret. Quam nos quoque diminutionem lunaris formule perspicacius intuentes, eadem, que uestris  inheserat mentibus, motio nostri quoque cordis tetigit querelam. Sed tribus a uestra ueneranda indagatione propositis huius diminutionis causis alias quoque tres probabili ratione inuenimus causas, unde hec tanta diminutio iuxta ueterum indagationem multorum defendi potuisset. Nam hec diminutio aspicientibus in lunari corpore solet fieri post impletam saltus supputationem, que per decem nouem annos uix tandem implebitur; ac ueluti approximante ultimo anno circuli decennouennalis, quo unus dies saltus supputatione transiliendus est, sepissime maior luna aspicitur quam etatis ratio ostendat. Sic etiam post huius saltus supputationem, in primis circuli decennouennalis annis minor sepe inuenitur quam calculantium decantet memoria. Est quoque et  altera causa qua minor uideri solet per uices luna quam calculatio numerantium illam ostendat: dum paulo ante uesperam, uel unius hore tantummodo spatio accenditur luna, que statim transacto solis occasu prima supputanda est. Nec mirum si minor appareat secunda, uel tertia, uel in ceteris etiam etatibus suis luna, quam, si post unam horam prioris noctis accendatur; et post uiginti duas uel tres horas, dum ad uesperam peruenerit, prima computetur. Et hec poterit esse ratio ut per uices minor appareat in specie, quam computetur in etate. Sed et hec quoque minoratio in Ariete, uel circa eum signis, si lunaris incensio euenerit, sepius considerantibus occurrit; ita ut in Arietis signo miro modo contingere soleat, lunam prioris mensis nouissimam  mane uidere, et subsequentis nouam eiusdem diei uespere apparere in celo, ut pote sexta hora diei incensa retro transactam mane, et post uenientem uespere ostendit.

Sed si ex illis, quas uestra inseruit auctoritas, causis aliqua fuit [Cod. uat., fiat], siue ex his que nostra posuit solertia, necesse est tamen ut Paschalis luna stans omnimodis inuiolabilis permaneat. Nec enim fieri poterit ut hanc diminutionem speciei lunaris nemo priorum doctorum uel sanctorum Patrum uidisset, et qui in Niceno concilio rationem Paschalis lune sagaciter inuenerunt et catholice ordinauerunt: ut omnimodis perpetuo iure sanctissima resurrectionis Dominice festiuitas in toto orbe concorditer  coleretur [Al., colitur]. Si que uero huius diminutionis ratio uerior in Plinio possit reperiri, siue [a 1Kb] propter saltum nuper transactum; siue propter bissextum prope imminentem: deprecor ut uestra iubeat prudentia inquirere, nobisque solita beneuolentie pietate intimare studeat. Quia domi manentibus nostros oculos nebulosa aquarum exaltatio [F., exhalatio], uel Belgici pulueris iter agentibus uentuosa aspersio caliginare facit. Ideo uestra bonitas adiuuare non dedignetur querentem, et in uiam ueritatis  posse trahi [Cod. uat., post se trahat] et sponte sequentem.


uestra, precor, Christus celestibus inclyta donis
   Inlustret, repleat pectora, pacis amor.
Dulcis amor uite, dulcis laus, gloria dulcis
   Sit tibi perpetua, Dauid amate, salus.



[b 1Kb] EPISTOLA LXXXuII. AD ARNONEM. . In Hunniam proficiscentem hortatur ad opus apostolicum bene obeundum.

Charissimo unanimoque amico Aquile superspeculatori in Christi caritate salutem.

Quarta feria post sanctam Pentecosten, litteras tue beatitudinis accepi, caritate conscriptas, consilio  corroboratas, fide sigillatas, in quibus sicut optaui [Cod. Mab., hortaui], audiui; sicut speraui, agnoui. Nec me spes fefellit consilii, nec societatis cooperatio retardauit. uestrum uero iter ad probandam rei ueritatem modo in presentia dispositum est; fortitudo uero exercitus, qui tecum uadit, ad cautelam et defensionem uestri [Al., uestram] directa est. Et hoc quodammodo ab ipsis processit Hunnis; et ideo in spe uoluntatis Dei letus hoc iter perage. Nos uero te, donante Deo, in pace cum certo consilio reuertentem spectemus in his, ut estimo, regionibus. [Sed] obsecro, ut mox, te redeunte, dilectionis tue litteras dirigas nobis, ut curiositas nostra certitudinem rerum per tuum intelligat consilium. Regnum  itaque illud diu stabile fuit et forte: sed fortior eis, qui uicit illud, in cuius manu sunt omnes regum et regnorum potestates: et quemcunque uoluerit, exaltat , et cuiuscunque cor uoluerit, uisitat, illuminat, et ad suum conuertit seruitium. Et si illius gratia respiciet [Al., respicit] super regnum Hunnorum, quis est qui se subtrahere audeat ministerio salutis illorum? Pauci nobis restant dies huius uite, et ualde desiderandum est, Deique misericordia toto corde deprecanda, ut illi in opere Dei finiantur [Al., firmentur]. Quia plus uniuscuiusque [uita] de fine iudicatur quam de initio. In peccatis nascimur , sed gratia renascimur, que nos in bono opere currentes comitetur, et usque ad finem firmum perseuerare faciat. Tu uero, Pater sancte,  amice fidelis, frater dilecte, fili carissime, cum prosperitate bona, diuina tecum comitante gratia, perge in opus Dei, et cum gaudio reuertere ad nos; et esto predicator pietatis, non decimarum exactor; quia nouella [anima] apostolice pietatis lacte nutrienda est, donec crescat et roboretur ad acceptionem solidi cibi. Decime, ut dicitur, Saxonum subuerterunt fidem. Quid iniungendum est iugum ceruicibus idiotarum, quod neque nos, neque fratres nostri sufferre potuerunt? Igitur in fide Christi saluari animas  credentium confidimus. uade modo, dilectissime frater, in benenedictione Dei, et consolatione Spiritus sancti. Albinus tuus est tecum in corde, quem utinam habeas cito socium in opere Dei. Nos matriculares pro te orare non cessamus, quatenus diuina te ubique preueniat et subsequatur gratia, ut cum multiplici pii operis fructu reuertaris ad nos. Bonos et religiosos tecum habes socios, in quorum ore et conuersatione nomen Domini Iesu glorificetur. Nos semper suspensi erimus de reditu tuo, donec uideamus quem amamus, amplectamur manibus quem corde desideramus. [a 1Kb] Tertiam uero partem de laboribus tuis per singula loca seu episcopatus, seu monasterii, concessit tibi rex in eleemosynam tuam tradere, si dies tuus tecum prosequetur [Cod. Sal.,  te prosequeretur] in uia, et hoc indiculis confirmari precepit [Cod. Sal., precipit]. Ecce deficiente chartula, non caritate, pennam deponimus, hec tantummodo salutationis uerba subnectentes: uiuas Deo feliciter, uadas, et proficiens floreas in opere Dei; et te ubique euntem et redeuntem summi regis dextera protegat, et defendat, uenerande, dilectissime et dulcissime



[b 1Kb] EPISTOLA LXXXuIII. AD ARNONEM.  Hortatur ad munus apostolicum impigre obeundum; nec se uel infirmitate corporis, uel cura propriarum ouium impediri patiatur.

Charissimo in Christo Patri [Aquile Albinus] infirmus  in desiderio totius caritatis salutem.

Fidei uestre et firme caritatis littere me [in domo sancti Martini] inuenerunt [pridie Nonas Octobris], sed Deo donante melius habentem. Et te summa Dei gratia melius ac melius habere concedat, et opus Dei quod in manibus habes, crescere faciat per multam latitudinem populi; et ne tepescat animus tuus, nec crebra te exterreat corporis tui infirmitas. Nam uirtus ex infirmitate perficitur . Felix locus et hora in qua te constituit summus terrarum rector. Sed curre currendo, ut cursum tuum compleat Deus, et fidem conserues, et de reliquo tibi remaneat corona glorie . Nos uero peccatorum uincula partim seculi catenis, partim uinculis morborum currere abnegant, et quod  in uoluntate promptum est, in carne infirmatur . Sed fiat uoluntas Domini: et qui cepit in spiritu, compleat in opere. Sciant omnes gentes, quasi stilo situle [c 1Kb] . Quis ego nisi puluis paruissimus? Tamen qui de puluere euexit Dominus, potest de creatura facere que uult: quia omnia, que  uult facit in celo. Qui laboriosas piscatoris manus ab hamo ad celestis regni transtulit clauem; et de persecutore sanctorum efficit predicatorem populorum. Hec uero considerans nec de fraterna desperes salute, nec de propria dubites efficacia. Pauci sunt dies laboris, sed plurimi mercedis. Labora [Al., laboro], labora pro me et pro te, ut tuus labor mihi proficiat; mea uoluntas, si quid potest, te adiuuet. Trahe me post te precibus tue sanctitatis: curremus simul, donec introducat nos rex in cellam uinariam, ordinans in nobis sue caritatis suauitatem . Et quia uox uestre dilectionis ad nos peruenire non potest, sepius charta quam relationis uocant, currat. Frater, qui adiuuatur a fratre, quasi ciuitas firma est. Quam pulchri sunt pedes euangelizantium  pacem, euangelizantium bona . [Exalta sicut tuba uocem tuam, et memento te dixit [Ita cod.; forte legendum memento te sequi eum, qui dixit]: Alias oues habeo, que non sunt ex hoc ouili, que uocem meam audiunt, et illas me oportet adducere, et fiat unum ouile et unus pastor . Nec te priores oues impediunt, quin minus alias adducas, et facias unum ouile. Cognoscat sapientia uestra quid significat deuotio nostra. De puero quem habemus in domo nostra, sicut filium erudiemus, et uolente Deo perfectum faciemus uirum ex illo. Erimus ei adiutores secundum causam et temporis rationem; et si uolente Deo uiderimus facies nostras, tunc omnia de illo, sicut de aliis multis, consilium salutis capiamus. Sicut fuit Albinus tuus, ita erit et in eternum];  quia qui cepit caritatis bonum in nobis, ille perficiat, et ad fidei mercedem, credo, magnam perducat. Qui autem perseuerauerit in finem, hic saluus erit . Dominus custodiat introitum tuum et exitum tuum ex hoc nunc et usque in eternum . uiuas feliciter, et floreas in opere, uerbo Dei. uale, frater, in eternum; memento semper orare pro nobis, et memor sit semper Deus adiuuare te.



[d 1Kb] EPISTOLA LXXXIX. AD LIOBRADUM.  Liobradi  electi episcopi Lugdunensis amicitiam exoptat.

Pontifici, fratri, amico [e 1Kb] Liobrado electo Albinus  salutem.

Gratias ago Deo qui talem mihi perdonare dignatus est amicum, in cuius fide ueritas, in cuius bonitate benignitas, in cuius consilio salus semper inuenta est. Et quanto rariores nunc temporis tales inueniri possunt, tanto cariores haberi debent. Sicut  gemmarum fulgor inter arenosam splendescit glaream, ita amicus probatus inter multitudinis circumstrepentem turbam gratissime eruitur, amplexatur, tenetur. Qui iuxta antiquitatis prouerbium, diu queritur, uix inuenitur, difficile seruatur. Cuius parabole interpretationem facile est ex teipso cognoscere. Et mirum in modum, quod omnes inuenire uolunt, uix ullus esse desiderat. Et hoc ideo, quia preceptum Dominicum, si apertis audiant auribus, surdo tamen corde parui pendunt: Omnia, quecunque uultis, ut faciant uobis homines, hec eadem et facite illis . Inter cetera uirtutum insignia que huic adiacent mandato, hoc quoque adiungitur, ut qui amicum uelit inuenire fidelem, sit ille cuicunque hominum amicus fidelis, uel in salute anime, uel in  suffragio seculari, quantum ad rem et personam cuiuslibet pertineat.

Quod uero me interrogare uoluisti de certitudine uoluntatis uel loci, nichil tibi certum adhuc remandare habeo, nisi Deo miserante et uita comite, adhuc uisurus eris faciem meam; licet nesciam propter occupationes meas uel uestras, ubi aut quando. Multoties, secundum opportunitatem portantium, litteras mihi dirigere satage, ut habeam curam tue caritati rescribendi, et etiam demandandi quodcunque ueniat mihi. Tantum diligenter deprecare Dominum Iesum, ut dirigat secundum suam magnam misericordiam uitam famuli sui in sanctissime sue uoluntatis effectum, et Christiane religionis, iuxta facultatem uirium nostrarum, profectum.


 Pax eterna regat Christi te, presul amate,
Semper in eternum, presul amate, uale.



[a 1Kb] EPISTOLA XC. [b 1Kb] AD FRATRES LUGDUNENSES.  Cauendum monet ab erroribus Hispanorum uariis. Respondet questioni de obseruatione sabbati ante Dominicam Resurrectionis.

Religiose in Christo conuersationis uestre, per [c 1Kb] Laidradum electum pontificem laudabilem audiens sollicitudinem, magno esse me gaudio delibutum fateor; quia Christus fons totius bonitatis, tales adhuc in his diebus, quando multorum refrigescit caritas , sui sancti nominis habet confessores, qui onera secularium occupationum abiicientes,  leue Christi iugum 107 propriis imponere ceruicibus gestiunt: et ueram, que foras timorem mittit, caritatem  et pectoribus suauiter retinent, et operibus ueraciter ostendunt. Sed  nunc tota hilaritate mentis cepti itineris cursus peragendus est; quia qui perseuerauerit usque in finem, hic saluus erit . Quia si torpens pigritia clam boni operis irrepserit, mox malitia palam mali operis succrescit. Origo est iniquitatis, amissio bonitatis. Et dum sue uoluntatis sequitur homo affectum, mox diuine seruitutis perdit effectum. Inde prima angeli ruina fuit, qui in sua gaudens potestate, a summo declinauit bono. Et qui gloriosior fuit ceteris in conditione, factus est miserior omnibus in perditione. Unde se superbia [Al., superba mens] erigit, inde maxime deiicitur. Ideo precipue necessaria est Deo seruientibus humilitas obedientie. [Per humilitatis gradus ad culmen peruenitur sublimitatis]. Christus suis parentibus legitur esse subditus ,  ut nos humilitatis sue exemplo ad bonum informaret obedientie. Que est monachorum uita, nisi caritas, humilitas, et obedientia? He sunt semite, que ad eterne arcem ciuitatis euntem deducit in eis, si catholica fides, que per dilectionem operatur, comitatur currentem in istis.

Nouas uero, fratres karissimi, Hispanici erroris sectas tota uobis cauete intentione. Sanctorum Patrum in [fide] sequimini uestigia, et uniuersali Ecclesie sanctissima uos adiungite unanimitate. [Al., unitate] Scriptum est: Terminos Patrum tuorum ne transgrediaris . Et [d 1Kb] Symbolo catholice fidei noua [nomina] nolite inserere; et in ecclesiasticis officiis inauditas priscis temporibus traditiones nolite diligere. Per apostolice doctrine publicam  pergite stratam; nec per diuerticula cuiuslibet nouitatis in dexteram uel in sinistram a uia regia declinate.

De adoptione uero, quam quidam iniuriose Christo Deo ingerere contendunt, [e 1Kb] ex auctoritate synodali habetis responsum. Unitas uero persone in duabus Christi naturis, naturalem Deo Patri Filium esse confirmat. Quia nequaquam in proprio, et in adoptiuo [una] potest esse persona. Ideo Christus proprius [Cod. Sal., naturalis] est Deo Patri Filius, et nos per illum adoptiui, non ille nobiscum adoptiuus. Sicut ille solus sine peccato, sic ille solus sine adoptione; Patre in baptismo attestante: Hic est Filius meus dilectus, in quo mihi bene complacui . Et Apostolo: Qui proprio Filio suo non perpercit  . Quid plura de his dicimus, de quibus sufficienter dictum habetis; nisi quod qui illum adoptiuum Deo Patri esse credit, per illum Deo Patri adoptiuus esse non creditur?

 Audiuimus quoque aliquos in illis partibus affirmare, salem esse in sacrificium corporis Christi mittendum. [a 1Kb] Quam consuetudinem nec uniuersalis obseruat Ecclesia, nec Romana custodit auctoritas. Tres sunt, iuxta apostolum Ioannem, qui testimonium dant, spiritus  aqua et sanguis . Tria sunt que in sacrificio huius testimonii offerenda sunt: panis, et aqua et uinum. Sicut enim spiritus uiuificat corpus , ita panis confirmat cor hominis. Sicut enim sanguine liberauit nos Christus, ita et uino letificat. Item de aqua: Qui biberit ex aqua, quam ego dabo ei, non sitiet in eternum . Sic [Cod. Sal., scilicet] et panis, qui in corpus Christi consecratur, absque fermento ullius alterius infectionis, debet esse mundissimus; et aqua absque  omni sorde purissima, et uinum absque omni commistione alterius liquoris [nisi aque] purgatissimum. Igitur aqua utrique conueniat. Ex aqua et farina panis fit qui consecratur in corpus Christi: aqua et uinum in sanguinem consecrabitur Christi. Si enim aqua et sal, sicut huius secte dicunt auctores, unius sunt nature, infunde carnem recentem aqua, et aliam sale consperge: uidebis cito, si unam aqua et sal habuerit effectiuam potentiam. Nunquid caro Christi computruit in sepulcro, ut nunc sale indigeat corpus eius in sacrificio? Quod itaque in ueteri lege sal precipitur in uictimis habendum, significatio tunc fuit future rei intelligende, non obseruatio in presenti tempore habende: sicut omnia Iudaice legis sacrificia, que iuxta Apostolum in figura  contingebant illis . Scripta sunt autem [hec] propter nos. Littera enim occidit, spiritus autem uiuificat . Huius uero 108 sacratissime oblationis figura in Melchisedech precessit, qui uinum et panem Deo summo offerre solebat .

Huius quoque mysterii sanctificatio nostre salutis portendit effectum. In aqua uero populus intelligitur credentium. In granis tritici unde farina efficitur ut panis fiat, adunatio totius Ecclesie designatur, que igne sancti Spiritus in unum decoquitur corpus, ut suo capiti membra compaginentur. Item in aquis que uino miscentur, figura, ut diximus, gentium designatur. In uino autem sanguis Dominice passionis ostenditur. Atque ita, dum in sacramentis  aqua tritico uel uino miscetur, fidelis populus Christo [incorporatur et iungitur]. Sed de huiusmodi figurationibus epistolaris angustia diu me disputare prohibet. Sed et canones Carthaginenses cap. 24 de sacrificio corporis et sanguinis Domini: »Nihil amplius offertur, quam ipse Dominus tradidit; hoc est, panem et uinum aqua mistum« .

Tertia quoque nobis de Hispania, que olim tyrannorum nutrix fuit, nunc uero schismaticorum, contra uniuersalem sancte Dei Ecclesie consuetudinem, de baptismo questio delata est; affirmantes quidam sub inuocatione Trinitatis unam esse mersionem agendam.  uidetur enim Apostolus huic obseruationi esse contrarius in eo loco, ubi ait: Consepulti enim estis in Christo per baptismum . Scimus enim Christum, licet hoc synecdochice sit intelligendum, tres dies et tres noctes in sepulcro fuisse, ipso dicente ad Iudeos: Sicut fuit Ionas in uentre ceti tribus diebus et tribus noctibus, sic erit et Filius hominis in corde terre tribus diebus et tribus noctibus . [b 1Kb] Possunt tres noctes tres mersiones, [et tres dies] tres eleuationes designare. Sicut Christus tertia die resurrexit, ita et nos tertio die de fonte uitalis lauacri eleuati, in nouitate uite cum illo ambulemus . Legimus et in epistola sancti pape Leonis, quam de baptismo ad omnes Sicilie conscripsit episcopos, ubi post congruam disputationis  seriem, ita subiunxit dicens: »Quamuis ergo et illa que ad humilitatem, et illa que ad gloriam pertinent Christi, in unam concurrant eamdemque personam; totumque quod in illo uirtutis diuine est et infirmitatis humane ad nostre reparationis tendat effectum, proprie tamen in morte crucifixi, et in resurrectione mortui, potentia baptismatis nouam creaturam condit ex uetere: ut in renascentibus et mors Christi operetur et uita; dicente beato Paulo apostolo: An ignoratis, fratres, quia quicunque baptizati sumus in Christo Iesu, in morte ipsius baptizati sumus? consepulti enim sumus cum illo per baptismum in mortem: ut quomodo surrexit Christus a mortuis per gloriam Patris, ita et nos in nouitate uite ambulemus. Si enim complantati facti sumus similitudini  mortis eius, simul et resurrectionis erimus, et cetera, que latius magister gentium ad commendandum sacramentum baptismatis disputauit . Et apparet ex huius doctrina, regenerandis filiis hominum, et in Dei filios adoptandis, illum diem et illud tempus electum, in quo per similitudinem formamque mysterii ea que geruntur in membris, his que in ipso capite sunt gesta, congruerent: dum in baptismatis regula et mors interiit [Cod. Sal., interuenit] interfectione peccati, et sepulturam triduam imitatur trina demersio et ab aquis eleuatio, resurgentis instar [est] de sepulcro« . Sed et beatus Hieronymus in libro secundo Tractatus in Epistolam sancti Pauli ad Ephesios in expositione sententie: Unus  Deus, una fides, unum baptisma: unus Deus et Pater omnium, qui super omnes et super omnia et in omnibus nobis ; de trina mersione ita ait: »Si enim, ut estimant Ariani, Deus Pater solus est Deus, eadem consequentia solus erit Dominus iehsu Christus, et nec Pater erit Dominus, nec Filius Deus. Sed absit, ut non sit uel in dominatione deitas, uel in deitate dominatio. Unus est Dominus et unus est Deus, quia Patris et Filii dominatio una deitas est. Propterea et fides una [dicitur], quia similiter in Patrem et in Filium et [c 1Kb] in Spiritum sanctum baptizamur, et ter mergimur, ut Trinitas [Al.,  Trinitatis] unum appareat sacramentum. Et non baptizamur in 109 nominibus Patris et Filii et Spiritus sancti, sed in uno nomine, quod intelligitur Deus. Et miror qua consequentia in uno uocabulo, eodem opere, et eodem sacramento nature diuersitatem Arius, Macedonius, [et Eunomius] suspicentur concordante [in] impietate discordia, et a creatura in Filio et in Spiritu sancto cenosum fontem tenentes, diuersos hereseon riuulos duxerint. Unum baptisma: et contra ualentinum facit, qui duo baptismata esse contendit; et contra omnes hereticos, ut sciant se non habere baptisma [Al., baptismata], sed in una Christi Ecclesia fontem esse uitalem. Potest unum baptisma et ita dici, quod licet ter baptizemur propter mysterium Trinitatis, tamen unum  baptisma reputetur. Unum quoque baptisma est in aqua, et in spiritu et in igne: et de quo [Dominus] loquitur: Baptismo habeo baptizari . Et alibi: Baptismate meo baptizabimini« .

Sunt etiam uersus beati [a 1Kb] Ambrosii episcopi, de ternarii [numeri] excellentia nobilissimi, quos ad confirmationem trine mersionis huic epistole inserere placuit.


Omnia trina uigent sub maiestate tonantis.
Tres, Pater et uerbum, sanctus quoque Spiritus, unum.
Trina salutaris species crucis, una redemptrix.
Tertia lux Dominum remeantem a morte recepit.
 Trina dies Ionam tenuit sub uiscera ceti.
Tres pueri cernere [Forte, cecinere] Deum flagrante camino.
Ter Sabaoth sanctum referens benedictio psallit.
TER MERGENDUS AQUA EST, CUI GRATIA PLENA LAuACRI.
Testibus [et] stabilis constat tribus actio cuncta.
Terno mense suis redeunt sua tempora membris.
Tres sunt etates, flos et robur, egra senectus.
Tres moduli [b 1Kb] in causis, iudex, defensor et actor.
Tres in secla gradus, ortus, transcursio, finis.
Tres spem que palpant, requies, lux, gloria uite.

[c 1Kb] Hec uero precipui doctores et sanctissimi Patres nobis reliquerunt in suis testimonia dictis. Nobis uero iuxta paruitatem ingenioli nostri uidetur,  ut sicut interior homo in fide sancte Trinitatis ad imaginem sui conditoris reformandus est, ita et exterior trina mersione abluendus esse: ut quod inuisibiliter Spiritus operatur in anima, hoc uisibiliter sacerdos imitetur in aqua. Nam originale peccatum tribus modis actum est: delectatione, consensu, et opere. Itaque et omne peccatum aut cogitatione, aut locutione, aut operatione efficitur. Ideo triplici  generi peccatorum trina uidetur ablutio conuenire: uel propter originale peccatum, quod in infantibus ualet ad perditionem, uel propter illa que in profectioris [Cod. Sal., perfectioris] etatis hominibus uoluntate, uerbo, uel facto adduntur.

Ut uero cognoscatis huius sacratissimi mysterii significationes, iuxta sanctorum Patrum intelligentiam et statuta ecclesiastica, uestre caritati eadem sacramenta catholica interpretatione ostendam. Nam magna sanctitate, et uenerabili significatione, quidquid in eis geritur, statutum esse, neminem dubitare fas esse arbitramur. Primo paganus catechumenus fit, accedens ad baptismum, ut renuntiet maligno spiritui et omnibus damnosis eius pompis. Exsufflatur etiam, ut fugato diabolo, Christo Deo nostro  paretur introitus. Exorcizatur, id est, coniuratur malignus spiritus, ut exeat, et recedat, dans locum Deo [uero]. Accipit catechumenus salem, ut putrida et fluxa eius peccata sapientie sale, diuino munere, mundentur. uera deinde Symboli apostolici traditur ei fides, ut uacua domus et a prisco habitatore derelicta, fide ornetur et preparetur habitatio Deo. Tunc fiunt scrutinia, ut exploretur sepius, quam firmiter, post renuntiationem Satane, sacra uerba date fidei radicitus corde defixerint. [Tanguntur et nares, ut quandiu spiritum naribus trahat, 110 in fide accepta perduret]. Pectus quoque [eodem] perungitur oleo, ut signo sancte crucis diabolo claudatur ingressus. Signantur et scapule, [ut undique muniatur. Item in pectoris et scapule] unctione signatur  fidei firmitas, et operum bonorum perseuerantia. Et sic in nomine sancte Trinitatis trina submersione baptizatur. Et recte homo, qui ad imaginem sancte Trinitatis conditus est, per inuocationem sancte Trinitatis ad eamdem reuocatur imaginem. Et qui tertio gradu peccati, id est, operatione cecidit in mortem, tertio eleuatus de fonte per gratiam resurgat ad uitam. Tunc albis induitur uestimentis, propter gaudium regenerationis, et castitatem uite, et angelici splendoris decorem. Tunc sacro chrismate caput perungitur, et mystico tegitur uelamine, ut intelligat se de anathema, regni et sacerdotii dignitatem portare, iuxta Apostolum: uos estis genus regale, offerentes uosmetipsos Deo uiuo hostiam sanctam et Deo placentem . Sic  corpore et sanguine Dominico confirmatur, ut illius sit membrum, qui pro eo passus est et resurrexit. Nouissime per impositionem manus a summo sacerdote septiformis gratie Spiritum accipit, ut roboretur per Spiritum sanctum ad predicandum aliis, qui fuit in baptismo per gratiam uite donatus eterne.

uidetis quam fideliter, rationabiliter et prudenter  hec omnia tradita sunt nobis obseruanda. Nemo catholicus contra Ecclesie auctoritatem, nemo sobrius contra rationalem consuetudinem, nemo fidelis contra pietatis intelligentiam certare audeat. Et ne schismaticus inueniatur et non catholicus, sequatur probatissimam sancte Romane Ecclesie auctoritatem: ut unde catholice fidei initia accipimus, inde exemplaria salutis nostre semper habeamus; ne membra a capite separentur suo; ne clauiger regni celestis abiiciat, quos a suis deuiasse intelligit doctrinis. [a 1Kb] Epistolam uero quam a beato Gregorio de simpla mersione dicunt esse conscriptam, in Epistolari suo Libro, qui de Roma nobis allatus est, non inuenimus; alias uero omnes perspeximus in eo Libro, quem ad occidentalium partium ecclesias,  pontifices et reges scripserat. Ideo dubii sumus, an illius sit, an ab aliquo huius secte auctore sub eius nomine scripta sit.

De obseruatione uero, unde interrogastis, sanctissimi sabbati, quod Dominice resurrectionis diem precedit, dignissimum nobis uidetur ut omni ueneratione habeatur iucundus. Et quidquid aliis diebus in quadragesimalibus epulis, seu salutis causa, seu necessitate qualibet cogente, utendum fiat, in eo die non respuendum esse nobis uidetur dignum: non ad satietatem gule, sed ad uenerationem sanctitatis. Non itaque Deus tantum requirit quid manducemus, quantum considerat qua facilitate abstineamus ab interdictis, uel qua modestia utamur concessis. In omnibus his temporum ratio, et fraterni amoris conuenientia  obseruanda est. Ideo Dominum in Euangelio Iudeis legimus dixisse, dum de Ioannis abstinentia, et de sui ipsius ad homines conuenientia parabolam puerorum proposuit dicens: Et iustificata est sapientia a filiis suis . Id est, filii sapientie intelligunt in omnibus rebus ubique modestiam rationabilem, et concordiam pacificam esse laudabilem. Que etiam cuncta uestra sanctitas, fratres karissimi, in opere melius agnoscit, quam nos uerbis proferre ualeamus.

uos uero ceptum salutis eterne iter magna deuotione mentis et corporis peragite, quatenus ad perpetuam celestis glorie coronam peruenire mereamini. Meque in sanctis orationibus uestris, obsecro,  ut familiariter habeatis. Multum ualet deprecatio iusti assidua, iuxta apostolum Iacobum : quanto magis multorum fratrum? Deus secretorum testis nouit, quantum uos proficere in omni bonitate desidero, et de huius mortalitatis erumnosa miseria ad eternitatis gaudia transire concedat.

[b 1Kb] Huius uero epistole exemplar fratribus, qui in insula Lirina Deo deseruiunt, ut dirigere faciatis,  deposco: quia illi meam paruitatem de huiusmodi questionibus interpellare curabant.



[c 1Kb] EPISTOLA XCI. AD ARNONEM.  Eum uidere desiderat; tempora periculosa deplorat: se ad palatium uocatum, et Felicem a Laidrado ad regem ducendum significat, etc.

[Aquile] inter omnes Alpine celsitudinis aues carissimo [Albinus] salutem.

O si mihi translatio Habacuc esset concessa ad te, quam tenacibus tua colla strinxissem, o dulcissime fili, amplexibus? Nec me longitudo [estiui] diei fessum efficeret, quin minus premerem pectus pectore [Cod. Sal. pectori], os ori adiungerem, donec singulos  corporis artus dulcissimis oscularer salutationibus. Sed quia hoc peccata mea impediunt, ut in tardo corpore fieri ualeat, [quod possum] instantius efficiam, pennam caritatis lacrymoso intingens gurgite, ut suauissima salutationis uerba scribantur in chartula, ut per manus currentis uiatoris ueniat ad filium caritatis mee, qui est pater meritis, [d 1Kb] frater caritate, filius etate; ut me legat lugentem, quem non aspicit letantem. O dura diuisio graui ponderis in corpore! o dulcis coniunctio in dilectionis uisceribus! o uera fraternitas, que nunquam diuiditur, que non minus in absente ardet quam in presenti clarescit! In hac, obsecro, nostra tecum semper uigeat memoria, ut fragilitas nostra uestris fulciatur orationibus, et non recedat de corde nomen  diligentis te; sed in Christo sit unitas, sine quo nulla perfecta est caritas.

112 Multas habemus curiositates de fide catholica, quia plurimi sunt impugnatores. Ideo nobis necessarium est multorum fulciri intercessionibus, ut multis diuina donante gratia prodesse possimus. Tempora sunt periculosa, et tribulatio super tribulationem semper aduenit. Populus in egestate, principes in labore, Ecclesia in sollicitudine, sacerdotes in querelis. Omnia turbata sunt; tamen ille, credo, miserebitur, cuius misericordia speciosa est in tempore tribulationis; cuius te laudi et honori semper insistere multum gauisi sumus. Reficit enim spiritum nostrum [Candidus] de religiosa uita uestra, siue domo,  siue in itinere. Ideo non est mihi admonere facientem, nec plena implere, sed congaudere gaudentibus, et in tuis profectibus Deum laudare. Dum poteris operare opera Dei : et dum lucem habeas, curre , donec peruenias ad brauium superne beatitudinis . [Utinam citius superueniente estate te mereamur uidere. Nam medio Maio, perficiente Deo, ad palatium me esse arbitror,  secundum quod domnus rex demandauit nobis. Et [a 1Kb] Felix nouitatis assertor habet iuratum uenire ad domnum regem rationem reddere fidei sue. Ideo diligentius orate pro nobis]. Ego uero uernaculus sancte Dei Ecclesie uobiscum stare habeo, et quod sacerdotum Christi unanimitas credit et predicat, in hoc ego laboro, et cum meis loquor, et pro filiis sancte Dei Ecclesie aperiam os meum, si ille implebit illud, qui ait: Aperi os tuum, et ego implebo illud . Desiderans docere uiam Domini, et confirmare titubantes, et exhortari stantes, et erigere iacentes per eum et in eo, qui erigit elisos et soluit compeditos . Dominus iehsu Christus, pro quo mihi, et per quem mihi sermo est, ut eum uerum Deum, et uerum Filium Dei omnibus,  uolentibus et nolentibus audire, testamur.

[Libellos nostros, quos [b 1Kb] Hildegarius portauit de sancto Martino, id est, sancti Ambrosii de fide catholica ad Gratianum imperatorem, et Tractatus in prophetas Iel et Amos; hos uero libellos, si in monasterio remansissent, omnimodis tecum affer si uenias; sin autem, remitte nobis. Si uero portasset secum, mittatur, ut reddat, ut benedictionem sancti Martini habeat, quia de illius sunt armario, quem nichil per nos perdere optamus. Illum uero prefatum puerum bene fecisti, dum dedisti eum seculo seruire, quia studium ecclesiastice uite noluit insisti [Leg. insistere]: et non mihi irascaris contra eum. Sciebam illum nolle quod uos uelle sciebam; sed nolui, ut per me a te separaretur, qui ad te sanguine  pertinebat, timeo, non spiritu. Tamen non est desperandum de eo, potens est Deus de lapidibus istis suscitare filios Abrahe . Benefac, obsecro, [c 1Kb] Mago meo nigro; erit enim utilis in domo Dei. Semper nobiscum fuit, bonam habuit uoluntatem et humilitatem, seu in seruitio Dei, seu etiam in lectionis studio; et quidquid ille accepisset, fac eum partiri cum plurimis, ut sermo Dei crescat in Ecclesia, cui Deo dispensante deseruis. Saluta, obsecro, omnes fratres nostros in pace et caritate, Patremque nostrum [d 1Kb] Alimum episcopum, et ceteros consacerdotes uestros. Hortare illos semper ad predicationis officium. Memento dum [e 1Kb] pallium accepisti [ab] apostolica sede, maius te accepisse onus,  et debitorem esse omni persone et dignitati, fiducialiter uerbum Dei predicare]. Noli, noli tacere, sed clama, et ne cesses. Exalta sicut tuba uocem tuam , et ostende omnibus uiam salutis eterne, et dic: Currite, hec est uia regia, hec est  strata publica, que ducit ad palatium Dei Christi, in quo est pax, laus et gloria, ad quem peruenientes memores estote mei.

[Kalendis Nouembris [f 1Kb] solemnitas Omnium Sanctorum. Ecce, uenerande Pater Arne, habes designatam solemnitatem Omnium Sanctorum, sicut diximus, quam continue in mente retineas, et semper pro anniuersario tempore colere non desistas, attendens illud et intente considerans, quoniam si Elias, unus ex illis, in ueteri Testamento oratione sua, dum uoluit, claudere celum potuit preuaricatoribus, et aperire conuersis , quanto magis 113 Omnes Sancti in Nouo Testamento? ubi eis specialiter et patenter claues regni celesti commisse sunt, et claudere celum possunt incredulis, et  aperire credentibus, si intima dilectione honorificantur a fidelibus, et coluntur glorificatione eis condigna. Quod ut fieri digne possit a nobis, lumen uerum, quod illuminat omnem hominem , Christus iehsu, illuminet corda nostra, et pax Dei, que exsuperat omnem sensum , per intercessionem Omnium Sanctorum eius, custodiat ea usque in diem eternitatis. Hanc solemnitatem sanctissimam tribus diebus ieiunando, orando, missas canendo, et eleemosynas dando pro inuicem sincera deuotione precedamus]



[g 1Kb] EPISTOLA XCII. AD ARNONEM.  Epistolam cum muneribus se accepisse; ac se medio mense Maio apud regem, quo etiam Felix adducendus est, futurum significat.


Dilectissimo filio Aquile Albinus salutem.

Acceptis sacerdotalibus dilectionis tue muneribus cum magno gaudio et letitia, simul et suauissimis litteris, in quibus omni fauo dulcior redolebat mihi caritas, et quam sepius probaui, semper amaui; et quadam familiaritate intra cordis mei arcana, quasi thesaurum desiderabilem, tue faciei et nominis memoria recondidi [Edit., reconditur]: et quod nigrum in capillis uidetur, candidum in corde amatur. Sed omnimodis obsecro, si fieri possit, hoc anno superueniente uideam dulcissimos oculos [Aquile mee], ut amplectar, deosculer non solum ore, sed etiam toto corde. [Iam pridem tue caritati longiorem  scripsi epistolam, et direxi Chlotario fratri, ut per uestros homines ad uos perueniret. Ideo paucis modo sermonibus loquor in hac presenti chartula. uenit enim XIu Kal. April. mihi epistola uestra cum muneribus, et ego statim hanc scripsi, desiderans te  multum uidere. Iam, Deo uolente, medio mense Maio apud regem cogito esse, quia [a 1Kb] Laidradus filius noster adducere habet Felicem illum, cum quo nobis sermonis contentio est. Et utinam Paulinus noster carissimus Pater ueniat. Si tibi causa opportuna fiat, multum desidero ut te habeamus presentem]; quia multum tecum habeo conferre, que per chartam, propter infidelitatem portantium, nolo indicare. Tu uero cautior esto inter hostilia arma. Tuum est predicare, non pugnare; pacificare, non discordare; reuocare ad uitam, non in mortem mittere, sicut tua optime nouit sanctitas.

114 [Hildegarius duos libros sancti Martini secum portauit, sicut [b 1Kb] in alia epistola tibi designaui. Rogo ut facias uenire; hoc est, sancti Ambrosii De  fide, et Tractatus in Iel et Amos prophetas. Et [c 1Kb] Magum meum saluta, et fac illi bene, bonus est enim frater; et omnibus filiis sancte Ecclesie [d 1Kb] Ratbertum facias bene, et saluta omnes in nomine Albini, et ceteros consacerdotes tuos, et orate pro nobis]. Et Dominus Deus dirigat corda nostra  et sensus nostros ad salutem plurimorum, ut proficiat et clarescat uerbum Dei in auribus multorum, et in corde recondatur fides catholica. Deus Dei Filius iehsu Christus Dominus noster te tuosque fideles custodiat, et florere faciat in caritatis officio, et fidei ueritate semper in eternum, dilectissime fili.



[e 1Kb] EPISTOLA XCIII. AD FRATRES IUuAuENSIS ECCLESIAE.  Laudat illorum regularem conuersationem; et hortatur ad bene obeunda officia monachorum.


Sanctissimis in Christo fratribus Iuuauensis ecclesie, humilis leuita Albinus in Christi caritate salutem.

Audiens laudabilem in Christo unanimitatis uestre conuersationem, multa animus meus letitia gauisus est, multoque anhelabat desiderio presentialiter ordinem uidere uestrum, et meipsum humili deuotione uestris sacrosanctis commendare orationibus. Sed quia hoc hucusque prohibuit uariarum euentus rerum, et prolixa terrarum longinquitas [non sinit corporaliter ire, ubi mens summo desiderio semper adesse  presentialiter cupit], mee paruitatis litterulas in hoc officium dirigere curaui, ut desiderium cordis mei in apicibus cognoscatis, quod et olim pio Patri Aquile pontifici, [f 1Kb] germano meo pastori uestro iniungere  studui, cupiens spiritali presentia unus esse ex uobis, et unum esse uobiscum, ut uestra me sanctitas a terrenis leuaret cupiditatibus, et in celesti uobiscum collocaret desiderio.

O quam felix est uita monachorum! Deo placabilis, angelis amabilis, hominibus honorabilis. Qui hic [Cod. Sal., hanc] fideliter uiuit inter homines, haud dubium feliciter regnat inter angelos. Hanc primitiua per apostolos in Iudea initiauit Ecclesia, quibus omnia communia fuisse leguntur, et nemo aliquid suum esse dicebat . Hoc non solum in seculari substantia seruandum esse arbitror, sed etiam in desideriis spiritalibus, ut omnes unum concupiscant, et obedientie bonum magis exsequantur quam proprie uoluntatis affectum. Si Christus suam  non uenit facere uoluntatem, sicut ipse in Euangelio testatur, sed Patris , quanto magis monachus suam non debet facere uoluntatem, sed Christi? Nec segnis in opere Dei, sed studiosus; nec tantum considerare quid iubeatur, sed quomodo perficiatur quod iubetur, ne ullatenus murmurationis malum crescat in aliquibus. Si aliqui ex populo Dei in eremo propter murmurationis perierunt peccatum, quanto magis monachus monasterii spiritali plectatur uindicta, si murmurationis malo mentem insolescere non metuit?

115 Quapropter cum gratiarum actione accipiat quod ei pastoris [Cod. Sal., pastoralis] cura prouiderit sufficere. Sit enim sancte pacis concordia inter cunctos, uite castitas in adolescentibus, morum grauitas  in senibus, feruor operis in iuuenibus: nec quisquam se canonicis horis uel regularibus psalmodiis subtrahat. Melius est cum angelorum cetibus Christum laudare, quam torpentem segnitia somno delectari, uel uigilando inania exsequi desideria. Et non solum uerba sancte lectionis resonent in ore, sed intima cordis compunctio sequatur uerba legentis uel cantantis: et nullatenus horis competentibus sacre Scripture lectio recedat de manibus, quia diuerse nunc hereses, sicut audistis, catholice fidei puritatem maculare nituntur.

Quapropter armate uosmetipsos scientia ueritatis, sententiis euangelice auctoritatis, ut resistere ualeatis contradicentibus ueritati. Quomodo pugnat inermis?  uel quomodo docere potest, qui discere noluit? Spiritales sunt diuitie, sapientia in corde, ut Salomon ait: Thesaurus desiderabilis requiescit in ore prudentis .

 Sancte fidei ueritatem diligenter discite, et agnitam cordis recondite thesauro, et spe firmissima uos retinete ad Deum, et caritate feruentissima illum amate, honorate et laudate: quia hec est pars optima, quam Maria elegit, sedens secus pedes Domini, que non auferetur ab homine in eternum . Sed tanto ardentius post hanc uitam amatur Christus, quanto perspicacius eius intelligitur bonitas.

Sed non est opus mee paruitati uos admonere de singulis, dum habetis sacre institutionis libros notissimos, et pium Patrem pastorem uestrum presentem, qui uos uiua uoce melius admonere poterit, quam mea series litterarum. Tamen, ut debitam uobis ostenderem caritatem, paucis uos apicibus appellare  studui, ad agnoscendam in uos mee dilectionis fiduciam. [a 1Kb] Prefato itaque Patri cum omni humilitate obedite . Ille habet rationem reddere sollicitudinis sue pro uobis, et uos obedientie uestre in illum equaliter rationem reddere habetis. Ille pro uobis in magno positus est periculo: uos pro illo magna caritate intercedere studete, ut mercedem pro uobis habeat apud Deum, et uos requiem cum illo habeatis in regno Dei. Filiorum eruditio laus est magistrorum, et profectus gregis merces est pastorum.

Diuina auxiliante gratia custodite uos, fratres, in omni castitate, humilitate, concordia et caritate, onera uestra inuicem portantes . Omnis sermo malus et impudicus, et impatiens, et inutilis ex ore uestro, non procedat ; sed  que sancta sunt, pia et iusta, et uestre condigna sanctitati, ad exhortationem audientium, loquimini. Et semper Deus honorificetur in ore uestro , et que ad pacem pertinent ueram, tota sectamini intentione, et Deus pacis erit uobiscum: et pax, que exsuperat omnem sensum, custodiat corda uestra in omni bonitate et pietate . Beati pacifici [quoniam filii Dei uocabuntur] . Summa nobilitas est filium esse omnipotentis Dei. Sed hec nobilitas magna morum dignitate promerenda est. Non enim estis uestri, sed Christi, qui uos magno emit [Edit., empsit] pretio, hoc est, suo sanguine. Portate Deum in corpore uestro , ut Deus dignetur habitare in cordibus uestris: quatenus ex hac breui et laboriosa uita, ad eternam requiem  et beatitudinem peruenire mereamini, intercedente beati Hrotbercti, aliorumque Patrum sanctitate pro uobis. Diuina pietas in omni bono florere uos faciat, fratres karissimi.



[b 1Kb] EPISTOLA XCIu AD ARNONEM.  Mittit Paschalia carmina, et admoneri cupit parochianos, seu curiones sue diecesis ad uite probitatem, ad officia sua bene obeunda.


Aquile per Alpes uolanti, per campos currenti, per urbes ambulanti humilis terrigena salutem.

[Paschalia paci uestre direxi carmina, prout dictauerunt Magi mihi. uos uidete, an placeat ad scribendum, uel proficiat ad legendum. [c 1Kb] Misi quoque fratribus litteras, rogans ut in presentia uestra legantur, uti me commendes illorum orationibus, tuis quoque [d 1Kb] parochianis qui solent ad dedicationem sancti chrismatis uenire. Illis quoque scripsissem tue causa caritatis, si nimium non esset presumptuosum. Tamen]  admoneas eos de uite castitate, de morum honestate, de orationum uigilantia, de precationis instantia; et unusquisque subiectam sibi plebem bene in Dei uoluntate eruditam habeat, ecclesiamque bene directam. [Et ut uiduarum, orphanorum, et pauperum maxime curam habeant . Scholares quoque habeant, et diligenter discere eos faciant psalmos, et cantilenam ecclesiasticam, ut in singulis ecclesiis cursus agatur quotidiane laudis Dei]. Unusquisque uero suum in Domino honorificet ministerium, ut non sit uituperatio in sacerdote Christi, sed laudatio in predicatore ueritatis . [Et ut sanctum baptisma diligentissime exerceant, quia in nullo loco periculosius erratur;  sicut nec fructuosius, si bene obseruatur]. Hortenturque singuli ad confessionis puritatem, ad penitentie compunctionem: quia hoc secundum baptisma est in Ecclesia, ut qui post primum errauerit in aliquo delicto, in hoc secundo corrigatur. Sit tibi Deus ubique adiutor, ut proficias in omni bono, et multiplici dignus mercede habearis in conspectu Domini Dei tui. Usque in Kalendas Maias uestrum in his partibus sperabo aduentum. [e 1Kb] Regem speramus in Saxoniam iturum. De mea uero causa, uolente Deo, dum ueneris, aliquid certius innotescere habemus. Tantum orationibus adiuua fragilitatem nostram, ut dirigat nos Christus in sue pietatis uoluntate, ut faciamus que beneplacita sunt ei . Deus Christus ad profectum sue sancte Ecclesie,  bona ualetudine beatitudinem tuam conseruare dignetur, desiderande Pater!



117 [f 1Kb] EPISTOLA XCu AD DOMNUM REGEM.  Gratias agit pro bonis acceptis: de perturbatione Ecclesie et regni conqueritur. Hortatur regem, ut maximam curam impendat Ecclesie; remissa nonnichil seueritate in Saxones.


Gratias agimus clementissime bonitati uestre, dulcissime Dauid, quod nostre paruitatis memoriam habere digneris, nobisque innotescere, que famulus uester fidelis nostris insonuit auribus. Nec in hoc solum [Can., solo] grates ferimus continuas uestre pietati, sed in omnibus bonis que mecum ex die qua paruitas mea uobis nota facta est, perfecit. Optime incepistis sed melius consummastis. Quapropter continuis precibus Domini nostri Iesu Christi clementiam deprecor, quatenus qui tibi optima queque in terrena felicitate concessit, longe meliora eterne beatitudinis regna tibi eternaliter concedere dignetur.

 Plurima uestre uenerande dignitati presens suaderem, si uel uobis opportunitas esset audiendi, uel mihi eloquentia dicendi; quia calamus caritatis cordis mei arcana instigare sepius solet, de uestre excellentie prosperitate tractare, et de stabilitate regni uobis a Deo dati, et de profectu sancte Ecclesie Christi, que multimoda improborum perturbata est nequitia, et scelestis pessimorum ausibus maculata, non in personis tantum ignobilibus, sed etiam in maximis et altissimis: quod metuendum est ualde. Nam tres persone in mundo altissime hucusque fuerunt: [id est], apostolica sublimitas, que beati Petri principis apostolorum sedem uicario munere regere solet. Quid uero in eo actum sit, qui [a 1Kb] rector  prefate sedis fuerat, mihi ueneranda bonitas uestra innotescere curauit. Alia est imperialis dignitas, et  [b 1Kb] secunde Rome secularis potentia. Quam impie [c 1Kb] gubernator imperii illius depositus sit, non ab alienis, sed a propriis et conciuibus, ubique fama narrante crebrescit. Tertia est regalis dignitas, in qua uos Domini nostri Iesu Christi dispensatio rectorem populi Christiani disposuit: ceteris prefatis dignitatibus potentia excellentiorem, sapientia clariorem, regni dignitate sublimiorem.

Ecce in te solo tota salus Ecclesiarum Christi inclinata recumbit. Tu uindex scelerum, tu rector errantium, tu consolator merentium, tu exaltatio bonorum. Nonne Romana in sede, ubi religio maxime [Canis., maxime] pietatis quondam claruerat, ibi extrema impietatis exempla emerserunt? Ipsi cordibus suis excecati, [d 1Kb] excecauerunt caput proprium. Nec  ibi timor Dei, nec sapientia, nec caritas esse uidetur. Quid boni ibi esse poterit, ubi nichil horum trium inuenitur? Si timor Dei esset in eis, non auderent; si sapientia, nunquam uoluissent; si caritas, nequaquam fecissent. Tempora sunt periculosa, olim ab ipsa ueritate predicta, quia refrigescit caritas multorum . [e 4Kb] Nullatenus capitis cura omittenda est. Leuius est pedes dolere [Murator., tollere] quam caput. Componatur pax cum populo nefando, si fieri potest. Relinquantur aliquantulum mine, ne obdurati fugiant: sed in spe retineantur, donec salubri consilio ad pacem reuocentur. Tenendum est quod habetur, ne propter acquisitionem minoris, quod maius est amittatur. Seruetur ouile proprium, ne lupus rapax deuastet illud.  Ita in alienis sudetur, ut in propriis damnum non patiatur.

 [a 1Kb] Olim uestre sanctissime pietati de exactione decimarum dixi, quia forte melius est, uel aliquanto spatio ut remittatur publica necessitas, donec fides cordibus radicitus inolescat, si tamen illa patria Dei electione digna habetur. Qui foras recesserunt, optimi fuerunt Christiani, sicut in plurimis notum est. Et qui remanserunt patria [Can., patrie], in fecibus malitie permanserunt. Nam Babylon propter peccata populi, demoniorum deputata est habitatio , ut in prophetis legitur. Nihil horum tuam latere poterit sapientiam. Ut pote in sanctis Scripturis, uel secularibus historiis te apprime eruditum esse 118 nouimus. Ex his omnibus plena tibi scientia data est a Deo, ut per te sancta Dei Ecclesia in populo Christiano regatur, exaltetur et  conseruetur. Quanta tue optime deuotioni merces exhibeatur a Deo, quis dicere poterit? Quia nec oculus uidit, nec auris audiuit, nec in cor hominis ascendit, que preparauit Deus diligentibus se .


Mitis ab etherio clementer Chistus Olympo
   Te regat, exaltet, protegat, ornet, amet.
Mens mea congaudet, bonitas iam uestra fidelis
   Optime quod regem suscipit ipsa senem.
Hec precor aspiciat clementi lumine nostras
   Litterulas, scripsit que pietatis amor.
Sidera sancta poli, uiridis uel gramina terre,
   Omnia conclament: Dauid ubique uale!
Terra, polus, pelagus, homines, uolucresque fereque
    Concordi clament uoce: ualeto pater!



[b 1Kb] EPISTOLA XCuI AD DOMNUM REGEM.  Gratias agit pro sui memoria in epistolis, et plurimis acceptis beneficiis. Laudat et excitat regem ad iustitiam reddendam sedi apostolice. Excusat se ab itinere Romam suscipiendo. Optat pacem cum Saxonibus.

Domino in Domino Dominorum dilectissimo Dauid regi, Flaccus fidelis orator sempiterne beatitudinis in Christo salutem.

Reuertente me de [c 1Kb] Wicus propter causas necessarias quas ibidem habuimus disponere, occurrerunt  mihi uisitanti religiosissimam [d 1Kb] sororem uestram, excellentie uestre dulcissimi apices, in uestra prosperitate amabiles, et in diuina misericordia laudabiles, qui nunquam in se sperantes deserit, sicut [e 1Kb] de domno apostolico nuper actum, per uestras suauissimas litteras audiuimus; qui etiam uestre beatissime presentie gaudet [f 1Kb] aduenire, ut innotuit nobis chartula benignitatis uestre, de qua multas bonitati uestre gratias agimus, quod solita pietate nostri nominis memoriam habere dignati estis. Non solum de hac presenti memoria, uestre egregie pietati gratias agimus continuas, sed etiam de omni bonitate uestra, quam in nostram peregrinationem uerbis uel factis semper ostendistis: fidelis in promissis, uerus in perficiendo promissa. Quapropter  fides uestra, et caritas non ficta, et intercessio continua, in arcano cordis mei thesauro, uestram iugiter amplectitur beatitudinem. O dulcissime decus populi Christiani! o defensio ecclesiarum Christi! consolatio uite presentis! Quibus tuam beatitudinem omnibus necessarium est uotis exaltare, intercessionibus adiuuare, quatenus per uestram prosperitatem Christianum tueatur imperium, fides catholica defendatur, iustitie regula omnibus innotescat.

Ecce quid actum est de apostolica sede in ciuitate precipua, in dignitate excellentissima, que omnia uestro tantummodo seruantur iudicio; ut prudentissimo consilio sapientie uobis a Deo date temperata consideratione corrigantur que corrigenda sunt, et conseruentur que conseruanda sunt; et qua clementer  diuina gessit pietas, extollantur in laudem nominis illius, qui saluum fecit seruum suum et liberauit a persecutione ex ecrande infidelitatis. uestra uero sapientissima animi prudentia, dum omnia intelligat, quid cui conueniat persone, in benefaciendo, siue in uindicando [faciat et perficiat], quod Deo placeat, et omnibus bona in uobis uoluntas ostendatur, laudetur et ametur. Hoc certissime pietas uestra agnoscat, quod nullius hominum auri uel argenti munuscula tantum letificant Flacci uestri animum; quantum beatitudinis uestre apices omni gaudio reficiunt. Ideo supplici uoto deprecor, ut sepius iubeatis fieri, quod me semper amare agnoscitis.

 120 De illo itinere uero longo et laborioso [a 1Kb] Romam eundi, nullatenus infirmum et quotidianis fractum doloribus corpusculum mee fragilitatis perficere posse arbitror. Desiderium iam habuissem, si potestas esset peragendi. Ideo obsecro clementissimam paternitatis uestre beneuolentiam, ut dimittatis me fideliter et instanter orationibus, cum Deo seruientibus apud sanctum Martinum, uestrum iter adiuuare. Et utinam ut quandoque diuina gratia uobis concedat libertatem a populo nefando Saxonum iter agere, regna gubernare, iustitias facere, ecclesias renouare, populum corrigere, singulis personis ac dignitatibus iusta decernere, oppressos defendere, leges statuere, peregrinos consolari, et omnibus ubique etatis [Forte, ueritatis] et celestis uite uiam  ostendere. Ut sit consolatio omnibus in aduentu uestre pietatis, clarissimisque uestre nobilitatis filiis benedictio copiosa per uestra benefacta accrescat, sicut per solius homonymi tui Dauid Deo dilectissimi regis sanctitatem, ut legitur, omnibus nepotibus suis regalis throni potestas conseruata fuit. In his enim et huiusmodi religionis exercitationibus filiorum exaltatio, et regni felicitas, et populi sanitas, et frugum ubertas, et totius boni iucunditas; tibique celestis regni beatitudo, Christo Deo perficiente, crescit et augetur, dulcissime Dauid, diebus eternis.


Det tibi consilium pacis, simul atque salutis
   Dauid, amor populi, Christus ubique pius:
Omnipotens cuius defendat dextera semper,
    uictorem faciens teque tuosque simul.
Nomen ut eternum toto laudetur in orbe
   Illius ex uobis, pro pietatis ope.
Aspice, cunctorum uite spes, forma salutis,
   Qualiter ad uosmet tota recurrat ouans.
[b 1Kb] Qui tristis uenit, redeat iam letus ad urbem,
   Per pia dona Patris, consiliumque sacrum.
Quod petit inueniens, quidquid sperauit adeptus,
   Huic quoque laudes hymnidicas referens,
Qui mundo talem tribuit sub tempore nostro
   Rectorem, sacre regmine iustitie.



121 [c 1Kb] EPISTOLA XCuII. AD * * *  Exoptat eius presentiam, deplorat atrox factum Rome: hortatur ad opus predicationis et exercitia uirtutum. Ob pallium adeptum gratulatur, hortando ad ministerium bene explendum.


Dilectissimo caritatis filio et uenerande sanctitatis Patri, deuotus in fide amicus salutem.

Multa habuissem tecum ualde necessaria conferre, si tempus et locus, et faciei uestre presentia adesset; siue de generali sanctitatis Ecclesie statu, siue de speciali rerum ad nos pertinentium uicissitudine. Sed hoc erit, dum uult, qui omnia disponit que sunt in celo et in terra; qui quandoque concedat nobis mutua caritatis uerba inter nos habere, et cordis estus uerbis pacificis patescere. Sed, tu carissime, et omnium sacerdotum Christi cordi nostro iunctissime! obsecro intercessiones facere pro nobis, quatenus  diuina clementia et uos proficere faciat in omni bono, et nos regere dignetur ad salutis nostre profectum. Multe sunt huius seculi occupationes, et diuerse uarietates, et euentus miserabiles, et Ecclesia Christi multis modis impugnatur non solum a paganis, sed etiam a falsis fratribus . Et ubi fons equitatis et iustitie ad omnes per riuulos sanctitatis profluere debuit, ibi maxime iniquitatis palustris profunditas exhalatur: sicut forte a sanctissima sede auditurus eris, quid ibi scelerum et [d 1Kb] nimie atrocitatis nuper gestum esse refertur. Timendum est non solum hoc impiissime prauitatis scelus, sed etiam maioris mali prodigium. Dum in capite talia aguntur, quid in corpore fieri possit, formidandum est. Iustitia laborat, et  iniquitas abundat, et caritas frigescit , et infidelitas serpit sicut uenenum, et sicut cancer membra Christi maculare non desistit. Ideo dum tempus habeas, labora in uerbo predicationis, in uirtute caritatis, in exemplo sanctitatis, in pietatis officio, in eleemosynarum largitione, in misericordie et pietatis constantia, quatenus ex huius caliginis miseria ad perpetue beatitudinis lucem peruenire merearis, et me tue salutis unanimem filium, fratrem, consocium, assiduis precibus uel admonitionibus tecum trahere non desistas, ut pariter dicere digni efficiamur, donante eterne pietatis largitore: Introduxit nos rex in cellaria sua, exsultabimus et letabimur in te .

[ [e 2Kb] Gauisus sum multum, dum tuam beatitudinem  superhumeralis sanctitatem portare audiui, et in honoris ecclesiastici sublimissima stare stabilitate. Et utinam hoc multis proficiat, et tibi maxime prosit; ut Dei et Domini nostri Iesu Christi nomen clarificetur in te: et memento ministrum te esse magis quam dominum propter eum, qui ait; Ego sum in medio uestri, sicut qui ministrat . Si ille Deus et Dominus omnium, redemptor et saluator humani generis non dedignatus est uenire ministrare, non ut ministraretur ei ; quanto magis et nos debemus modulum nostre pensare paupertatis, et omnibus ad nos pertinentibus salutis ministrare officia, et caritatis seruire deuotione, quia humilitatis passibus ad celestis regni celsitudinem peruenitur. Ideo Propheta diuino instinctus  amore ait: Non ueniat mihi pes superbie : hoc est, ut nullum uestigium superbie remansisset in corde illius. Quanto magis nos de stercore paupertatis ad sedem glorie sublimati , dignitatem nostram humilitatis officio subleuare debemus. Hec est que ignobilem facit nobilem, et que terrenum animal ad celeste eleuat tribunal. Cogita semper dum pallio sanctitatis uestieris, et uideas sancte crucis signum siue ante, siue retro in eo fixum, te sequi debere illum qui crucem suam portauit, in qua redemptionis nostre tropheum parauit. Dum uideas, osculare illud et uenerare; sicut decet huius signi sanctitatem, et te sequi debere memento illum, qui ait: Qui uult post me uenire, tollat crucem suam et sequatur me . Ideo Christus portauit primum, et post illum inuentus Simon, qui super se positam crucem Christi portauit, sequens uestigia illius. Et hoc in signum nostre actionis gestum esse dignoscitur; Simon enim obediens interpretatur. Omnis enim, qui per obedientiam ad 122 triumphum glorie [Supple uenire cupit, uel simile], Christi crucem portare cogitat. Hoc enim humilitatis passibus et patientie gressibus, uel paratus pro ueritate mori, uel scandala fraterne peruersitatis pati, uel affectu compassionis fraternis incommodis condolere].

Excitati animi motus in te tranquilla pace componantur, ut nichil per iram fiat, sed omnia cum consilio: tempus redimentes, donec transeat ira , et tunc dicatur uel agatur, quidquid prouida consilii sapientia suggerat agendum esse. Clamores pauperum cordis audiat affectus, et larga manus miseriam illorum refoueat. Magnum est debitorem  te habere Deum, quia beneficia pauperum Christi retributio compensat, et quod miser non ualet remunerare, hoc omnium Dominus dignabitur recompensare. Cogitatio assidua tibi sit in Scripturis sanctis, et letitia conuiuii laus redemptoris. Dum corpus cibo pascitur, mens diuina lectione foueatur; ne anima esuriens inebriato corpore lugeat. Pascatur quod eternum est magis, quam quod periturum erit. Mens celestia rimetur, et futuram iugiter preuideat mansionem, ut parui temporis labore perpetua mereatur requies. Plura tibi scripsissem, nisi pauca scirem sufficere sapienti. Unum uerbum in corde sensati melius proficit, quam multa millia contemptoris. Non cesses semen salutis seminare in corda multorum, ut ex salute multorum multam  apud Dei pietatem merearis habere remunerationem. uiue feliciter florens et proficiens in caritate Christi et preceptis, que a Deo data sunt ad eternam beatitudinem generis humani, meique memor, carissime Pater frater, fili, ualeas eternis temporibus in Christo.



[a 1Kb] EPISTOLA XCuIII AD ARNONEM.  A mundi periculis sibi cauere suadet, suum illi amorem significat.

Euangelico Aquile Albinus salutem.

Plurime sunt huius seculi tentationes, et multa pericula seculum amantibus. Ecce quomodo recesserunt  subito [b 1Kb] uiri fortissimi, qui terminos custodierunt, etiam et dilatauerunt, Christiani imperii. Non solum hoc damnum plangimus, sed maioris periculi signum timemus. Unde, carissime 123 Pater, omni custodia serua te ipsum, et labora in domo Dei, ut proficiat tibi labor tuus in salutem eternam. Nihil enim stabile in hoc mundo fieri poterit, nisi caritas Christi et seruitium illius. Preterit enim, Apostolo dicente, figura huius mundi . Illud solum remanet, quod pro Dei dilectione, et in preceptis illius peragimus. Erue te ipsum, quantum ualeas, de periculis huius uite. Sit guttur tuum tuba super domum Dei. Spiritalis belli signifer esto, et dux in acie Christi, ut amplificetur tibi regnum in terra uiuentium, et non habeas spem in hac terra morientium:  sed ubi uita est eterna, illic fiat omnibus horis intentio tua, spes et desiderium tuum. Dic Deo Christo: Anima mea desiderauit te in nocte, et spiritus meus in precordiis uigilauit ad te .  Qui castra Christi custodiunt, uigilare debent, et non dormire. Quia uigilantibus et non desidia torpentibus perpetui regni promittitur gloria.

Sepius tibi scripsissem, si uel fama narrasset mihi, ubi te chartula mea inuenire ualuisset. Tamen scripta est in corde meo memoria nominis tui cum stylo caritatis, non penna peritura, sed permanente suauitate sepius ingeminans ex intimo cordis affectu: Quando erit illa dies, ut liceat mihi [Aquilam] amplectari meum, et dulcibus amplexibus colla constringere Patris uenerandi! uidesne qualis est caritas uera, que nulla longinquitate terrarum diuidi poterit, nulla obliuione deleri, sed magis magisque accrescit.

Felix anima que Deum diligit soluta ab huius seculi nexibus, ut proficiat in ueritatis soliditate, et  perueniat ad diuine beatitudinis uisionem, ubi est tranquilla letitia, et sine ulla perturbatione uita perpetua. Ad quam felicitatem, Pater sancte, me precibus tecum deducere satage, ut in Christo fruamur dulcedine caritatis perpetue. Saluta ex meo nomine omnes sancte Dei Ecclesie filios, qui uobiscum Deo deseruiunt, et scribe nomen meum in cordibus illorum pie petitionis affectu, quorum nomina Deus Christus in celesti libro scribere iubeat, qui ait karissimis sui laboris sociis: Gaudete, quia nomina uestra scripta sunt in celis . ualete omnes feliciter in Christi benedictione, dilectissimi fratres.



EPISTOLA XCIX AD ** [a 2Kb] . . Epistola initio enigmatica. Illius caritatem expetit.


Prima littera prime et quinta decima sexte sacratus in gradibus numerus perfecto in operibus Dei salutem.

Quare frater ille uacuis uenit manibus? In lingua portauit auribus Aue, in manibus coculos, nil attulit. Tu uero qui sedes in biuio, quare nil certum demandasti illi qui habitat in Maresa? Corui uolitantes per cacumina tectorum clamant; et columba in pauimentis nutrita Ecclesie tacet, cui crederem, si quid dixisset de Aquila, qui nuper Romane arcis deserens cacumina, ut biberet Saxonici ruris fontes, et uideret Leonem cunctis dominantem animantibus  et feris; uel quid merula nostra uolitans inter illos gallo demandasset monastico, qui excitare solet fratres ad uigilias matutinas; ut per eum solitarius  passer sciret in tecto, que esset conuenientia inter Leonem et Aquilam: et si iuuentus Aquile secundum prophetiam Psalmigraphi , renouata esset in pristinam hilaritatem; et si noua surgerent tecta in palustribus perfidie lustris, et si Leo ibices [Ms., hibices] sequens Alpinos meditaret transire colles. Passer aures habet apertas; sed ut uideo, prouerbialis in fabula lupus gallo tulit uocem, ne forte cantante illo apostolica negatio renouaretur in Urbe antique potestatis, et sit error nouissimus peior priori.

Quid peccauit caritas, que ualen  uidit scriptum, dum perdices per campos currentes ad habitationem galli audio uenisse. Perfecta caritas foras mittit timorem , que fulgentibus oculorum  pupillis omnia perspicit, et claro pietatis intuitu certam salubris consilii semper inueniet regulam. Ut uidetur gallus uersus est in cuculum, qui estiuo cancri sidere sole ascendente silere solet, dum nidifer passer omni equaliter sidere in tectis tinnit fuliginosis, qui modo mense Septembrionidum reuisere uolat amatum, ut pullos, auidis hiantes rostris pietatis pascat granulis; optans ut quandoque super ripas [b 1Kb] piscosi fluminis galli uocem ualere [Forte, ualide] sonare audiat; et qui se pennis excitare solet propriis ad matutinales melodias, passerem in pullorum medio exhortari ueniat.

O quam dulcis caritatis uox! quam amabilia germane dilectionis hortamenta in auribus cordis sonare solent! Noli manus claudere seminibus plenas,  quia qui frumentum abscondit, maledictus erit; et qui multiplicat, benedictionem recipiet . Quale erit iudicium, qui petenti negat, quod nolenti ingerere debuit? Quomodo crescit qui non seminatur? Que merces speranda est fructum non facienti? uel quomodo fructus crescit, si semina non sparguntur? Beati qui seminant super omnes aquas, immittentes pedem bouis ecclesiastici ordinis et asini plebialis curie; et si mane prime etatis non fecisti, uel modo uespere ultime canitiei facias. Melius est dispensatorem esse panis perpetui, quam rustice negotiationis diuisorem, quia que seminat homo, hec et metet .

Ecce quo me perduxit caritas! mei oblitus, pelles  caprarum ad sacrarium deferens Christi. Nam cor tuum Christi cognoscitur thesaurus [Ms., thesaurum], unde flumina aque uiue fluere solent  . Si modum excessi, ignoscat qui [Forte leg. quia caritas] modum non habet, qui omnia sustinet. Trahe me post te precibus, ut curramus simul ad brauium superne uocationis: uirtus defecit, nisi fraterna consolatio subleuet lassum, et erigat iacentem. Quid est quod caritas non possit, dum in eo est qui omnia potest? Noli negligere fraternam salutem. Christus seipsum pro peccatoribus tradidit; quid tu uerba subtrahis exhortationis, cui ille sanguinem suum non negauit? Nunquid aliquem peregrinum estimare debes, dum omnes in Christo sunt ciues? Charitas personas non miratur; saccos pertusos non habet, nec congregat densum lutum super se; sed est modesta, benigna, misericors et clemens; in qua te custodiat, qui te in ouile  congregauit illius, transferens de fluctibus feri maris, ut esses aries, cui nulla iniquitatis potestas resistere ualuisset. Adiuua precantem, ut uincat in eo, qui uicit in te huius seculi uanitates; qui uoce consolatoria suis dixit discipulis: Hec locutus sum uobis, ut in me pacem habeatis; in mundo pressuram habebitis, sed confidite, quia ego uici mundum . Christus Dei Filius te uictorem faciat et exaudiat in omni prece, carissime frater.



[a 1Kb] EPISTOLA C. AD DOMNUM REGEM.  Carolo iteratis litteris respondet. Laudat religionis zelum, pietatem, regalem potentiam; memoriam facit de quibusdam chartis computi.

 Benedicto atque omni sapientie decore prefulgido Dauid regi, Flaccus Albinus in Christo salutem.

Licet proxime ad clementiam uestram gemina scripta direxerim, quorum unum debitum salutationis inpleret [officium], aliud cuiusdam responsionis iura teneret: tamen occasione uestre beatitudinis litterarum accepta, respondere utrumque [Al., utrisque; forte utcunque] conuenit, quas lumine et scientie et ueritatis indagatione plenas ueneranter accepi; et magno gratiarum actionis studio Deum benedixi, qui uirtute fidei et rationis experientia uestre pietatis pectus abundanter implet. Ita ut in eo prerogatiua sacerdotalis doctrine, uoluntatis pietas, et regalis potentia splendescere comprobetur maxime: quia fides catholica, que ubique debet esse una et in nullo  dissimilis, per uestram sanctissimam sollicitudinem, [b 1Kb] sopitis schismatum erroribus, predicari et pollere dignoscitur. Et quantum regni potentia prelatus, tantum sapientie decore et sancte religionis feruore omnibus precellis. Felix populus qui tali principe gaudet: 124 in cuius prosperitate salus cunctorum consistit; in cuius hilaritate omnium animus gaudebit, ut dictum est: In hilaritate regis uita .  Cuius solium dissipat iniquitatem; cuius uultus reuerentiam conseruat usque ad equitatem. Nam quod olim apostolici Patres suis scriptis in confirmationem fidei catholice diuersis mundi partibus peregerunt, hoc uestra sanctissima sollicitudo implere non cessat.

Hoc mirabile et speciale in te pietatis Dei donum predicamus, quod tanta deuotione Ecclesias Christi a perfidorum doctrinis intrinsecus purgare tuerique niteris, quanta forinsecus a uastatione paganorum defendere uel propagare conaris. His duobus gladiis [uestram] uenerandam excellentiam dextra leuaque diuina armauit potestas, in quibus uictor laudabilis et triumphator gloriosus existis. Unde et ad interioris pugne genus mee paruitatis deuotionem prouocare uoluistis: cuius certaminis sudori libenter succubui,  ut [c 1Kb] in libello, quem uestre nuper direxeram pietati, agnosci poterit: licet necdum uestre auctoritatis sigillo eumdem libelli tenorem confirmatum cognouerim. Et hoc, reor, uel tarditate portitoris, uel angustia temporis gestum esse. Nullatenus solita bonitatis uestre consuetudo in pluribus hoc agere litterulis recusat, quod in rarioribus sepius fecisse compertum est.

Chartulas uero calculationis cursus lunaris, uel bissextilis preparationis, quas nostre deuotioni tradidistis explorandas, inuenimus erga mensurationes diligentissime exquisitas, acutissime inuentas, nobilissime prolatas. Et quod mea olim deuotio de bissexto paucis inchoauit ratiunculis, uestra sagacissima indagatio copiose compleuit. Quamuis considerandum sit  cur in quibusdam mensibus, ad eosdem dies in anno secundo, tertio uel quarto computus cursus solaris non peruenisset. Item facilior et expeditior lunaris cursus supputatio posse inueniri uidetur. Licet hec optima et acutissima usque ad unum scrupulum uel silicum [Al. siliculum] distincte et caute currere intelligatur. Direxi excellentie uestre stamen quarumdam supputationum [d 1Kb] de solis luneque per signiferum cursu: cui si uestri acutissimi sensus subtegmen addere placuerit, forte pueris palatinis contra frigus imperitie aliquod uestimenti genus texi poterit; sicut in prioris texture me [Al., mee] etiam ordinatione optime fecisse protestaris. Meum est de terre gremio, uel glebis puluerulentis, auri effodere atomos. uestrum est regale diadema, gemmis sapientie  prefulgidum, uenerando gestare in uertice: quatenus laudabilis potentia uestra omnium floreat genere uirtutum, et multiplici meritorum laude ad celestis regni gloriam, Christo regente atque donante, peruenire mereatur.


uiuere me terris uix uix sinit improba febris,
   Et me celeste scandere uultis iter.
 Per campos, colles, herbas et prata, uirentes
   Querere suggessit dum mihi chara salus:
uestra repente poli iussit me sidera summi
   Infirmis pietas scandere iam pedibus.
Signaque zodiaci distinguere partibus alti,
   Et quis conueniat ordo, locus, numerus.
Hippocratis campos nonne esset pollice pluris
   Cum pueris Flacco iam peragrare suis;
Quam radio arati celi describere signa,
   uel lune et solis dinumerare dies?
Sed tamen, ut cecinit preclarus commate uates,
   Omnia uincit amor; nos quoque uincat amor.
Descripsi paucis partes et sidera celi,
   Te mandante, meo pectore magnus amor.
Nunc uideat pietas, si quid sit, uestra probandum,
    Pumice radendum an, pagina quidquid habet.
125 Iudice te nullum, si nunquam fallit imago,
   Iam metuens, fugiam, Dauid in orbe decus!
Hec uestro fuerint forsan si digna fauore;
   Mox maiora, reor, incipit ipse senex,
Si Deus eternus uite superadderit annos
   Est bonitas cuius, quidquid habemus opus [Al., opis]
Chartula percurrens colles, camposque liquentes,
   Disticon hoc cantet, semper in ore suo:
Augeat, exaltet uestram benedictio uitam
   Aeterni regis, Dauid amate Deo.



[a 1Kb] EPISTOLA CI. AD DOMNUM REGEM [Cod. uat., IMPERATOREM].  Gratias agit ob lectum et remissum libellum aduersus Felicem; excusat nonnulla illius errata. De disp. Felicis cum Saraceno; et cuiusdam Iudei cum Petro Magistro. Mittit quasdam species dictionum


Domino piissimo et prestantissimo Dauid regi, Flaccus caritatis calamo uulneratus salutem.

Gratias agimus uenerande pietati uestre, quod [b 1Kb] libellum, secundum uestre iussionis preceptum uobis directum, auribus sapientie uestre recitari fecistis, et quod notari iussistis errata illius, et remisistis ad corrigendum. Quamuis a uobis melius emendari potuisset, quia alterius iudicium in quolibet  opere plus sepissime ualet, quam proprii auctoris: minus tamen quiddam fecistis, quam plenum postulasset caritatis officium, quod sensus non docte prolatos, uel catholice exaratos similiter noluistis notare; dum quedam suspicio mihi, ut series sagacissime chartule uestre nobis innotuit, non omnia probanda esse que ibi lecta fuerunt, quia defensores eidem operi uestre excellentie dirigere iussistis: dum nullum magis idoneum mee paruitatis dicta habere possunt defensorem, uel emendatorem quam uosmetipsos. Nam auctoritas precipientis, obedientis industriam defendere debet.

Quod uero in litteris uel distinctionibus non tam scholastice currit quam ordo et regula artis grammatice postulat, hoc sepius uelocitas animi efficere solet,  dum legentis intentio oculorum precurrere festinat officium. Nec ego capitis dolore fatigatus examinare possum, que subito casu ex ore dictantis euolant. Et qui sibi alterius negligentiam imputare nolit, non imputet alteri.

Disputationem itaque Felicis cum Saraceno, nec uidi, nec apud nos inuenta est. Imo nec audiui nomen illius antea. Tamen, dum diligentius quesiui, si quis ex nostris famam illius audiret [Al. audisset], dictum est mihi, quod apud [c 1Kb] Laidradum episcopum Lugdunensem inueniri potuisset. Quapropter sub festinatione direxi missum nostrum ad prefatum episcopum, si forte ibi inuenire potuisset, ut quam cito uestre presentie dirigeretur. 

 126 Dum [d 1Kb] ego adolescens Romam perrexi, et aliquantos dies in Papia regali ciuitate demorarer, quidam Iudeus, Iulius nomine, cum [e 1Kb] Petro magistro habuit disputationem. Et scriptam esse eamdem controuersiam in eadem ciuitate audiui. Idem Petrus fuit qui in palatio uestro grammaticam docens claruit. Forsan [f 1Kb] Omerus uester aliquid exinde audiuit a magistro predicto.

Misi excellentie uestre quasdam [g 1Kb] species dictionum, exemplis uel uersibus [h 1Kb] uenerandi Patris confirmatas, et aliquas [i 1Kb] figuras arithmetice subtilitatis, letitie causa, in chartula quam nobis uacuam direxistis; ut uestita reueniret, que nuda nostro se offerebat aspectui. Dignum estimans ut nostris honoraretur  litteris, que uestro sigillo ad nos nobilitata peruenit. Et si minus quid exemplorum debeant [Cod. uat., habeant] predicte species, [a 1Kb] Beseleel uester imo et noster familiaris adiutor, de paternis uersibus apponere poterit: nec non et figurarum rationes in libello arithmetice discipline considerare ualet. [b 1Kb] Punctorum uero distinctiones uel subdistinctiones, licet ornatum faciant pulcherrimum in sententiis, tamen usus illorum propter rusticitatem pene recessit a scriptoribus. Sed sicut totius sapientie decus et salutaris [Cod. uat., secularis] eruditionis ornatus per uestre nobilitatis industriam renouari incipit, ita et horum usus in manibus scribentium redintegrandus esse optime uidetur. Ego itaque, licet parum proficiens, cum Turonica quotidie pugno rusticitate.  uestra uero auctoritas palatinos erudiat pueros, ut elegantissime proferant quidquid uestri sensus lucidissima dictauerit eloquentia: ut ubique regalis [Edit., regulis] nominis charta decurrens, regalis sapientie nobilitatem ostendat.


Floreat eternis tecum sapientia donis,
   Ut tibi permaneat laus, honor, imperium.
Quot habeas apices, sanctas, mea charta, salutes
   Dicito tot dulci Dauid amore meo.



[c 1Kb] EPISTOLA CII. AD ARNONEM.  Seculum contemnendum; ad eterna tendendum docet. uenisse se ad mansiones S. Amandi, ait, Arnonem inuisurus; quem tamen dolet ibi non reperisse.


Charissimo germano meo Aquile antistiti Albinus salutem.

Si mihi gerulus gratus occurrisset, sepius tue scripsissem dilectioni, ut litteris implerem quod uerbis non potui, et caritatis dulcedinem, lingua tacente, apices monstrarent. Hoc dedit Deus absentibus in solatium, ut per chartas loqui potuissent, et necessaria proferre in cor alterius: dum animus graui carcere corporis circumseptus, sue nature uelocitatem explicare non ualet; indices tamen litteras fraternus amor sibi mutuo dirigeret. Quid de gloria sanctorum dicendum putas? ubi nulla tarditas sarcine corporalis pie uoluntati obsistit, quin, quod  placeat, impleat. Quid est seculum, nisi miseria, et uelut umbra fugax, et seducens delectatio? Festinemus tota mentis intentione ad illam requiem, quam nullus dolor perturbat. Ascendamus per gradus caritatis ad illam ciuitatem, in qua Deus solus rex regnat in eternum. In qua tota beatitudo sine ulla miseria uiget et ualet. Ut ad illam peruenire mereamur, eodem auxiliante rege, nos inuicem exhortemur, et uelocior caritatis cursu tardiorem admonitionis sedulitate trahat. Tu meam fraterna diligentia socordiam castiga; uel tue sanctitatis precibus iacentem releua, ut fraterne dextere ducatu non lassescat in uia ueritatis, qui hucusque in seculi se reuoluebat ceno.

[d 1Kb] ueniens ueniebam ad sancti Amandi protectoris  nostri dulcissimas mansiones, querens amatorem meum, ut eius dulcissimo alloquio refrigerarem animam meam. Sed quia necdum de nido Iuuauensi [Cod. Sal., Iuuouense] auis optata euolauit, misi hanc inuitatoriam illi chartulam, ut nostram agnosceret prosperitatem, uel suam nobis presentiam demonstraret [Edit., designaret]. Fidelis amicus diu queritur, uix inuenitur, difficile seruatur; cuius dulcedo omnes seculi superat iucunditates. Quid diuitie sine amicis? Auarus aurum querit: Et quid in auro, nisi species uana? Nonne unus panis esurienti melior est, quam mons aureus? Aurum prodesse potest danti, non possidenti. Ideo demus diuitias in presenti, ut in futuro possideamus illas. Nam pauperis manus gazophylacium est Christi. Nullus melior custos  diuitiarum est quam Christus. Proficientem te, carissime frater, diuina auxilietur gratia in eternum.



128 [e 1Kb] EPISTOLA CIII. AD ARNONEM.  Ex litteris ab Arnone acceptis illius reditum; nichil uero de noui populi Christianitate, nichil de ipsius commoratione, nichil de spe mutui colloquii, quod tamen ualde exoptat, percipit.

Sanctissimo pontifici et dulcissimo filio Aquile Albinus salutem.

Suauissimas dilectionis uestre accepi litteras, et letus de agnitione prosperitatis et reuersionis uestre legebam eas; exspectans quid ille mihi nuntiarent [f 1Kb] de nouelli populi Christianitate, et de rerum ibi gestarum  profectu. Sed nichil de his inueni. Tamen, uolente Deo, uisurus uos, uel necessitate coactus habes [Pez., habebis] dicere, quod chartula conticuit [Pez., continet]. Item querens in illis, quanto tempore beatitudini tue in his partibus esset manendum? Sed neque hoc inueni. Ideo incertior de colloquio nostro factus, quid demandarem? Tamen si usque ad Pascha liceat tibi in monasterio  permanere, forsitan intra Quadragesimam uisitemus te in lectulo deliciarum [tuarum] sedentem. Ego uero ignarus adhuc sum de itinere meo [Pez., detinere me] propter famam, que uolitat per ora multorum, [a 1Kb] regem orationis gratia sancti Martini uisitare patrocinia, et mihi necessitas incumbit, illum spectare [F., exspectare?], hospitiumque preparare  domino meo dilectissimo. Et utinam uolasset Aquila inter ceteros sanctarum uolucrum cetus [usque] ad piscationes Ligeri fluminis!

Mandauit mihi quoque domnus rex uenire ad Gysle, sanctissime sororis sue cenobium [Cod. Sal., Gysla . . . . . sorori . . . . ad cenobium] [b 1Kb] Gale [Cod. Sal., Cale] obuiam Angilberto; sed ignoro adhuc quando [Pez., quomodo] hoc fieri debeat. Si ante regis [aduentum hoc erit] condictum, tunc uenies nobis obuiam ad [c 1Kb] Coisacam sancti Stephani cellam et [Pez., uel] ad [ [d 1Kb] Nouiantum Curtulum] nostrum. Sed festina rescribere mihi, quantum fieri potest [Cod. Sal., posses], tempus mansionis tue apud sanctum Amandum, et quid [e 1Kb] Leidrado [Cod. Sal., Laidrado] demandare uelis. uix uiuit, si facies nostras non uidebit pariter.  Fuit enim toto anno infirmus ualde, et dissoluta anima sua [Cod. Sal., anime sue] consiliare nobiscum cupit. Multa bona, gloria Deo! habet in illis partibus facta. Dubitat uero an melius sit laborare in predicationis ministerio, uel quietam ducere uitam? Sed certius ab illo ipso, permittente Deo, hec audituri erimus. Mandaui per litteras etiam, et sepius uiua uoce, fratribus [f 1Kb] sancti Seruazii [Cod. Sal., Seruasii] tue seruire auctoritati, sicut et mihi.

Plura tibi scriberem de sancta predicationis instantia, et de honestate morum inter paganos; quia conuersationis dignitas solet eos erudire in predicatoribus [Al., predicationibus], sicut uerborum ueritas.  Sed quia spero cito uos, miserante Deo, uidere, melius hec colloquendo putaui conferre, quam scribendo innotescere. Nec maiorem ardorem habet animus uester, quam meus colloquii nostri. Ideo rogemus Dei clementiam, ut concedat nobis in sua misericordia, et in nostra prosperitate uidere nos cito facie ad faciem. Gratia Domini nostri Iesu Christi te in omni bonitate proficere faciat, fili carissime ! [Amen.]



[g 1Kb] EPISTOLA CIu. AD ARNONEM.  Dolet ob frustra exspectatam Arnonis presentiam; dolorem uero mitigat suspiriis ad patriam celestem. Munera ad se missa leto animo accipit.


Dulcissime dilectionis Patri [Aquile antistiti] transmarinus Cygnus in sancte caritatis pennis perpetuam salutem

Spectaui [Leg. exspectaui], speraui, optabam: et ecce! quem spectaui, non uenit: et quem speraui, non consideraui: quem optabam, non accipiebam. Frustrata est exspectatio, euacuata est spes. Et utinam pro spe esset presentia! nunc esset plenum gaudium. Sed, proh dolor! pro exspectata letitia, tristitia inopinata subrepsit. Infelicitas mea uobis [Cod. Sal., nobis] uiam obstruxit ueniendi, et mihi hilaritatem abstulit gaudendi. Quid facies modo mens caritate uulnerata? estne aliquod solatium quod tantum uulnus uel aliquod refocillare ualeat?  An spem quasi falsum omnino a te repellis consolatorem? An inter tenebras tue miserie, quasi scintillam cuiusdam ardentis flamme, iterum tibi illam assumis? Ecce! flamma caritatis totum inardescit pectus, cui si spes collega accessit, feliciter ardet, si ueraciter illi euenit quod optat. Bona est enim spes in absentia, sed melius est amor in presentia. Nam spes nostra quasi anchora ad celestis nos trahit patrie soliditatem : sed tunc erit perfecta felicitas, cum plena erit uisio amoris, et uidebitur Deus in gloria sua, qui nunc amatur in pectore nostro . Sed huius exilii peregrinatio patienter feratur, donec optata beatissime  patrie ueniat presentia. Patientia nobis necessaria est , siue in exspectatione sperate beatitudinis, siue in absentia amicorum carissimorum. Habeamus semper hodie in caritate; in spe uero crastinum desiderium, ut ueniat quod hodie amatur.

Ecce! mens uariis fluctuat cogitationibus, te consiliatorem quasi portum firme stabilitatis sperans uenire: sed ut uideo longius a quiete optata fluctibus rapitur, in salo agitatur, ad quem portum perueniet ignorans. Assiduis tamen sanctitatis uestre precibus dubitantem in cogitationum disceptationibus amicum, ad firmum, diuina concedente gratia, salutis consilium deducere dignemini. Presto est ubique pius sanctarum exauditor orationum, qui  et fraterne dilectionis preces exaudire, et in se sperantes spiritu consolationis sancto adiuuare solet . Ad illius dulcissimam clementiam erigamus spem nostram, simulque de eius opitulatione indubitantes, qui illuminat omnem hominem uenientem in hunc mundum . Illum tota cordis intentione, tota animi affectione incessanter deprecemur, ut illuminet nobis oculos interiores, ne unquam in morte ignorantie obdormiamus .

[Munera dilectionis uestre tam leto accepi animo, quam plena uos caritate dirigere cognoui. Sed quam lete ex muneribus mens hilarescit, tam tristis ex absentia uestre beatitudinis ingemiscit. Sed quid ad hec? uiuat caritas in Christo! sit presens in spiritu,  qui absens est in facie! donec, Deo donante, beata ueniat presentia, que nunquam finiri ualeat. Dominus Deus in sua misericordia in sua proficientes uoluntate custodiat uos ubique, frater dulcissime!]



[a 1Kb] EPISTOLA Cu. AD ARNONEM ARCHIEPISCOPUM.  Letus de Arnonis uisitatione, dolet de breuitate presentie; desiderium uero ad letitiam semper manentem eleuat. Incitat ad pias hortationes fratribus et omnibus ouibus dandas.

Desiderando meritoque amando Aquile archiepiscopo, humilis leuita Alcuinus salutem.

Multa mihi dulcedo fuit [b 1Kb] ex uisitatione uenerande  dilectionis uestre. Licet laborem haberes, tamen ego pietatis tue consolatione reficiebar; ita ut, iuxta beati Benedicti responsum [c 1Kb] , Pascha me in tue dilectionis  aduentu habere uiderer. Sed breue presentie diu optate tempus plangebam; et quantum letus fui in aspectu faciei uestre, tantum tristis in abscessu torquebar. Sed quid ad hec? Tale est huius seculi gaudium, nos ad futurum [Mab., futuram letitiam] tendere admonens, que nunquam finem habitura est; sed semel hausta dulcedo semper presens esse non desinit, ad quam tota mentis alacritate festinandum est. Qualis est illa letitia, que nichil perturbationis habebit, nunquam finem habere timebit? Hec est in spe modo habenda; post huius uero uite finem perpetualiter possidenda. Quam felix est illa dilectio inter fratres, que sine fine uiuit, sine fastidio augetur.

Hortare, Pater sancte, filios nostros communes  [ [d 1Kb] Adhelricum leuitam, Adalbertum Magum, et Guntarium pedisequum pietatis uestre], huic se dignos preparare caritati. Suade paternis eos obedire preceptis; uere fratres esse in Domino et filios eterni Patris, coheredes Christi Dei . Non solum pastorali sollicitudine uobis his hec suadenda sunt, sed omnibus gregis tibi commissi ouibus ingerenda sunt, in sancta caritate et castitate permanere. Mundus in maligno positus est ; et multi de ueritatis uia et fidei preceptis se auertunt, seculo amplius seruientes quam Deo: non considerantes oculum diuine maiestatis super eos ubique uigilare, qui unicuique redditurus est secundum opera sua . Quocirca, clarissime uerbi Dei predicator, insta opportune, importune , quia plurimi sane resistunt doctrine, se amantes, non sempiterna querentes: ex quibus quantos ualeas, diuina opitulante gratia, de flammis erue perpetue perditionis, et congrega in caulas Christi ouium, quatenus ex illorum salute tua multiplicetur gloria in die Domini nostri Iesu Christi.

Paternitatem uestram pietas diuina regere et proficere faciat in domo Dei usque in diem perfectum, dilectissime Pater.



131 [e 1Kb] EPISTOLA CuI. AD DOMNUM REGEM.  Epitaphium [f 1Kb] Liodgarde femine nobilis.

Domino piissimo et pacifico regi et prestantissimo  triumphatori, eterne beatitudinis gloriam et salutem

Domine Iesu, spes nostra, salus nostra, consolatio  nostra, qui clementissima uoce omnibus sub pondere cuiuslibet laboris gementibus mandasti, dicens: uenite ad me, omnes qui laboratis et onerati estis, et ego reficiam uos . Quid hac promissione iucundius? Quid hac spe beatius? ueniat ad eum omnis anima merens, omne cor contritum, fundens lacrymas in conspectu misericordie illius; neque abscondat uulnera sua medico, qui ait: Ego occidam, et uiuere faciam: percutiam, et ego sanabo . Flagellat miris modis, ut erudiat filios, pro quorum salute unico non pepercit Filio. Quis contra nos, si Deus pro nobis ? Quis contristat, si Deus letificat? Nolo, a Deo dicatur tibi: O anima! quid gemis? quid plangis iudicia mea? Ego dedi, ego abstuli . Quid  habes absque me ? Cur tibi displicet, quod mihi placet? Omnia, que habes, mea sunt beneficia, non tua propria. Te ipsam para, ut possis particeps esse beatitudinis mee. Propter te descendi, et patiebar, que legisti in litteris meis, ut tibi preparem mansionem in domo Patris mei. Noli tardare, soror mea, sponsa mea, surge, propera, et ueni ad epulas glorie mee . Magna sunt, beata sunt, incomparabilia sunt que preparaui tibi. Et quamuis magna sint, noli tu tamen estuare, uel dubitare de pretio. Regnum tuum tantum ualet, quantum tu es. Te ipsam da, et habebis illud. Rex eternus concupiscit speciem tuam. Non sit in te ruga uel macula . Si quid pulueris ex terrena habitatione adheserit tibi, lacrymis laua, ut te speciosam,  pulchram et desiderabilem inueniat, qui te concupiscit. Noli de alterius ingemiscere felicitate, que spinosos finiuit labores, et uolauit ad eum qui fecit illam. Talis est, post sententiam prime damnationis, conditio fragilitatis nostre. Nascimur, ut moriamur; morimur, ut uiuamus. Nunquid non felicior est uite ingressus quam mortis? Fertur quemdam respondisse, dum de filii sui consolabatur morte: Sciebam me, inquit, mortalem genuisse. Cur plangis quod uitare non possumus? Sepe dolor tempore sanabitur, qui ratione non poterit. Mittamus munuscula caritatis post charos nostros. Offeramus munus salutis nostre pro illis. Misereamur miseris, ut misereatur illis Deus. Quod pro illis in fide facimus, proficit et nobis.

 Domine Deus, Iesu mitis et misericors, miserere illius quam abstulisti a nobis. Exaudi nos per medicinam uulnerum nostrorum [Forte, tuorum], que pependit in ligno, et sedens ad dexteram tuam interpellat pro nobis . Scio quidem misericordiam tuam, qui uis omnes homines saluos fieri . Dimitte illi debita sua , quecunque contraxit post aquam salutis. Dimitte, Domine! dimitte! deprecamur. Ne intres cum ea in iudicium! Superexaltet misericordia in iudicio . Nam eloquia tua uera sunt, quibus promisisti misericordibus misericordiam ; quod ut essent, dedistis eis. Qui misereberis, cui  misertus fueris, miserere Domine creature tue, ut laudet te creatura tua, et cantet misericordias tuas in eternum: Et anima, que superuictura erit, semper dicat: Laudabo Deum meum in uita mea, psallam Deo meo, quandiu ero .


Semper in eternum uiuat, feliciter opto,
   Filia chara mihi, sit, rogo, chara Deo.



[a 1Kb] EPISTOLA CuII. AD DOMNUM REGEM. Consolatoria pro morte Liudgarde.

Domino desiderabili et uere beatissimo Dauid regi Flaccus Albinus salutem.

Dum uestre potentie gloriosam sublimitatem, non periture Chaldeis flammis Ierusalem, imperare scio, sed perpetue pacis ciuitatem pretioso sanguine Christi  constructam regere atque gubernare, cuius lapides uiui de caritatis glutine colliguntur, et celestis edificii altitudinem ex diuersis uirtutum gemmis muri consurgunt. De qua Psalmista ait: Diligit Dominus portas Sion, super omnia tabernacula Iacob . Et alibi: Mons Sion latera Aquilonis, ciuitas, regis magni . Unde ego, minima quedam huius ciuitatis portio, sub tegmine pietatis uestre constitutus, ad iucunditatem animi uestri debita seruitute sepius litterulas dirigere studeo; officiale deuotionis nostre munus, non necessarium abundantie uestre; cupiens uulnerati animi merori, per uestre consolationis benignitatem, mederi: quia sepius probaui familiarem mansuetudinem  sublimitatis uestre, humilium doloribus compati. Nam et ipse Dominus, totius fons consolationis et salutis cum flentibus fleuit amicum, quem suscitaturus uenit , aliorum dolori, iuxta humanitatis affectum, compassus magis, quam amici mortem lugens, maxime, quia eumdem hora uicturum presciebat. Filii Isrel Moysen lugebant, sed in Lege, non in Euangelio . Ideo iehsu, propter sacramentum nominis, non legitur lacrymis populi prosecutus esse; sed quasi uicturus iterum post mortem. In exordio Iudicum iuxta historie ordinem, representatus luctus sapientis unius est diei; impii autem omnes dies uite sue. Separatio quedam familiaritatis humane, non perditio plangitur in sapiente. In impio eterna perditio luctu  prosequenda est perpetuo. uenit uero pater in filio, magister in discipulo, amicus in amico, si morum dignitas et sapientie nobilitas permanet in posteris.

Quid si in miseriam humane conditionis mee filius moriatur ante patrem in flore iuuentutis? tollitur iustus, ne malitia immutetur cor eius . Iudicia Domini abyssus sunt multa . Nil sine causa erit in mundo, nec unus passer cadet in laqueum aucupis sine Patre nostro, qui in celis est; non capillus de capite perit . Non enim nobis luctum incutere debet, cum quislibet charus noster a peregrinatione pergit ad patriam, a morientibus ad uiuentes, ab  exsilio ad regnum. Consolatio nostra fiant uerba ueritatis: Qui credit in me, si mortuus fuerit, uiuet. Et omnis, qui uiuit et credit in me, non morietur in eternum . Proinde sciamus, charos nostros in operibus caritatis morientes Deo uiuere, et seculo mori. Qui operibus misericordie quotidie Christo cum Apostolo dicunt: Cupio dissolui et esse cum Christo . Felicius uadit qui amicos relinquit superstites sibi, quam qui superstes erit amicis. Mors boni hominis migratio est ad meliorem uitam, que non est plangenda, sed congratulanda .

Letemur in miserationibus Redemptoris nostri. Abraham ante Christi aduentum apud inferos fuit. Post Christi passionem latro in paradiso. Morte  Christi mors mortua est, flammea romphea custos paradisi sanguine Christi exstincta. Et beatus Petrus homo terrenus portas aperit, quas ethereus Cherubim clausit: Et de rete piscatorum manus repente ad claues transtulit 133 regni celorum. In Cherubin multitudo scientie; sed in Christo multitudo miserationis. Olim in Iudea notus tantummodo Deus, sed nunc omnibus gentibus uox una est Christus, qui nos de seruis fecit amicos, et de profugis conuertit in filios. Naturam mortalitatis nostre assumpsit in gloriam diuinitatis sue. In hoc letetur genus humanum, sciens fragilitatis nostre naturam super angelicos exaltatam choros, maiestati paterne glorie in celestibus considere. Que conditio mortalitatis timens humane [Locus corruptus] conturbare debes  post tantam nature tue gloriam? Aequalitas tibi certissima est; tantum tegmine caritatis indue pennis, ut uolare facias, quo Christus ascendit. Noli angustiari de morte charorum, sed congaude letitie illorum.

Christus se ipsum pro te tradidit in mortem. Cur lacrymis tuis contradicis Christo, rapere charos tuos de morte ad uitam, de labore ad requiem? Felicior est in bono dies exitus quam natiuitatis. Ille est requiei initium, iste laboris. Ille letitie introitus, iste doloris. Nascimur ut moriamur, morimur ut melius uiuamus. uia est hec uita pergentibus ad patriam. Si aspera est, si arcta est, uiriliter gradienda est. Si plana, si prospera, caute currenda est, quia multos  habet insidiatores. Nouit itaque prouidentia Dei, cui prodest longa peregrinatio huius uie, cui optimum est cito huius peregrinationis labores finire. Placeant nobis iudicia Dei. Iustus est Dominus et recta iudicia eius . Illa mens maxime Deo placet, cui omnia Dei placabilia placent. Laudemus, amemus et oremus, ut semper fiat uoluntas eius in nobis, cui semper bona placent; et nichil nisi per eum boni possumus habere, perficere. Si bonum est, si amabile est quod habemus, ille prestauit [prestitit] nobis. Illi gratias agamus, illi tota mentis intentione  sacrificium laudis offeramus, in quo salutem nobis sempiternam per Prophetam suum promisit, dicens: Sacrificium laudis honorificauit me; illic iter est, quo ostendit salutare Dei . Hec est angelica iucunditas, sanctorum letitia, consolatio nostra. Nihil enim aliud celestis Ierusalem, que uiuis edificatur lapidibus, agit in patria sua, dicente et suspirante ex nostra uoce Psalmographo: Beati qui habitant in domo tua . Et quasi quis quesisset, que esset illa beatitudo, habitare in domo Domini? respondit: In seculum seculi laudabunt te. Hec laus sine fastidio, sine defectu erit; sine fine dulcis fit in corde et ore canentium. Hec quoties agimus in terris, angelicam imitamur uitam. Hec suauitas omnes seculi tristitias  expellit ab anima, omnes merores mitigat. Et quanto quis donorum Dei maiori utitur abundantia, tanto magis se debitorem mediatori omnium bonorum que possidet, agnoscat.

Si igitur iustum uidetur homini cuiuslibet beneficii uel officii reddere grates, quanto magis Deo gratiarum actiones agende sunt? Qui omnia dedit, que in hoc seculo bona uidentur, qui omnia daturus est bona, que desiderari uel haberi in futuro seculo possunt: ubi ipse Deus erit omnia in omnibus, qui nunc singulis secundum mensuram sue bonitatis distribuit . Tunc erit omnis bonitas, omnis beatitudo, omnis sufficientia in omnibus. Ad huius uero summe beatitudinis et indeficientis glorie  post labores huius uite felicitatem Deus iehsu te peruenire faciat, domine desiderantissime et omni honore dignissime.


Tribuat diuitias ueras tibi, Dauid amate,
   Cum sanctis pariter Christus in arce poli.



134 [a 1Kb] EPISTOLA CuIII. AD ARNONEM.  Hortatur illum ut Leonem papam contra aduersarios defendat. Hunnos ab subiectione defecisse, et paganas naues littora Aquitanie infestare queritur. Nouam se congregationem monachorum fecisse narrat. Alimo, Remedio et Paulino episcopis salutem dicit. De Elipanto et Felice quedam nuntiat.

 Domino beatissimo et merito perpetue caritatis alis amplectendo [Aquile] episcopo humilis leuita [Alcuinus] salutem.

Dulcissima litterarum uestrarum lectione et suauissima prosperitatis uestre legatione letificatus, quasi inter febrium ardores refrigerium quoddam mihi aduenisset, et canicularibus decoctus flammis rore salutationis uestre refocillatus, totus in spe roboratus assurgebam audiens quod semper optaui, legens in litteris quod semper desideraui, apostolice auctoritatis salutem et constantiam religionis sancte  in eo, quem [a 1Kb] confessorem Christi nominare et uenerari omnibus Christi Ecclesiis equum arbitror; cuius presentiam super omnes alios huius uite uiros desiderarem, si mei corpusculi ualetudo me sineret perficere. [Quod maxima animi cupiditate diu desiderabam, in tantum ut tue uere fateor fidei; si talis meus potuisset apud huius auctoritatem profectus fieri Ecclesiis Christi qualis mea optabat deuotio, pre omnibus seculi deliciis et honoribus eius presentie astare proponerem; si flammas animi sui mitigare mihi indultum esset, et litteris sub eius sancti nominis auctoritate per diuersas mundi regiones, populos, parochias, ciuitates et prouincias hortari; et catholice fidei rationes pluribus exponere personis; et religiosam admonitionem, iuxta consuetudinem  sanctorum Patrum, chartulis indicere currentibus. Sed, ut uideo, meis hoc impedientibus peccatis fieri necdum poterit propter fragilitatem corpusculi, multis molestiarum sarcinulis subgrauati. Insuper nec ille aliquid mihi exinde mandauit, in cuius potestate iuxta seculi dignitatem hoc maxime fieri debuit: per alios uero mihi firmiter hoc mandauit, ut fieri uoluisset; [b 1Kb] per se autem nichil inde dixit

Intelligo quoque multos esse emulatores eiusdem predicti domni apostolici, deponere eum querentes subdola suggestione, [c 1Kb] crimina adulterii uel periurii illi imponere querentes, et tunc [Fort., ut] sacramento grauissimi iurisiurandi ab his se purgaret criminibus ordinantes: sic consilio secreto suadentes ut deponeret sine iuramento pontificatum, et quietam  in quolibet monasterio ageret uitam, quod omnino fieri non debet, nec ille ipse consentire, se quolibet sacramento constringere, aut sedem suam amittere. Responderem pro eo, si ex latere eius stetissem: Qui sine peccato est uestrum, primus in illum lapidem mittat .

Memini me legisse quondam, si rite recordor, [d 1Kb] in Canonibus beati Siluestri, non minus 72 testibus pontificem accusandum esse, et iudicio presentari:  et ut illorum talis uita esset, ut potuissent contra talem auctoritatem stare. Insuper et in aliis legebam canonibus, [e 1Kb] apostolicam sedem iudiciariam esse, non iudicandam. Hec omnia et multo plura his cogitaui per epistolas meas demandare illi propter eius catholicam caritatem. Quis potest immunis esse in Ecclesia Christi pastor, si ille a malefactoribus deiicitur, qui caput est Ecclesiarum Christi? Suo Domino stabit, aut cadet. Stabit uero, potens est enim Dominus statuere illum .

Tu uero, fili carissime, fili uotorum meorum, [fili Ecclesie Christi in ouili inter oues sanctas illius enutritus, ad quem omnium pastorum pastor tertio dixit : Pasce oues meas], labora pro capitis tui salute, pro summi pastoris incolumitate,  pro sancte sedis auctoritate, pro catholice fidei integritate, ne lupinis morsibus pastorum pastor pateat. Ego uero optime uestre pietatis deuotionem lacrymis prosequor, orationibus assequor, litterarum suffragiis consequor. Cautus esto cui commendes consilia tua, prouidus in responsis, uerax in iudiciis, sollicitus discernere, quid cui conueniat, et 135 noli obliuisci patrem senio, filium meritis, [f 1Kb] fratrem caritate. ueniat! ueniat [Mab. ueniet] enim dies, dum ei placuerit qui omnes disposuit dies, quando liceat optatos amplexus patri et filio coniungere, et mutuis seipsos exhortari collationibus [Idem consolationibus].

[Tertia causa tu [g 1Kb] fuisti itineris mei. Prima fuit Ecclesiarum Christi; secunda domni regis, quia in  lacrymis [h 1Kb] lacrymans dimisi eum, cupiens perpetuam letitie illius memoriam anime mee inscribere; tertia dulcissimam caritatis tue uidere faciem; sed prohibitus sum usque adhuc ut fieret, quod ualde optaui ut fieret. Erit itaque per uestras sanctas orationes, dum ei placuerit, sine quo nichil boni fieri poterit. [i 1Kb] Epistola uero prior que ad nos sub uestro nomine peruenit, querimonias quasdam habens de moribus apostolici, et de periculo tuo apud eum propter  Romanos, clericus uester, ut estimo, attulit eam mihi, nomine Baldricus, afferens mihi cappam Romano more consutam, uestitum lineum, laneumque. Sed quia ego nolui ut in alterius manus peruenisset epistola, Candidus tantum illam perlegebat mecum, et sic tradita est igni; ne aliquid scandali oriri potuisset propter negligentiam chartulas meas seruantes [Forte, seruantis]. [a 1Kb] Hunnorum uero, sicut dixisti, perditio, nostra est negligentia, laborantium in maledicta generatione Saxonum, Deoque despecta usque huc, et eos negligentes quos maiore mercede apud Deum et gloria apud homines habere potuimus, ut uidebatur. Non audeo mei solius causam [causa] tantum tibi ingerere laborem per preces et lacrymas, quas habeo sepius propter uestram absentiam. Tamen  non est secundum opportunitatem inane iter, ad patrocinia sancti Martini uenire, uestramque uitam eius sanctis commendare orationibus. [b 1Kb] Pagane uero naues, ut audistis, multa mala fecerunt per insulas Oceani partibus Aquitanie; pars tamen ex illis periit, et occisi sunt in littore, quasi centum quinque uiri ex illis predatoribus. Castigatio est magna horum eruptio, antiquis ignota temporibus populo Christiano; quia forte uota non seruant famuli Dei, que uouere solent. Ideo, dilectissime fili et merito uenerande frater, tuos hortare fratres regulariter uiuere, et deuotionem primam firmiter seruare, dicente Scriptura: uouete et reddite Domino Deo uestro . Item: Melius est non uouere, quam uota non reddere .] [c 1Kb] Prope  enim estis uos terminis paganorum. Sit salus uestra, protectio, et misericordia Dominus Deus noster, qui ait: Sine me nichil potestis facere . Commotio magna est in mundo, et in mentibus multorum infidelitas, et in nomine monachorum negligentia. uolunt dici, et non fieri, dicente Scriptura: uult piger, et non uult . Id est, uult beatus esse et non uult laborare, unde beatus fiat. [ [d 1Kb] Nouiter congregationem quamdam feci, quasi octauo milliario a monasterio sancti Martini, monachice uite et regularis religionis, primo ex fratribus de Gothia, ubi Benedictus abba regularem constituit uitam. At nunc, uolente Deo, aliqui ueniunt sancta se deuotione mancipantes]. Non est claudicandum  in Dei seruitio, sed uia regia gradiendum, ut ad optatum aliquando littus diuina auxiliante gratia peruenire possit. [Quidquid uero de tua audio canonica conuersatione, satis mihi placere fateor. Hoc quoque addatur ad mercedem industrie uestre, ut fratres qui sub manu uestra sunt secundum sanctitatem regularis uite uiuant. Nec ego aliter audiui, nec eo minus dicere debeo, que agnosco proficere fraterna caritate]. Populo quoque, ut sepius deprecatus sum, predica instanter uerbum Dei , ne ullius anima in tuo pendeat [Cod. S. E. pendat] iudicio, uel a te queratur. Ostende illis uiam salutis, hos secreta collatione, illos publica predicatione confirmans. Unicuique secundum sue conditionis uel persone modum hortamenta ingere.  Potestatibus et iudicibus iustitiam et misericordiam, iunioribus obedientiam, humilitatem et fidem in senioribus, omnibus equitatem, caritatem Dei et proximi, castitatem corporis, benignitatem et pietatem in eleemosynis, quatenus cum multiplici laboris tui fructu ad eterne beatitudinis sedem peruenire merearis, eo miserante, qui ait: Sic luceat lux uestra coram hominibus, ut uideant opera uestra bona, et glorificent Patrem uestrum, qui in celis est . Mei quoque ut 136 habeatis memoriam, secundum spem meam et fidem uestram, deprecor, cum sanctis fratribus uestris assidua intercessione, ut prope cursu nostri agonis completo, ueniam peccatorum meorum et aliquam portionem beatitudinis inter ciues celestis habitationis accipere merear.  [Plura scriberem secundum animi nostri desiderium, si non iste cursor ex uestro mandato uelociter reuertere habuisset; tamen ex his paucissimis litteris caritatis nostre ardorem in uos agnoscere poteritis]. Diuina uos gratia comitetur ubique, domine Pater et dilectissime amice [e 1Kb] .

[Obsecro humilitatem uestram ut meo officio Patrem carissimum [f 1Kb] Aelim episcopum salutes, cum ceteris fratribus, et consacerdotibus sanctitatis tue. Similiter et Remedium decurio [de curia] nobis carissimum fidelemque amicum saluta]. Et si tibi causa eueniat [ [g 1Kb] Paulinum patriarcham] uidendi, saluta eum mille millies. Libellum uero catholice fidei quem domno regi direxit, perlegebam, et satis mihi placuit in eloquentia  sua et in floribus dictionum, et in fidei ratione, et in testimoniorum auctoritate, ita ut nichil his addi de questionibus nuper habitis inter nos et partes Felicianas opus esse arbitrabar. Et felix est Ecclesia populusque Christianus, quandiu [cum domno rege uel] unum talem habebit defensorem fidei catholice. [Sed adhuc remanet aliquid faciendum. Nam quidam Elipandus Toletane ciuitatis, nomine non dignitate episcopus, in damnata synodali auctoritate et apostolica censura heresi permanet. Sciat tamen dilectio uestra, quod filius noster [a 1Kb] Laidradus episcopus frater uester, magnum profectum in illis partibus, Deo donante, egit quotidieque agit. Ut mihi uere dixerunt ex illis partibus uiri religiosi et ueraces, usque uiginti millia conuersi sunt inter episcopos,  sacerdotes, monachos, populum, uiros et feminas, plangentes pristinum errorem gaudentesque, quotidie Deo agentes gratias in agnitione ueritatis et in catholica fidei firmitate. De ipso Felice iam prius per litteras nostras, uel magis aliorum relatione, audisti quid gestum fuit, et modo fuit ad Sanctum Martinum apud prefatum [b 1Kb] filium nostrum; et multum amat me, totumque odium quod habuit in me uersum est in caritatis dulcedinem.] Quod rogasti litterarum nostrarum serie sepius tuam appellare sanctitatem, testis est Deus cordis mei quantum hoc desidero, ut sepius fiat secundum opportunitatem temporis et portitoris, optans ut me habeas presentem in litteris meis ut nichil nobis desit in caritatis communione preter oculorum presentiam. Sed  his multo maior est et melior perpetua sancte caritatis presentia in Christo Iesu Domino nostro.



[c 1Kb] EPISTOLA CIX. AD DOMNUM REGEM.  Respondet Caroli epistole nuntiantis uictoriam de hostibus: et mirabilem sanitatem Leonis pape. Romanum iter prosequi renuit.

Domino dilectissimo atque omni honore dignissimo Dauid regi Flaccus ueteranus miles perpetuam in Christo salutem.

Litteras prosperitatis uestre et consolationis nostre, magno amore et digno fauore suscepimus: Dei omnipotentis clementiam collaudantes, qui uos fidelesque uestros prosperis successibus pollere fecit,  et inimicos sui nominis uestre potentie [d 1Kb] subdidit pedibus. Hoc enim faciat Deus, et hoc addat , ut triumpho terroris uestri inimicas ubique  subiiciat gentes; et suauissimo sue dilectionis iugo in Christiana fide ferocissimos subiiciat animos, ut 138 solus Deus et Dominus noster iehsu Christus credatur, colatur, atque ametur. uestra clarissima [potestas et sanctissima] uoluntas in hoc omni laboret studio, ut Christi nomen clarificetur, et eius diuina potestas per fortitudinis uestre triumphos multis terrarum regnis innotescat: quatenus non solum magnitudo potestatis te regem ostendat, sed etiam instantia seminandi uerbi Dei in laude nominis Domini nostri Iesu Christi predicatorem efficiat. Ideo diuina te gratia his duobus mirabiliter ditauit muneribus, id est, terrene felicitatis imperio et spiritalis sapientie latitudine, ut in utroque proficias, donec ad eterne beatitudinis peruenias felicitatem. Parce  populo [tuo] Christiano, et Ecclesias Christi defende, ut benedictio superni regis te fortem efficiat super paganos. Legitur quemdam ueterum dixisse petarum, cum de laude imperatorum Romani regni, si rite recordor, cecinisset, quales esse debuissent, dicens

Parcere subiectis, et debellare superbos.
Quem uersiculum beatus Augustinus in libro De Ciuitate Dei multa laude exposuit, quamuis magis nobis attendendum sit Euangelicis preceptis, quam uirgiliacis uersibus. Nam et ipsa ueritas ait: Beati misericordes, quoniam ipsi misericordiam consequentur . Et alibi: Estote misericordes, sicut et Pater uester misericors est .

 Quod uero nobis uestre bonitatis in Christo probata uoluntas de apostolici pastoris [e 1Kb] mirabili sanitate demandare curauit, decet enim omnem populum Christianum in hac clementia diuine protectionis gaudere, et laudare nomen sancti [Cod. uat., sanctum] Dei nostri, qui nunquam deserit sperantes in se, qui impias compescuit manus a prauo uoluntatis effectu, uolentes cecatis mentibus lumen suum extinguere, et seipsos impio consilio proprio priuare capite. Quidquid uero de illis agendum sit, uestra cautissima considerare habet sapientia, que optime nouit, quid cui conueniat persone, et quid cui sit facto retribuendum; uel quomodo ille pius pastor, diuina ab inimicorum manibus liberatus protectione, securus in sua sede Deo Christo deseruire ualeat.

 Quod uero uestre benignitatis littere Flacco taciturnitatis culpam ingerunt, quem [Forte, eum] feruor [f 1Kb] mensis Augusti desidem, non uoluntatis efficacia  pigrum efficit. De pueris uero nostris, quos pedibus paternis Romam pergere precipis, uelim scire quando, uel ubi, uel quibus comitantibus uestre beatitudini occurrere debeant. De quibus in uestre excellentie litteris scriptum inuenimus: »Qui te, inquis, quiescente, pro te tua munera inire ualent.« Fateor quidem, uobis iubentibus et iuuantibus, laboris mei possunt inire sudorem. Munera uero mea illis necdum concedo, que uestra frequenter largitate accipere solebam. Nam et Moyses, quem nobis quasi ad exemplum proponitis, pugna peracta et Amalecitis fugatis, predam reductam ipse populo distribuit . Et Dauid, Syria per Ioab principem militie subiecta, aurum et gemmas pretiosissimas ad templi dedicauit ornatum . Sed et Ammonitarum  regis diadema proprio imposuit capiti, licet Ioab labores sustinuisset militie .

Sed et de hoc, quod mihi improperare uoluistis, me fumo sordentia Turonorum tecta auratis Romanorum arcibus preponere, scio uestram legisse prudentiam Salomonicum illud elogium: Melius , inquit, sedere in angulo domatis, quam cum muliere litigiosa in domo communi . Et, ut cum pace dicam, magis ferrum nocet oculis, quam fumus. Turonis enim fumosis tectis contenta, Deo donante, per uestre bonitatis prouidentiam in pace permanet. Roma uero que fraterna discordia initiata est, insitum dissensionis uenenum hucusque tenere non cessat: uestreque uenerande dignitatis potentiam, ad huius pestis compescendam perniciem, e dulcibus Germanie  sedibus festinare compellit. Nos uero lacrymis absentiam, et precibus iter uestrum continuis prosequimur, diuinam humiliter obsecrantes clementiam, quatenus uos uestrosque simul, cum omni prosperitate sanos ducat, et reducat gaudentes. 139 uestre uero pietatis littere nullatenus consentio ut obliuiscantur mei: sed sepius ueniant in spiritu consolationis, ut osculentur, iterum iterumque relegantur, et in cordis thesauro perpetua dulcedine conseruentur.


Tempora concedat Christus felicia regni
   Huius et eterni, Dauid amate, [a 1Kb] tibi.



[b 1Kb] EPISTOLA CX. AD ABBATES ET MONACHOS GOTHIAE.  Errorem Adoptianorum capit, quem singulari libello per beatum Benedictum misso, se iam refutasse, et nunc maiori opere a se refutandum ait.


Albinus humilis Christi famulus et seruiens sancti Martini, omnibus abbatibus, fratribus et filiis, qui sunt [c 1Kb] Gothie partibus in Christo karissimis, eterne beatitudinis salutem.

Acceptis dulcissimis uestre beatitudinis litteris, simul et suauissimis nimiumque nobis necessariis sanctarum orationum uestrarum muneribus, cum omni gaudio et mentis alacritate, et magnam uere habens fiduciam per uestras sacratissimas intercessiones  ad Iesum Dei Filium, qui pro mundi salute homo dignatus est fieri: ita ut qui Deus eternaliter ex Patre natus est, temporaliter nasceretur ex uirgine, et idem esset homo qui et Deus; et idem Deus qui et homo; et non esset ulla separatio persone uel filietatis, ne essent duo Filii, unus proprius et alter adoptiuus; aut duo Dii, unus uerus Deus et alter nuncupatiuus: quod omnino impium est credere et predicare. Quia Dei Filius in proprietate persone, et Filii dignitatis aduniuit sibi hominem, ut esset unus Christus, et unus Deus, et unus Dei Filius, totus in suis, et totus in nostris, perfectus in diuinitate et perfectus in humanitate. Quod multis testimoniis euangelicis et apostolicis, uel etiam sanctorum Patrum traditionibus comprobari potest; sicut in libello  ex parte factum est, quem direximus per beatum [d 1Kb] Benedictum, uobis solatium et confirmationem fidei catholice. Sed in manibus [e 1Kb] maius modo habemus opus propter alias causas, que in libello [f 1Kb] uenerandi Felicis legimus; et illum uolente Deo uobis dirigimus, postquam lectus et comprobatus fuerit ab episcopis nostris et [g 1Kb] domno rege. Interim uestra Sanctitas nos adiuuet sanctis orationibus uestris, ut Dominus Deus aperiat nobis agnitionem ueritatis, et fiduciam predicationis et constantiam in fide catholica. Multum enim ualet deprecatio iusti , quanto magis et plurimorum.

140 Hec nouitas uocum in adoptione, nuncupatione Christi, omnino fidelibus omnibus detestanda est, et magnopere cauenda hec diuisio in Christo  Domino nostro. Scimus duas naturas perfectas esse in Christo, et unam personam: mortalem immortalemque eumdem esse. Sicut homo mortalis est carne, immortalis anima; tamen unus est homo, et una persona, et unus Filius patris sui totus proprius, et diuidi non potest, quod sit partim nuncupatiuus homo, et partim uerus homo: ita et Christus, licet sit carne mortalis, et diuinitate immortalis, tamen unus iehsu Christus et unus Dei Filius; sicut dixi hominem esse unum filium, licet carne sit mortalis, et anima immortalis: et nullatenus unus Filius, uno Patre, potest esse utrumque, et proprius et adoptiuus. Et si est unus Filius Deus Christus in una persona, omnino aut totus est proprius, aut totus adoptiuus. Sed melius est, ut propter illam excellentiam naturam  [Leg., excellentem uel nature] Dei Filius, qui proprius et eternus est, sit humanitas assumpta in proprietatem Filii, quam propter humanitatem Dei Filius eternus humilietur in adoptionem. Omnino proprius filius et adoptiuus unus esse non potest ad unum patrem, ad duos autem potest.

Hec considerantes diligentius, et animo tenete firmiter, et constanter predicate unum Filium et unum Deum, eumdem proprium et uerum perfectumque esse; quia omnis ueritas in Christo est et nullum figmentum, et tota plenitudo diuinitatis , et nulla minoratio nec defectio; [a 1Kb] nec eum, sicut in libello prefati Felicis lectum est, baptismo indiguisse, sed mox sine peccato et omni labe peccati, Spiritu sancto conceptum esse Deum uerum et hominem  uerum. Et si beata uirgo proprium potuit generare sibi filium, qui fuit ex eterno Dei Filius, quomodo non potuit Deus Pater habere hominem Filium proprium, qui ex tempore natus est ex uirgine? Unus omnino est in utraque natura, ad utrumque parentem, Christus et Filius Dei proprius. Que omnia plenius, opitulante eodem Deo, de quo nobis sermo est, lecturi eritis in eodem libello, quem modo in manibus habemus. Tantum in fidei firmitate et nil hesitantes [Supple, manete]: quia sine fide impossibile est placere Deo, ut Apostolus ait .

Charitatem fraternam instantissime inter uos seruate, et unitatem in omni catholica pace, et fide recta et humilitate non ficta. Et obedientiam uestram  secundum propositum regularis uite omni studio seruate, et stabiles estote in locis uestris, ubi uosmetipsos dedistis Deo; et nolite deserere monasteria uestra, et uagari per seculi uanitates. Tempus enim huius uite breue est , et non sunt condigne passiones huius seculi ad superuenturam gloriam . Non debet uestre beatitudini Christi iugum durum uideri uel onerosum, sed leue et suaue, sicut ipse ait; Iugum enim meum suaue est, et onus meum leue est . Non qui ceperit, sed qui perseuerauerit, saluus erit . Reuocate ad mentem Iudam  ex apostolo proditorem factum. Considerate Saulum ex persecutore predicatorem effectum. Mementote Malchum monachum, cuius historiam beatus Hieronymus nunc edidit epistola, quomodo quasi pietatis intuitu egressus est a monasterio, relinquens patrem suum, et in quales peruenit postea tribulationes, uel qualiter planxit monachum in eremo, quem perdidit in monasterio. Raro diabolus aperta fronte pugnat contra seruos Dei, sed sub figura pietatis, quasi maioris sit utilitatis exire de monasterio quam permanere. Ouis que de ouili egreditur et a pastore recedit, lupi patet morsibus. Melius est non uouere, quam uota non implere. Dicit Scriptura: uouete et reddite Domino Deo uestro . uerax est Deus in promissionibus beatitudinis, que  diligentibus se promittit . Et uere dicis [Sensus corruptus]: Reddet promissa ueritatis. Mementote Apostolum dicentem: Fratres, stabiles estote et immobiles . Et iterum: Qui stat, uideat, ne cadat . Stabat Ioannes, quando Christum cernebat. Ideo, fratres karissimi, uigilate et state in fide, uiriliter agite , et confortetur cor uestrum in omni opere bono. Et Psalmista: Exspecta Dominum, uiriliter age, confortetur cor tuum, et sustine Dominum . 141 Quid est exspecta Dominum, nisi stabili mente exspecta, donec tibi ueniat dies remunerationis? Fac omnia opera uiriliter, et confortetur cor tuum in permanendo quod cepisti, et sustine Dominum, quidquid in te tribulationis uel laboris permittit,  sustine uiriliter. Multe sunt tribulationes iustorum, et de his liberabit eos Dominus . Nullus labor amanti Deum durus uideatur, quia ille est remunerator fidelis, qui est auxiliator idoneus, qui nunquam deserit sperantes in se. Respondeat homo suggestionibus diaboli: Dominus auxiliator mihi est, non timebo quid faciet homo , id est, carnalis delectatio. Item: Declinate a me maligni, et scrutabor mandata Dei mei . Et iterum: Auxilium meum a Domino, qui fecit celum et terram. Dominus custodiat introitum et exitum seruorum suorum ex hoc nunc et usque in seculum . Hec, karissimi fratres, feliciter legite, et fideliter implete, et Dominus Deus uos adiuuet et proficere faciat in omni bono; et exaudiat  orationes uestras pro omnibus, et pro me fideli uestro adiutore, et Dominus Deus custodiat uos in eterna pace et caritate perfecta, uiri fratres et filii karissimi.



[b 1Kb] EPISTOLA CXI. AD FRATRES IN GOTHIA.  Hortatur ad penitentiam, ad obseruantiam uite regularis, et ad fortitudinem in exorta tribulatione.

Sanctissimis in Christi caritate fratribus, Deoque in diuersis Gothie partibus fideliter seruientibus humilis leuita Alcuinus salutem.

 Legimus Dominum discipulis precepisse ut turbas per contubernias discumbere fecissent, quinquagenos et quinquagenos; quos omnes unius panis soliditate refici uolebat . Quinquagenarius numerus, in quo lex data est, ipse Spiritus Paraclitus a Patre et Filio missus, qui in centum uiginti nomina descendit, remissionem peccatorum significat: quam omnes fideles in ipsius sancti Spiritus gratia accipiunt, primo in sacramento baptismatis; secundo in penitentie lacrymis, quibus anima peccatrix abluta ad uisionem Dei Saluatoris peruenire merebitur; dicente ipsa ueritate: Beati mundo corde, quoniam ipsi Deum uidebunt . Ecce nunc tempus acceptabile, ecce nunc dies salutis . Mundemus nos ab omni inquinamento carnis et spiritus, perficientes salutem  animarum nostrarum . Hec uero scientes et optime intelligentes, karissimi fratres, nil sordidum in uestra 142 remaneat conscientia, siue de carnis fragilitate contractum, siue de spiritus inquietudine infectum, ut dignam in cordibus uestris Spiritus sanctus sibi inueniat habitationem. Nullam malignus hostis in uestra bona conuersatione inueniat sue malitie partem, nec aditum quem querit, reperiat uestris in cordibus; sed omni custodia animas uestras confirmate in caritatis munimine, in tutela obedientie, in muro humilitatis, in castitatis obseruatione, in sancte pacis coniunctione. uiriliter pugnate contra antiquum hostem, et communibus manibus debellate eum, qui rugiens circuit, querens quem deuoret . Portate in frontibus uexillum  crucis, et in cordibus caritatis munimenta, et catholice fidei firmamentum. Spe firma uosmetipsos erigite ad Deum, et nichil contra uestram ualet unanimitatem illius insidiosa calliditas. Magis humili mente senioribus uestris obedire parati, quam murmurationis uitio diiudicare, quidquid uobis iniungatur operis.

uouistis uos Deo seruire, paternisque regi consiliis. Nolite uosmetipsos super rectores exaltare uestros, nec eorum iudicare acta uel consilia; sed contenti tantummodo estote eorum iudicio, quidquid agatis, regularisque uite preceptis, in quibus maxime humilitas obediendi cum caritate precipitur. Hore uero uestre omnes animabus uestris utiles inueniantur,  uel in opere manuum, uel in lectionis studio, uel in orationis gratia. Oret operarius corde, ut duplici mercede dignus habeatur. Similiter in refectione corporis anima reficiatur in gratiarum actione Deo; uel si corpus labore afficiatur, mens compunctione confirmetur. Sic uero armatum monachum duplici suffragio, nil antiquus hostis nocere poterit , qui querit per uagationem mentis mercedem minuere laborantis.

 Ego uero seculi tempestatibus turbatus, casso multis in locis labore desudaui; sed modo quasi naufragus, Deo miserante, ad portum deiectus quietis: in quo me fessum et uulneratum iacentem, deprecor, sanctarum assiduitate orationum uestram unanimitatem auxiliari, ut quandoque ad florentia uirtutum rura peruenire merear, et bona securitate illi soli seruire, in quo solo est totius spes salutis, sine quo nec cadens resurgere, nec bene stans firmo gradu stare poterit.

Misi munuscula parua dilectioni uestre, sed Deo teste, non parua caritate, quantum in pectore peccatoris eius igniculus scintillare ualet. Tamen si Deus mihi uobiscum in sanctitate uite stare necdum dedisset, tamen piissima illius gratia uestram ueraciter  corde meo infudit caritatem, optans atque humiliter deprecans, quatenus per uestras sanctissimas orationes munus uoluntatis mee Deo acceptabile esse, eiusque donum in anima mea recipere dignetur, qui gratiam pro gratia dare solet; de cuius plenitudine accepimus, quidquid boni habere uidemur. Illius sit semper caritas in corde, laus in ore, et opere bono signum perfecte dilectionis.

Plurima uestre beatitudini scribere desideraui, sed [a 1Kb] nuntio tribulationis consternatus, hec pauca dictaui. In qua uero tribulatione uos uiriliter agere et constanti esse animo obsecro, scientes quod Deus nunquam deserit sperantes in se . Et si qualibet tribulatione cogente, locum mutare necesse sit, nunquam regularis uite obseruatio mutetur;  nec tribulatio corporis animi fatiget constantiam. Nox et dies uices suas peragunt. Maris tempestas serenitatis tranquillitate mitigatur. Nec perpetua prosperitas in hoc presenti seculo inueniri ualet, quia in exsilio sumus, et ad laborem nascimur . Et sicut flagella infantes erudiunt ad discendum sapientie decus, uel bonis assuescere moribus, ita et nos laboribus et doloribus admonemur ad perpetue beatitudinis properare quietem, que nullo dolore uel labore fuscatur, nullo fine terminatur, sed perpetua iucunditate et felicitate stabilis permanet in eternum. Ad hanc adipiscendam nullus uestram sanctam intentionem deterreat labor 143 nulle huius seculi blanditie retrahant; sed forti animo, fratres karissimi, estote, in omni opere bono  stabiles, scientes, quod labor uester non est inanis apud Deum , et qui plus laborat, plus mercedis accipiet. Dominus Deus, qui uos in unius ouilis caritate congregauit, eterna benedictione intra menia catholice fidei, et sancte caritatis diuitias in bonis operibus adiuuare, perpetualiterque custodire dignetur, Domini patres, fratres et filii desiderantissimi, atque mei animi caritate dulcissimi.



[a 1Kb] EPISTOLA CXII. AD PRATRES IN PROuINCIA GOTHORUM.  Errorem refutat eorum qui nolunt sacerdotibus peccata confiteri; et confessionis necessitatem astruit.


Dilectissimis uiris fratribus et patribus in prouincia [b 1Kb] Gothorum, humilis Ecclesie Christi uernaculus Albinus diaconus salutem.

Plurima uestre sagacitatis et religionis laus nostris sepius insonuit auribus, seu propter sacratissimam monachorum uitam, seu propter religiosam laicorum conuersationem: dum illi ab omni strepitu secularis inquietudinis soli Deo uacare desiderant, et isti inter mundanas occupationes castissimam uitam rationabili consideratione degere dicuntur.  [Quid hac fraterne caritatis uicissitudine iucundius?] Illi quotidianis suos contribules orationibus adiuuare non desistunt: isti intercessores suos presentis uite solatiis sustentare gestiunt: quod quisque gratiam benedictionis sibi a Deo datam in alterutrum refundat. Unde et nos uestre pietatis exemplis edocti, nostri nauigii cursum orationibus uestre sanctitatis ad portum perpetue quietis dirigi precamur.

Nos quoque mutuo caritatis officio uestre sanctitati aliquantulas pie admonitionis litterulas dirigere curauimus, propter quasdam consuetudines, que uestris inoluisse feruntur regionibus. Dicitur uero neminem ex laicis suam uelle [c 1Kb] confessionem sacerdotibus dare, quos a Deo Christo cum sanctis  apostolis ligandi soluendique potestatem accepisse credimus . Quid soluit sacerdotalis potestas, si uincula non considerat ligati? Cessabunt opera medici, si uulnera non ostendunt [Cod. Sal., ostenduntur] egroti. Si uulnera corporis carnalis medici manus exspectant, quanto magis uulnera anime spiritalis medici solatia deposcunt? Deo uis, o homo, confiteri, quem nolens uolens latere non poteris: Ecclesie Christi, in qua peccasti, satisfacere negligis. Cur ipse Christus leprosum, quem mundauit, sacerdotibus se iussit ostendere ? Cur Lazarum quatriduanum resuscitatum alios soluere iussit ? Nunquid non fasciamenta mortui eodem uerbo soluere poterat, quo mortuum uite redditum de sepulcro  prodire iussit? Cur interrogauit cecos ad se clamantes, quid uoluissent ? An ignorare cordis eorum uoluntatem potuit, qui optatum lumen oculis illorum reddere ualuit? Forte si Deum latere, sicut hominem potuisses, nec Deo plus quam  homini confiteri uoluisses. Superbie hoc genus esse uidetur sacerdotem iudicem despicere.

144 Si dicis: Bonum est confiteri Domino : sed bonum est huius confessionis te habere testem. Licet [d 1Kb] non semper confessio penitentiam significet, sed sepissime laudem, ut in Euangelio ipsa ueritas dixit: Confiteor tibi, Pater celi et terre , id est, laudo te, Pater celi et terre. Et in Symbolo dicitur: Confiteor unum baptisma et cetera, que sequuntur ad idem respicientia uerbum: quod uerbum, id est, confiteor, in hoc loco confessionem fidei, non peccatorum designat. Erubescis homini in salutem tuam ostendere, quod non erubescis cum homine in perditionem tuam perpetrare? Ancillam tuam iniquitatis tue consciam  uis habere, et sacerdotem Christi reconciliationis tue non uis habere adiutorem? Per inimicum corruisti, et non uis per amicum resurgere? Multum offendisti Dominum tuum, et alium non uis habere reconciliatorem, nisi te ipsum? Confidis per orationes tuas saluari? Spernis apostolicum preceptum dicentis: Orate pro inuicem, ut saluemini; et iterum: [e 1Kb] Si quis peccator est, oret pro eo sacerdos, ut saluetur. Quid ad hec dicitis, que in eadem epistola leguntur: Confitemini alterutrum peccata uestra , ut deleantur delicta uestra? Quid est, quod dixit: alterutrum? nisi homo homini, reus iudici, egrotus medico? Ipsa quoque Sapientia per Salomonem dixit: Qui abscondit scelera sua, non dirigetur ; id est, non dirigetur  in uiam salutis, qui peccata sua celare studet.

Nunquid Deo abscondi possunt scelera nostra, qui omnia uidet, nouit et considerat? Ab homine possumus abscondere que agimus, at non Deo. Nonne Dauid presente Nathan propheta, qui se arguebat pro peccato suo dixit: Peccaui Domino ? Ecce tantus uir testem confessionis sue uoluit habere prophetam. Et quia non erubuit confiteri quod impie gessit, statim audiuit: Ecce Dominus transtulit peccatum tuum. Homini patefecit uulnus suum, et a Deo mox remedium accepit. Nam et in Leuitico sepissime, Domino mandante, peccator ad sacerdotem mittitur cum uictima, quam offerens Deo oret pro eo, et dimittatur ei . Que  sunt nostre uictime pro peccatis, a nobis commissis, nisi confessio peccatorum nostrorum? Quam pure Deo per sacerdotem offerre debemus; quatenus orationibus illius, nostre confessionis oblatio Deo acceptabilis fiat, et remissionem ab eo accipiamus, cui est sacrificium spiritus contribulatus, et cor  contritum et humiliatum non spernit .

Christus pro nostris sceleribus ab inimicis iudicari in hunc mundum uenit, ut nos redimeret a diaboli seruitute: et nos dedignamur a sanctis Dei sacerdotibus iudicari, ut liberemur a uinculis peccatorum nostrorum? Ille absque omni peccato, hominum assistere, et hoc impiorum, iudicio non renuit: et nos cum multis peccatis hominum iudicia, et hoc sanctorum, subire contemnimus? Nonne in sacro baptismate sacerdotibus Christi nostre fidei confessionem et abrenuntiationem Satane dare debemus, et sic sacerdotali ministerio, diuina operante gratia, ab omnibus ablui peccatis? Cur etiam et in secundo penitentie baptismate, per confessionem humilitatis nostre, ab omnibus post primum baptisma peractis,  eadem diuina miserante gratia, sacerdotali similiter auxilio non debemus absolui peccatis?

Si peccata sacerdotibus non sunt prodenda, quare in [a 1Kb] Sacramentario reconciliationis orationes scripte sunt? Quomodo sacerdos reconciliat, quem peccare non nouit? Si consiliis, iuxta Salomonem, tractanda sunt bella , quali audacia sine consilio ecclesiasticorum ducum pugnare nos aduersus diabolum confidimus? Item eodem dicente, legimus: Frater, qui adiuuatur a fratre, quasi ciuitas firma est . Quem adiuuat sacerdos Christi dux exercitus Dei et rector castrorum illius, si nullus ab eo sue salutis auxilium querere dignatur, si nemo occulta diabolice fraudis uulnera illius medicinali dextere tractanda ostendit?

 145 Inaniter itaque posita sunt in Ecclesiis remedia, et synodali auctoritate litteris mandata contra omnia peccatorum nostrorum uulnera, que uel antiqui hostis uersutia, uel negligentia mandatorum Dei spiritaliter aut carnaliter nobis infliguntur; si non his qui in Ecclesia Christi statuti sunt ad sananda putrida scelerum nostrorum ulcera, reuelantur. Corde enim creditur, dicit Apostolus, ad iustitiam, ore autem confessio fit ad salutem . Non solum catholice fidei, sed etiam pura peccatorum confessio [cum cordis compunctione] nobis ad salutem proficit sempiternam, dicente Scriptura: Dic prior iniustitias tuas, ut iustificeris . Et iterum: Iustus in principio accusator est sui  . Si iustus, quanto magis peccator?

Si forte dicis cum Psalmista: Dixi, confitebor aduersum me iniustitiam meam Domino . Et ego cum eodem dicam: Quoniam tacui, inueterauerunt ossa mea . Et iterum cum alio propheta: Computruerunt iumenta in stercore suo . Quid est  iumenta in stercore suo putrescere, nisi criminosos quosque in putredine peccatorum suorum iacere? Qui peccat, iacet; qui confitetur, surgit [Cod. Sal. surget]. Qui penitentiam agit, reuertitur ad patrem suum, sicut prodigus filius in Euangelio legitur dixisse: Surgam, et ibo ad patrem meum, et dicam ei: pater! peccaui in celum  et coram te . Sed semel sacerdoti in presentia diuine pietatis confessio facienda sufficit. Semper autem Domino cum lacrymis et cordis contritione faciendam esse arbitramur. Omnis enim qui male agit, odit lucem, et non uenit ad lucem, ut non arguantur opera eius: qui autem facit ueritatem, uenit ad lucem, ut manifestentur eius opera, quia in Deo sunt facta .

uos igitur, uiri fratres, filii lucis estis et non tenebrarum, populus acquisitionis et non perditionis: gens sancta : Christi sanguine acquisita. Ambulate ut filii lucis in omni bonitate , et pietate, et castitate, exuentes ueterem hominem cum peccatis suis, et induentes nouum, qui secundum Deum creatus est .  Sit conuersatio uestra celestis et non terrena. Diligite iustitiam, et odio habete iniquitatem. Qui sanus est, defendat se scuto fidei, ne clandestina antiqui hostis sagitta eum uulnerare ualeat . Si quis uero propter fragilitatem carnis, uel propter negligentiam circumspectionis uulneratur, citius ad confessionis medicinam recurrat, ne per illecebram male consuetudinis uix eradicari [Cod. Sal., eradicare] ualeat peccatum. Tres enim mortuos Dominum Iesum Christum euangelica narrat historia suscitasse: filiam archisynagogi in domo , filium uidue extra portam ciuitatis , Lazarum quatriduanum de monumento ad uitam uocauit . Qui sunt hi tres mortui, nisi tria genera peccantium, que  modo quotidie diuina confitentibus suscitare solet gratia? Filiam suscitat in domo, dum consentientem in corde peccare, reuocat a peccati perpetratione. Filium uidue extra portam ciuitatis suscitat, dum peccantem foris in opere ad penitentie medicamenta confugere facit. Fetentem uero in mala consuetudine peccati, dum lacrymas penitentie elicit ex corde, suscitat, et ex ecclesiastica auctoritate soluere eum iubet, ut dignus sit communione Domini, et particeps sacri altaris efficiatur.

Hec cogitate, karissimi fratres, et in qualicunque harum trium mortium genere si quis iaceat, citius ad confessionis probatissima medicamenta confugiat, salutifero penitentie se abluat medicamine: ut non  ad iudicium damnationis, sed ad salutem sanctificationis communicet corpore et sanguine Domini nostri Iesu Christi. Et cum gratiarum actione semper rememorate quomodo uos diuina misericordia de terra tenebrarum et frigoris, de regione ignorantie et iniquitatis, transtulit in loca lucis et letitie, in tabernacula abundantie et iustitie: et elegit uos sibi in filios pietate paterna, ut per uos nomen illius nuntietur in gentibus. Sequimini uestigia sanctorum Patrum, et nolite in catholice fidei religionem nouas inducere sectas. Cauete uobis uenenosum erratice infectionis fermentum: sed in sinceritate et ueritate mundissimos sacre fidei panes comedite: et uinum,  quod diuina electis suis miscuit sapientia, bibite: et cantate 146 Deo uestro in concordia pacis, et unanimitate caritatis perpetue canticum laudis, et cum militia celesti consona uoce laudate Deum et dicite: Gloria in excelsis Deo, et in terra pax hominibus bone uoluntatis . Diuina uos preueniat gratia, et subsequatur ubique clementia, et in omni opere bono florere faciat, uiri fratres dilectissimi et sanctissimi patres.



[a 1Kb] EPISTOLA CXIII. AD PAULINUM PATRIARCHAM.  Laudat eius libellum de taxatione fidei: et excitat illum ad debellandos quosdam errores in Ecclesia exorientes.

 Domino in Domino dominorum dilectissimo, et pio Patri Paulino patriarche salutem.

uideor aliquod me refrigerium habere animi mei, ut flamma caritatis in corde abscondita aliquam fortasse scintillam elicere ualeat: ne totum torpescat quod intus ignescit, dum opportunum mihi tempus, aliquid tue scribere caritati, occurrit. Quid? cum beatitudinis uestre litteras omni fauo dulciores intueri mereor, nonne uideor mihi inter uarios paradisi flores totus conuersari, et auida desiderii mei dextera spiritales exinde carpere fructus? Quanto magis cum sacratissime fidei uestre [b 1Kb] libellum recensui, catholice pacis puritate ornatum, eloquentie uenustate iucundissimum, sensuum ueritate  firmissimum: totius animi mei habenas in letitiam laxaui. Ubi de uno lucidissimo et saluberrimo paradisi fonte quatuor uirtutum flumina , non solum Ausonie fertilitatis prata, sed totius ecclesiastice Latinitatis rura irrigare conspexi. Ubi et auriuomos spiritualium sensuum gurgites gemmis scolastice urbanitatis abundare intellexi. Quam plurimis uero profuturum, et pernecessarium fecistis opus [c 1Kb] in catholice fidei taxatione, quod diu optaui, et sepius domino regi suasi, ut symbolum catholice fidei planissimis sensibus et sermonibus luculentissimis in unam congregaretur chartulam, et per singulas episcopalium regiminum parochias omnibus daretur presbyteris legenda memorieque commendanda; quatenus, licet lingua diuersa loqueretur,  una tamen fides ubique resonaret.

Ecce! quod mea optauit humilitas, uestra impleuit sublimitas. Habet apud salutis nostre auctorem, perpetuam scilicet et huius bone uoluntatis mercedem,  et huius perfecti operis apud homines laudem. Semper feruentissima caritas uestra castra perpetui regis undique inuictissimis fidei clypeis muniat, ne antiqui hostis uersutia aliqua ex parte aditum sue nequitie inuenire ualeat. Etsi ille mille habeat artes nocendi, multo magis nobis necesse 147 est, mille habere artes defendendi, credentibus in eum, qui ait: Confidite, ego uici mundum . Cuius pietas nobis preuidebat agonis tempus transitorium, ut remunerationis esset perpetuum. Ille prior calcauit caput leonis et draconis; nobisque dedit potestatem calcandi super serpentes et scorpiones , et omnes hereticas prauitates, que sunt porte inferi, superandi. Tu uero, uir apostolice, hac armatus potestate, uiriliter pugna, fortiter  uince, ut feliciter regnes cum Christo. Heu, proh dolor! multi solent desuper contextam Christi tunicam hereticis scindere unguibus, et in pace Ecclesie facere, quod milites in passione Christi non ausi sunt facere. Quapropter, uenerande Pater, et doctissime athleta, et dulcissime doctor, simus semper in castris Christi commanipulares, et in una acie, sub uexillo sancte crucis concordi consilio et uirtute preliantes, ut suos aduersarios per nos uincat, qui uinci non potest.

[d 1Kb] Nunc iterum antiquus serpens de dumis Hispanici ruris, et de speluncis uenenate perfidie contritum, non herculea sed euangelica claua, caput releuare conatur, et prioribus nequitie poculis noua maledictionis toxica immiscere. Sed et frigidissimus  [e 1Kb] aquilo uentus alio de latere solidum Ecclesie impellens parietem, sacri baptismatis catholice consuetudinis regulam immutare nitens, et sub inuocatione sancte Trinitatis [f 1Kb] unam asserentes mersionem fieri debere, triduanamque nostri Saluatoris sepulturam in baptismo imitari negligentes, cum Apostolus diceret: Consepulti enim estis cum Christo in baptismo . Alii uero trinam uolentes facere mersionem et in unaquaque mersione inuocationem sancte Trinitatis: ac per hoc totas tres personas ter nominare studentes, dum ipsa ueritas preciperet: Ite, docete omnes gentes, baptizantes eos in nomine Patris et Filii et Spiritus sancti . Quid opus est tertio replicare, quod semel dictum sufficit?

 Est quoque in quibusdam clancula dubitatio: an anime sanctorum apostolorum et martyrum, aliorumque perfectorum ante diem iudicii in celeste recipiantur regnum [g 1Kb] . His et huiusmodi spiculis, de pharetris,  ut estimo, exemptis perfidie, unitatem sancte et catholice Ecclesie, et ueritatem uniuersalis fidei aliqui uulnerare nitentes, etiam et spurcissimis errorum fecibus limpidissima ecclesiastice fidei pocula inficiunt, et nuptiale uinum, quod Christus ex aqua uirgini Matri , Ecclesie scilicet sancte, salubriter potandum conuertit, iterum in aquas stultitie conuerti conantur. Sed tuum est, o pastor electe gregis, et custos portarum ciuitatis Dei, qui clauem scientie potente dextera tenes, et quinque lapides limpidissimos leua recondis, blasphemantes exercitum Dei uiuentis Philisteos in superbissimo Goliath uno ueritatis ictu totos conterere . Nostrum est eleuatis cum Moyse manibus in celum, humilitatis precibus te adiuuare  et  spectare cum Dauid in munitissima ciuitatis turre, donec speculator ex alto culminis fastigio clamitans nobis tuam annuntiet uictoriam . Ad te omnium aspiciunt oculi, aliquid de tuo affluentissimo eloquio celeste desiderantes audire; et feruentissimo sapientie sole, frigidissimos grandinum lapides, qui culmina sapientissimi Salomonis ferire non metuunt, per te citius resolui exspectantes. Tu uero lucerna ardens et lucens ; nos in tua luce exsultare gaudemus, ut te lucente et ducente ad lumen, quod illuminat omnem hominem uenientem in hunc mundum , eiusdem eterne lucis gratia adiuuante, peruenire mereamur.



[a 1Kb] EPISTOLA CXIu [b 1Kb] . AD AEDILHARDUM ARCHIEPISCOPUM.  Laudat illum ob conuentum cum Eanbaldo pro honore Ecclesiarum et cleri reformatione. Suadet ut cito ad gregem peracta legatione reuertatur; mittit sellam et caballum suum.


Sanctissimo Patri et in membris Christi ualde uenerando Aedilhardo archiepiscopo Alcuinus diaconus in Christi caritate salutem.

Audiens salutem et prosperitatem uestram, et conuentum cum filio meo Enbaldo [Leg., Eanbaldo] Eboracensi episcopo, satis mihi placuit; sperans ex uestre sanctitatis colloquio Ecclesiarum Christi honores exaltari, et Deo in eis seruientium uitam corrigi, que magna ex parte diu corrupta uiluit, et pene laicorum uanitate cequata est, ita ut tonsura tantummodo  discreta uideatur [Ms., uidetur], ceterum moribus multa ex parte consimilis, seu in uestimentorum uanitate et arrogantia, et conuiuiorum superfluitate, et aliis rebus que uestra sancta sagacitas optime nouit. Ideo suasi aliis litterarum mearum apicibus sanctitati uestre, permanere in patria, nolens lumen Britannie exstingui, nec tubam ueritatis tacere; sed factum fiat quod Deo placeat et proficiat  Ecclesiis Christi. Si ea uoluntate uadas qua in litteris beatitudinis tue legebam, optime mihi placere fateor, si tamen inuenias, qui uestrum bonum impleat desiderium.

Reuertere, reuertere, Pater sancte, peracta pietatis legatione, ad oues perditas, ne grex sine pastore per spineta uitiorum corruens erret, qui uix pastore presente corrigi potuit. Sicut duo oculi in corpore, sic uos duos [Ms., duo] per totius Britannie latitudinem lucere credo atque opto: noli dextrum patrie subtrahere oculum. Memento sanctissimos antecessores tuos, Patres et pastores nostros, qua sollicitudine laborauerunt in uerbo Dei et in salute populi Christiani, ut illorum sequens uestigia eorum merearis consortio frui in celesti gloria.

 Si uero ad domnum regem peruenias, admone socios tuos, maximeque clericos, ut honorifice se obseruent in omni religione sancta, in uestimentis et in ordine ecclesiastico, ut totius bonitatis, ubicunque uadas, semper relinquas exemplum. Prohibe eos auro uel sericis uti uestimentis [c 1Kb] in conspectu domni regis; sed humili habitu incedant, secundum consuetudinem seruorum Dei; et per omnia loca cum pace uadas et conuersatione honesta cognitio tibi more et consuetudine huius gentis.

Misi tibi, sicut demandasti mihi, sellam, qua ego caballicare solitus sum, sic paratam, sicut solent ecclesiarum pastores in hac regione habere; caballum quoque, qui portaret sellam, uosque supersedentes,  si placeat pietati uestre. [d 1Kb] Puerum meum direxi, ut nostri honorifice uos suscipiant, secundum quod habeam facultatem, et uestre sanctitatis iussio fiat; per quem potes mihi demandare iterum litteris de itinere uestro, utrum ad sanctum Martinum protectorem nostrum et intercessorem uestrum uestra bonitas in reuertendo uenire cogitet. Prosperum iter uobis faciat Deus; angeloque eius comitante Spiritus sanctus prospere uos ducat atque reducat; et multos faciat feliciter annos in sancta proficere predicatione ad salutem multorum, et augmentum mercedis uestre in eterna gloria, dulcissime et desiderantissime Pater!

In fine uero huius chartule deprecor caritatem uestram ut mei nominis habeatis memoriam in sanctis  orationibus uestris, sicut sepius rogaui uestraque promisit benignitas; sed modo maxime obsecro ut apud sanctos apostolos et martyres Christi mei habeatis memoriam, sicut apud sanctum Martimum uestri habere dulce habemus.



[a 1Kb] EPISTOLA CXu. AD [b 1Kb] EANBALDUM ARCHIEPISCOPUM EBORACENSIS ECCLESIAE, COGNOMENTO SIMONEM.  Consolatur afflictum, et ad patientiam hortatur, fugam ab Ecclesia sua dissuadet.


Filio uotorum meorum Simeoni sacerdoti Albinus salutem.

Romam eunti uiro religioso cepiscopo tuo Aedilhardo occurrit illi [c 1Kb] apud sanctum Idochum missus meus. Sicut me [Forte, a me] per suam uoluntatem benigne susceptus est, habens secum alios duos episcopos, amicosque nostros Ceommundum atque Toretmundum, pro quorum solatio litteras meas direxi domino meo Dauid regi [d 1Kb] . Inter alia siquidem que  mihi ipse prefatus uenerabilis Pater litteris suis mandare curauerat, de uestra tribulatione innotuit nobis; cuius causa has consolatorias litteras caritati uestre dirigere studui, deprecans uos, in conspectu Dei uiriliter agere, et forti animo esse. Nec semper nox, nec semper dies, sed uices suas agunt; ita huius seculi aduersitas uel prosperitas. Hodie tempestas imminet, sed cras serenitas arridet. Figatur spei anchora in Christum. Qui letatur in prosperis, timeat aduersa; et qui aduersis fatigatur speret prospera cito aduenire. Aurum perfecti decoris non erit, nisi fornace ardoris probetur. Arbitror ex te ipso tue partem tribulationis oriri, qui [e 2Kb] forsitan inimicos regis recipias, uel inimicorum illius possessiones tutaris. Si uero iuste patiaris [Ms., patieris], quid turbaris?  Si uero iniuste, cur non recorderis sanctorum tribulationes? Iob audistis, dicit Iacobus apostolus, et finem Domini uidistis . Qui particeps est tribulationis sanctorum, particeps erit et glorie. Noli fugam meditari, sed coronam sperare.

Sta fortiter in acie, quasi signifer castrorum Christi. Si fugit uexillum ferens, quid facit exercitus? Si tuba tacet in castris, quis se preparat ad bellum? Si dux timidus erit, quomodo saluabitur miles? Necdum,  dicit Apostolus, usque ad sanguinem restitistis; et obliti estis consolationis uestre; castigat Deus omnem filium quem recipit . Pro paterne pietatis castigatione filius contristari non debet. Impii fremebant super iustos, dicit Scriptura, sed Dominus conteret dentes eorum , et ad nichilum redigit impetus eorum. Lege diligenter quomodo senex Matathias in ipsa morte imminente hortatus est filios suos, ut uiriliter agerent et fortiter debellarent aduersarios Dei; et quomodo sancti per tribulationes coronati sunt, et quam, non dicam parua, sed etiam nulla sit gloria peccatoris, dicens inter cetera: A uerbis uiri peccatoris non timueritis, quoniam gloria eius stercus et uermis. Hodie extollitur, et cras non inuenitur; quoniam conuersus est in  terram suam, et cogitatio eius periit [Ms., periet] .

Nec longe antiquorum exempla temporum querere opus est, dum habes presentia sufficienter. Tu ipse uidisti quomodo perierunt reges principes qui aduersati sunt antecessoribus tuis et Ecclesie Christi: nunquid Deus in horum dormit sceleribus, quia estimant se impune posse insanire, nec putant oculum Dei uigilare super eorum insaniam? Stulti facti sunt in sapientia sua, non timentes Deum iudicem. Tua uero patientia et bona uoluntas oret pro illis, ne forte det Deus illis penitentiam, et fiant [Forte leg. salui fiant] ex inimicis amici Dei facti; sin autem illorum perditio prefinita est [Ms., proditio perfinita est], tua siquidem Sanctitas nullatenus erit sine remuneratione  eterne felicitatis. Sicut fumus illorum euanescit superbia, et tua patientia sicut lux splendet in diem perfectum.

Harum obsecro lectio litterarum animum tuum confortet uiriliter agere, et constanter stare in acie exercitus Christi. Quis trepidare debet Christo duce, et preeunte agmina certaminis sui? Prior ille portauit crucem suam ad passionem, pati pro mundi salute paratus, clamans omnibus: Qui uult uenire post  me, abneget semetipsum, tollat crucem suam et sequatur me . Ego sum lux mundi; qui sequitur me, non ambulat in tenebris, sed habebit lumen uite : Ego sum uia, ueritas et uita . His testimoniis roboratus intrepido pede curre post Christum, ut eius misericordiam merearis habere in eternum.

Scio diem appropinquasse meum, et gaudeo te superstitem habere. Tu uero de anima mea age sicut fidelis filius de patre; et sicut Cuculo precepi tue dicere beatitudini, factum habeo; miserante Deo in Christo quietus uiuere desiderans, qui ait: Discite a me quia mitis sum et humilis corde, et inuenietis requiem animabus uestris . Summa Dei gratia te comitetur in omni uia tua, defendat, regat  et gubernet, fili mi, fili dilectissime!



[a 1Kb] EPISTOLA CXuI [b 1Kb] . AD CALuINUM ET CUCULUM.  Suggerit que sint Simeoni  episcopo in tribulatione posito suggerenda. Significat se onus pastoralis cure deposuisse.

Albinus Caluino et Cuculo karissimis filiis salutem.

Audiui tribulationes karissimi filii nostri Simeonis. uos uero exhortamini eum, ut fideliter faciat, et non pusillanimis sit in tentationibus; talia solebant antecessores sui pati; non solum illi, uerum etiam omnes sancti. Ioannes Baptista pro ueritatis testificatione occisus legitur. Studeat, ne in se sit alia causa tentationis, nisi ueritatis predicatio. Timeo ne  propter possessiones terrarum, uel etiam [c 1Kb] susceptiones inimicorum regis aliqua patiatur. Sufficiant sua sibi, non appetat aliena, que in periculum sepe habentibus eueniunt. Dum paucis prodesse se putat, multis obest, pro quibus intercedere opus est quotidie [Ms., cotidie, ita semper] uel gregi, quem regere debet, noceat.

Et quid ei in comitatu suo tantus numerus militum? De misericordie causa eos habere uidetur; nocet monasterialibus, qui eum cum suis suscipiunt. Plures, sicut audio, multo habet, quam antecessores sui habuerunt. Item et illi gregarios, id est, ignobiles milites plures habent, quam deceat sub se. [d 1Kb] Magister noster neminem dimisit ex suis satellitibus plus habere, nisi unum, preter rectoribus familie sue, id  est duobus tantum. Imprudens est misericordia, paucis prodesse, et illis forte reis; et multis nocuisse, et illis etiam bonis. Non me accuset talia suggerenti,  sed se emendet talia facientem. Nos uero, sicut dixi, Cuculo, [e 1Kb] deposito onere pastoralis cure quieti sedemus apud sanctum Martinum, spectans, quando uox ueniat; aperi pulsanti, sequere iubentem, exaudi iudicantem. Sancta sollicitudo uestra adiuuet, ut diem illum, donante Deo, euadere ualeam, omnesque amicos nostros admonete, ut nostri habeant memoriam in sanctissimis orationibus suis, maximeque omnium, in quo maxime confido, filium nostrum Simeonem sacerdotem. Deus propitius sit in hac uita, ut futuram mereatur cum sanctis Dei accipere beatitudinem. uiuite felices, filii karissimi [Ms., fili carissime], in eternum. Credulum ceterosque amicos nostros ex nostri nominis officio salutate.



[f 1Kb] EPISTOLA CXuII. AD AQUILAM PONTIFICEM.  Litteris ab eo acceptis respondet, pro muneribus gratias agit; homicidii cuiusdam impii et crudelis meminit; et que in causa Felicis Urgelitani acta sunt in presentia regis et Patrum, narrat.


Diuine caritatis uiro Aquile pontifici uernaculus sancte Dei Ecclesie Alcuinus salutem.

Charitas sola est que absentes coniungit et presentes letificat, que ubique iucunda [Ms., iocunda] est, ubique bonis omnibus congaudet, que dextro leuoque, spe, fide munitur; que temporaliter incipit, sed perpetualiter permanet; sine qua nulla uirtus est, sine qua nullum bonum est, sine qua nemini uisio diuina conceditur; quia si Deus hic non amatur, ibi non uidebitur, ubi suis amatoribus summa est beatitudo  Deum uidere, dicente ipsa ueritate: Qui autem diligit me, diligitur a Patre meo; et ego diligam eum, et manifestabo ei meipsum .

Ideo, carissime Pater, amemus illum, cuius uisio beatitudo est eterna. Sed si forte dicis, quomodo amandus est Deus? Respondebit tibi, qui et ante: Si quis diligit me, sermonem meum seruabit . Et si adhuc queris quid sit sermo illius? Eo ipso dicente [Forte, docente] qui est uerbum Dei, disce, ubi ait: Hoc est preceptum meum, ut diligatis inuicem . Quomodo, ait Euangelista, Deum diligis, quem non uides; quando [Ms., quomodo] fratrem tuum non diligis, quem uides ? Hec uero mentibus nostris radicitus infigatur, hec eterne memorie teneatur; hanc tu, summe sacerdos  Christi, in animo teneas indeficienti, et omnibus predicare studeas; in hac et me, fidelem amatorem tuum, semper in salutem anime mee admoneas, et  orationibus adiuues, ut in ea proficiam, donec, Deo dirigente, cursus uite mee ad perfectum perueniat finem. Nec mee paruitati opus est, syllabas admonitionis multiplicare tibi, cum omnia, diuina inspirante gratia, et optime cognoscere et melius perficere tuam noui sublimissimam sanctitatem; et ne me taciturnitatis reum esse iuste denotares, secundum opportunitatem portitoris aliquid tibi scribere dulcissima me uestri nominis cogit caritas.

[a 1Kb] Me uero iter agente de palatio sexto Kal. Iul., quarta leuuca [leuca] a sancto Amando [b 1Kb] in mansiuncula sancti Martini inuenit fidelis uester famulus Dominicus, utrasque habens manus munere caritatis impletas; dexteram mellifluis dilectionis uestre litteris; sinistram duplici munerum specie gratissimam.  Nec me mora tenuit tarditatis, quin minus ea ipsa die, accito notario, ut tue uenerabili uoluntati satisfacerem, hanc, quam modo manu tenes, chartulam conscribere iussi; ut certissime cognosceres quanta mihi est festinatio uestri desiderii precepta complere. Deinde, ut scias quanta misericordia mecum a Deo omnipotenti peracta est; nam rebus omnibus, que habui per loca diuersa, [c 1Kb] adiutores mihi ex meis propriis filiis elegi annuente per omnia suggestionibus meis domino meo Dauid.

Tu uero prudenti consilio considera Dei omnipotentis uoluntatem et honorem sancte Dei Ecclesie, ut melior eligatur in caput Ecclesiarum ordinis; et non sine uindicta impium scelus obmittatur. Minoris  periculi est homines offendere quam Deum. Si omne homicidium legibus uindicatur, quid iudicandum est [d 2Kb] de eo homicidio quod in tali persona, et in tali loco, et in tali tempore, tam impie crudeliterque peractum est? Timeo ne a paganis quandoque uindicetur, si a Christianis ultio non erit tali impietate condigna. Non ego tamen mortem alicuius suadeo, dicente Deo: Nolo mortem peccatoris; sed ut conuertatur et uiuat ; sed ut sapienti consilio uindicta fiat per alia penarum genera, uel perpetuum exsilii damnatione, ut omnes agnoscant, zelum Domini principes populi Christiani habere, et sacerdotii dignitas inuiolata permaneat, et libera sit uox corrigentis, et contumacia colloquentis [Forte, obloquentis] oppressa. Aestimatur [e 2Kb] tuaque  ut citius  finiatur causa cum Saxonibus, si tamen in mendaciis ueritas inueniri poterit: insuper et diabolus habet querere causas omnimodis, ut impediatur iustitia et sancte Ecclesie protectio. En erit illa dies, ut liceat mihi dulcissimam uestre pietatis faciem uidere, et suauissimum uestri alloquium audire.

Cum [f 1Kb] Felice heretico magnam contentionem in presentia domini regis, et sanctorum Patrum habuimus, sed ille diu obduratus nullius consentit auctoritatem; nisi sui sectator sententie, estimans se sapientiorem omnibus esse in eo, quod stultior fuit omnibus; sed diuina clementia uisitante cor illius nouissime falsa opinione se seductum confessus est, et fidem catholicam se firmiter tenere fatebatur.  Nos uero cordis illius secreta nescientes occultorum iudici causam dimisimus, dantes eum [a 1Kb] Laidrado episcopo, carissimo nostro filio, ut secum teneret eum, et probaret si uerum esset quod se ait credidisse; et [b 1Kb] si per epistolas suas damnare uoluisset pristinum suum errorem, quem antea pertinaciter predicauit. Consideratum antea habuit domnus rex, ut illum destinaret [c 1Kb] Riculfo archiepiscopo ad seruandum et castigandum; et presbyterum suum, qui peior fuit magistro, tibi tueque prouidentie, dictum est, dirigendum esse: Sed dum conuersos [Ms., conuersus] ad fidem catholicam se esse fatebantur, tunc dati sunt predicto fratri nostro ad probandos, quid ueritatis esset; et ille [Laidradus] cum [d 1Kb] abbatibus Benedicto, Nifridio missus est in illas partes occidentales  ad extinguendas et euacuandas huius prauissime assertionis infidelitates; quos nostra paruitas quantum potuit [e 1Kb] scriptis ecclesiasticis adiuuabat, maxime eo libello quem nuper edidimus contra libellum illius Felicis, [f 1Kb] quem priore anno nobis direxit.

Tantum mihi a Candido meo laudata est sanctitatis uestre conuersatio, et totius bonitatis studiosa deuotio, et ecclesiastice auctoritatis sancta sollicitudo, ut erubescam pene mee pigritie.

Litterulas aliquas admonitionis, uestre scribere uenerande auctoritati temerarium duxi, nisi legerem, beato Hieronymo dicente: Aurum in sterquilinio inuentum laudandum esse, et thesauro Dominico inserendum. Nam beatus apostolus Paulus aurum sapientie in stercore petarum inuentum in diuitias  ecclesiastice transtulit prudentie; sicut omnes sancti doctores eius exemplo eruditi fecerunt. Nam rosa inter spinas nata miri odoris et coloris incomparabilis gratiam habere dignoscitur: ita pietas tua meas litteras legat, sicut rosam de spinis, ut, si quid boni odoris in eis inuenias, largitori omnium bonorum gratie agantur, qui potens est de puluere rosam creare, et de stercore erigere pauperem, ut solium glorie teneat, et sedeat cum principibus populi sui.

Misi caritati tue tria munuscula, tentorium, quod uenerandum caput tuum defendat ab imbribus; misi et sagellum, quo pectus sacrum foueatur; misi et  scyphum, in quo panis cingatur [Forte, tingatur] in mensa, ut he species per singula loca mei nominis memoriam perpetualiter tue ingerant sanctitati.



[g 1Kb] EPISTOLA CXuIII. AD AQUILAM.  Charitatem suam Arnoni, quem filium uocat, significat, et optima queque exoptat.

Dilectissimo filio Aquile Albinus salutem.

Scio te Patrem esse dignitate et meritis, sed ex caritatis dulcedine nomen [Supple, filii] tibi imposui, quia nichil debet patri carius esse quam filius; maxime dum filius omni bonitate et dignitate excellentior est patre. Ingredientem et egredientem, uigilantem,  dormientem semper te sequitur dulcedo paterne dilectionis; quem utinam habeas in ore et corde, in officio altaris sancti, in lacrymis [h 1Kb] ante pedes sanctorum apostolorum: imo ubicunque uadas tecum eat, tecum eterna maneat memoria, quia te euntem et redeuntem illius semper consequitur caritatis affectus.

Scias certissime quod nec sic anxia peregrinantis mater filii spectat aduentum, quanto mei cordis ardentissima uoluntas tue faciei prestolatur affectum. Pauca scripsi unde tu plurima nosti, et melius intelligis quid Deo placeat secundum estimationem humane coniecture. Det tibi Deus in corde consilium, in ore fiduciam, in opere perfectionem; ut  undique placeas ei qui te de stercore erexit et posuit inter principes populi sui; sine quo nichil possumus boni agere; in quo omnia potest qui in fide et caritate omnia pro eius nomine agere uel loqui disponit quecunque agenda sunt; cuius caritas perpetuis luceat flammis in corde tuo, et omnes terrene cupiditatis flammas extinguat, ut solus Deus semper sit in ore, corde, et opere caritatis tue, in quo longeua prosperitate feliciter, opto, uiuas, fili carissime!



[a 1Kb] EPISTOLA CXIX. AD CAROLUM REGEM IUuENEM. Carolo filio Caroli Magni gratulatur ob adeptum ab apostolico regium nomen cum corona; et optima prebet monita ad bene regendum, ad exemplum patris.


uiro illustri et [cum] omni honore nominando [b 1Kb] Carolo regi iuueni et inclyto, Albinus salutem.

Audiui [c 3Kb] domnum apostolicum regium nomen, domino excellentissimo Dauid consentiente, cum corona regie dignitatis uobis imposuisse. Unde gaudens gaudeo de honore nominis, etiam et potestatis; optans uestram dignitatem et nobilitatem multis proficere populis, gentibus, ecclesiisque Christi in salutem, et triumphi gloria celebre esse in  mundo; nec non et terribile aduersariis Christiane religionis; longeuaque prosperitate uigere et ualere; et cum Dei benedictione semper meliora sequi, et ad altiora ascendere, et crescere usque in diem perfectum eterne beatitudinis.

Unde, dilectissime fili! faciens facito iustitias et misericordias in populo Christiano, quia hec sunt, Salomone attestante , que exaltant solium regni, et laudabilem Deoque placabilem regiam efficiunt potestatem. Consiliarios habeto bonos, pios, prudentes, Deumque timentes, in quibus ueritas regnet, non cupiditas, quia munera excecant corda sapientium, et subuertunt uerba iustorum . Nullatenus aliquorum improbitas dignitatis tue nomen obscurent; et quod tu ipse non uis facere,  alios non permittas propter cupiditatem suam improba mente efficere; quia sepe subiectorum culpa dominis deputatur. Neue aliquorum impia uoluntas, sub tue beatitudinis nomine, sacculos suos impleat iniquitatis mammona. Non sunt tibi exempla longe querenda; habes enim in domo in qua nutritus fuisti, optima totius bonitatis exempla; et crede, certissime illius excellentissimi et omni decore nobilissimi  patris tui, rectoris et imperatoris populi Christiani, benedictionem te consequi, Deo donante, si nobilitatis illius, et pietatis, et totius modestie mores imitari nitaris; Dominique misericordiam, que melior est totius seculi gloria, plenissime promereri. Ubicunque iter habens, semper te uestigia pietatis sequantur, ut laudem apud homines habeas et mercedem apud Deum perpetuam.

Semper in eternum mundi spes magna ualeto.
   Sit tibi Christus amor, lux, uia, uita, salus.



[d 1Kb] EPISTOLA CXX. AD [e 1Kb] EUMDEM. Carolum iterum hortatur ad regias uirtutes, et patris exemplum imitandum. Prospera illi precatur.

 Domino merito insigni, regalique honore dignissimo Carolo filio Albin triumphalem in Christo salutem.

Gaudeo, dilectissime fili! in deuotione bone uoluntatis uestre, quam Osulfo famulo uestro narrante audiui seu de eleemosynarum frequentia, uel de mandati humilitate; que omnia, certissime scito, Deo multum placere, perpetuamque tibi apud eius misericordiam promereri benedictionem. Tu uero fili mi! fili carissime! faciens facito Dei omnipotentis semper, quantum ualeas, honorem in omni bonitate et pietate; sequens excellentissimi patris tui exempla in omni honestate et sobrietate, quatenus diuina Christi Dei clementia illius benedictionem te hereditario iure possidere concedat.

 Esto miserorum pius auditor, causasque illorum iustissime discernens; neque subiectos tue potestati iudices permittas per sportulas uel premia iudicare, quia munera, ut in Scriptura legitur, excecant corda sapientum, et subuertunt uerba iustorum . Honorabiles habeto famulos Christi, qui ueri sint serui Dei, quia quidam ueniunt in uestimentis  ouium, intrinsecus autem sunt lupi rapaces; sed ueritas ait: Ex fructibus eorum cognoscetis eos . Habeto consiliarios sapientes, Deum timentes, non adulatores; quia adulator, ut dicitur, blandus est inimicus, et sepe seducit consentientes sibi. Esto prudens in cogitatione, et cautus in eloquio; spem habens semper in Deum, qui nunquam deserit sperantes in se.

Utinam mihi liceat sepius admonitionis chartulam dirigere Almitati uestre, sicut nobilissimus [a 1Kb] Chlodwicus germanus tuus me rogauit sepius mittere admonitorias illi litteras, quod iam et feci, et uolente Deo faciam; quas etiam cum magna humilitate legere solet. Hoc mihi maximum est gaudium, quando bonos, sicut dignum est, mores de uobis  audiam; hoc enim Dei donum est et prosperitas regni dominos populi Christiani elegantissimis uiuere moribus, Deoque placenti uita conuersari inter homines. Inde benedictio celestis genti et regno peruenire certissimum est, quam Deus uestre nobilitati eternaliter consedere dignetur. Floreas, ualeas, et uigeas proficiens in omni bono et prosperitate ad exaltationem sancte sue Ecclesie, dulcissime fili!



[b 1Kb] EPISTOLA CXXI. AD FILIOS [c 1Kb] APUD DOMINUM IMPERATOREM IN PALATIO COMMORANTES.  Affectum suum erga filios ostendit, suique memoriam ad limina apostolorum commendat.

 Charissimis in Christo filiis pater perpetuam salutem.

Plurima habuissem uobis scribere, si mihi columba uel coruus adesset, qui fideli uolatu meas uobis direxisset litterulas. Tamen has paucas in auras direxi, ut uento ferente in uestras peruenissent manus; nisi forte zephirus mutetur in subsolanum. Surgat tamen aquilo uel austrum, et ferant chartulam meam, ut dicat uobis uale, nostramque uobis nuntiet prosperitatem, animique mei magnum desiderium uidendi uos citius in ea salute, quam pater filiis optat. Ego turbatus et timidus specto, quando hoc fiat, uel quid de uobis auditurus sim.

O quam felix dies fuit, quando in laboribus nostris pariter lusimus litteraliter seria [Ms., sera]. Sed  nunc omnia mutata sunt. Remansit senior alios generans  filios priores, dispersos gemens; sed quid non efficit auri sacra fames! Fiat tamen spiritalis presentia, ubi corporalis est separatio; uestrumque genitorem in liminibus sanctorum apostolorum profusis lacrymis recordamini; prospera precantes anime peccatrici, ut liberetur a uinculis scelerum, que a prima die usque ad ultimum huius uite peregerit.

Quid fuit, filii! quare non uolauit chartula ultra Alpinos colles per manus redeuntium Saxonum usque ad [d 1Kb] Trecassine ciuitatis sacrum sacellum; et inde uolaret per manus nostrorum usque ad Turonice ciuitatis templum uenerandum?



[e 1Kb] EPISTOLA CXXII. AD RICULFUM ARCHIEPISCOPUM [f 1Kb] COGNOMENTO DAMeTAM.  Hortatur ad labores, et uirtutes apostolicas.


Damete piscatori magno Albinus salutem.

Qui iuxta mare Galilee gradiens piscantibus pariter fratribus precepit, dicens: uenite post me, faciam uos fieri piscatores hominum ; ipse te in pelago huius uite laborantem ad portum perpetue quietis, cum multiplici laboris tui fructu, perducere dignetur. Mitte rete in dexteram nauigii , ut de profundo huius seculi impleatur magnis piscibus; quorum nomina scribantur in celis . Non te terreat procellosa tempestas, quam Dominus supergradiens siccis calcauit pedibus,  et Petrum mergentem pietatis intuitu respexit [Forte leg., intuitu liberauit sicut negantem respexit, ut, etc.], ut trine negationis maculam trine confessionis gloria dilueret . Memento Salomonis preceptum dicentis: Quodcunque manus tua operari possit, instanter operare, quoniam non est opus uel ratio apud inferos , id est, in sepulcro, quo caro properat.

Sit tibi manus in eleemosynis apostolica, lingua predicationis officio deuota. Memento Dominum dicentem: Aperi os tuum, et ego implebo illud. Sint tibi cum omni sobrietate conuiuia Domino precipiente: Attendite, ne grauentur corda uestra in crapula et ebrietate . Sit manus dextera sepius euangelicis onerata paginis, ut cibis spiritualibus  pascatur animus. Sint pre oculis exempla  sanctorum, qui mundum fortiter uicerunt, et feliciter regnant cum Christo. Non sis tuis inferior antecessoribus, ut quorum tenens cathedram, illorum meritis equiparari dignus efficiaris in celis.

Non sit tibi durum caritatis legere litterulas, nec eas reris esse superuacuas, quia cognita ingerunt. Si cogniti placeant obryzi munuscula; placeant spiritalis sapientie solatia: in illo uana est oculorum delectatio; in isto indeficiens animi thesaurus. Dicit enim ueritas: Omnia quecunque uultis ut faciant uobis homines, hec eadem et uos facite illis .

Cum magno mens mea exspectat desiderio tue beatitudinis apices, ideo meos tue auctoritati sepius dirigere studeo, optans te non solum in meis proficere, sed etiam tuis me multoties exhortari.



[a 1Kb] EPISTOLA CXXIII. AD DAMeTAM ARCHISACERDOTEM.  Dametam Rome existentem hortatur, ut scissuram in Ecclesia reparare studeat, arguit dissensum inter pacificatores; non noua statui, sed uetera reparari cupit.


uenerando Patri et in Christi membris magnifico [b 1Kb] Damete archisacerdoti humilis magister Albinus salutem.

Secundum opportunitatem portitoris cognita mentibus nostris caritas meam impellit linguam aliquid paterne salutationis uestre dictare dilectioni, ut sciatis integram antiqui amoris flammam nostro splendescere in pectore; et quem semper fidelem  probaui, semper amare non desistam, quia caritas, iuxta uetus prouerbium, que deseri potest, nunquam uera fuit.

Audiens itaque uestram prosperitatem, et conuersationem laudabilem, et ueritatis instantiam, [c 1Kb] et quomodo stetisti cum domno apostolico, secundum mee petitionis chartulam, mox etiam arcana cordis mei cubilia, resolutis tristitie habenis, in gaudium apertis ostiis prosiluerunt, plena uoce cum apostolo decantare: Maius mihi gaudium non est, quam [ut] filios meos in fide et ueritate audiam ambulare ; miratusque sum, quomodo quidam sapientes surda pectoris aure apostolicum legissent proemium: Non est potestas, nisi a Deo; et qui potestati resistit, Dei ordinationi resistit . Quoniam omnia que a Deo sunt, ordinata fiunt. Ergo locus mihi sufficiens fuit disputandi de hac causa; sed sciens prudentiam uestram optime hec omnia nosse, et uelocissimo percurrere sensu litterarum mearum seriem, hoc tantum admoneo  ut altissime dignitatis nomini opera rectissima conueniant, et mores in omni equitate sanctissimi sacerdotalis superhumerale honoris exornent, ut quod oculis multorum uidetur in humero, omnium ore predicetur, atque ametur in moribus.

Olim te cum beato Petro tota nocte in undis laborantem agnouimus; sed modo iam iamque iubente Deo in dexteram nauigii, cum beato principe apostolorum, rete mittendum est , ut capias sine scissura retis, id est, in perfectione catholice fidei, magnos pisces centum quinquaginta tres, quorum me ministerium olim uestre sanctitati [d 1Kb] exponere recordor. Sed, heu! proh dolor! quod tanta scissura apostolici retis subito facta est, ubi ille maximus animarum piscator sacratissimo requiescit  corpore; ut uix conueniente sanctorum ex diuersis mundi partibus magistrorum turba impie dissensionis scissura pie caritatis resarciri potuit filis. Insuper, sicut audiui, quod sine dolore cordis non dicam, ipsos male inter se dissentire magistros. Quidam uero uolentes rudipannis [Leg., rudis panni] assumentum ueteri immittere uestimento, et peiorem facere scissuram ; quidam uero meliori consilio uetera reformare, et in antiquum reponere ordinem; cum quibus uestram sanctissimam sollicitudinem laborare audiuimus; et placuit mihi multum pie pacis atque ecclesiastice concordie uos secundum Deum seminatores esse, in qua uestram beneuolentiam semper sudare exopto; recordantes dulcissimam Domini largitionem  in suos, dicentis: Pacem meam do uobis, pacem meam relinquo uobis; non quomodo mundus dat, ego do uobis . Aliter sancti in omni bono pacifici inter se esse debent: aliter sepissime peccatores pacem inter se habere noscuntur, sicut in sancto Euangelio de Herode et Pilato legitur . Illam uero pacem, que inter sanctos solet esse, propheta ex mandato Domini predixit, ubi ait: Pacem et ueritatem diligite, dicit Dominus omnipotens . Et egregius Predicator - Pax Christi, que exsuperat omnem sensum, custodiat corda uestra in caritate et sanctitate . Hanc uestra religiosa pietas et uenerabilis auctoritas cum omnibus Deo seruientibus semper sequatur. Hanc angelicus nato Domino cecinit cetus, dicens:  Gloria in excelsis Deo, et in terra pax hominibus bone uoluntatis . In hac etiam et in omni bono uestram beatitudinem, diuina adiuuante gratia, proficere opto, Domine uenerande, et desiderantissime fili!



[a 1Kb] EPISTOLA CXXIu. [b 1Kb] AD [c 2Kb] GEORGIUM PATRIARCHAM URBIS HIEROSOLYMAE. Georgio gratulatur ob dignitatem in loco sanctissimo; hortatur ad patientiam in persecutione infidelium. Se suosque illius orationibus commendat.


Benedictus Deus et Dominus noster iehsu Christus, qui uisitauit plebem suam, et elegit ciuitatem Ierusalem, sanguine redemptionis nostre sanctissimam, et gloriosissimam eiusdem Dei et Domini nostri resurrectione; et benedicta misericordia eius, qua te, sanctissime patriarcha Georgi, elegit in locis sanctissimis sue habitationis, ac nostre redemptionis intercessorem pro sancta sua Ecclesia, que in latitudine totius offendit [Forte, ostendit], laudat, colit et adorat nomen Domini Dei eterni; ut esset [Forte,  ut esses] in eo loco beatissime pacis predicator, in quo ipse omni mundo sanctioribus ambulauit pedibus, qui ait: Pacem meam do uobis, pacem meam relinquo uobis : ut sis rector populi sui et predicator ueritatis omnibus sanctorum uisitatoribus locorum. Beati estis, quibus concessum est lacrymas ad eius fundere uestigia, qui clementi uultu mulieri peccatrici, que lacrymis sanctos abluit pedes, ait: Qui multum dilexit, multa dimittuntur ei peccata .

Hortare piis precibus, paterno affectu, sancto desiderio consocios tribulationis tue, forti animo in fide permanere Christi Dei, et patienter sustinere uarias infidelium persecutiones, recogitantes eum, qui pro salute illorum in patibulo suspensus ait: Pater,  ignosce illis, quia nesciunt quid faciunt . Non sunt itaque condigne huius temporis passiones, ait egregius Predicator, ad superuenturam gloriam, que reuelabitur in nobis . Nullus miles coronabitur, nisi qui legitime certat. Breuis est labor tribulationis huius uite, sed merces perpetua que uincentibus dabitur. Non sit cuilibet fidelium in obliuione iucundissima promissio Domini nostri Iesu Christi, qui ait: Ecce ego uobiscum sum omnibus diebus usque ad consummationem seculi .

 Mei quoque ut in sanctis orationibus uestris habeatis memoriam per eius misericordiam obsecro, qui ait: Ubi sunt duo uel tres in nomine meo congregati, ibi sum in medio eorum . Hec promissio in illis optime impletur, qui non corporibus tantum, sed caritate iunguntur perfecta.

Albinus habeo nomen inter notos [Ms., notes; fort. leg., nostros uel nostrates], et filios sancte Dei Ecclesie. uestri quoque nominis nobiscum esse memoriam, inter officia sacri altaris scitote. Confortamini uiri fratres in Christo Iesu, et in potentia eius; et in fide catholica fiducialiter agite. Patientes estote ad omnes, scientes quod labor uester non est inanis in Domino ; sed qui plus laborat, plus mercedis accipiet. Ascendite mente et  desiderio sancto ad eum, qui ait: uolo, Pater, ut ubi sum ego, et isti sint mecum .

Optamus in uobis impleri, Christi gratia cooperante, quod olim Propheta ait: De Sion exibit lex, et uerbum Domini de Ierusalem ; Inde luceat lux uestra coram hominibus, ut uideant opera uestra bona, et glorificent Patrem uestrum, qui in celis est .

Sanctitatem uestram, pro sancta Dei Ecclesia intercedentem, Dominus noster iehsu Christus exaudire dignetur, et in omni bono ad multorum proficere faciat [Deest salutem uel simile]. Domine patriarcha honorande et desiderantissime Pater! sed ut pro nostris filiis intercedere digneris deprecor; pro Symeone episcopo, pro Onie et Martino sacerdotibus, et Nathanaheli  archidiacono [d 1Kb] , et ceteris qui nobiscum sunt, qui pro uestra beatitudine intercedere non desistunt. Opto ualete in nomine Domini Dei Iesu Christi in eternum.



[e 1Kb] EPISTOLA CXXu. AD GUNDRADAM uIRGINEM [f 1Kb] COGNOMENTO EULALIAM.  Gundradam instruit quomodo in aula uirtuose uiuat. Per illam regi commendari, et quod ad ipsum peruenire nequeat, excusari cupit.

uenerande in Christo filie Eulalie Albinus salutem

 Sepe familiaritas nominis immutationem solet facere, sicut ipse Dominus Simonem mutauit in Petrum; et filios Zebedei filios nominauit Tonitrui , quod etiam antiquis uel his nouellis diebus probare poteris.

Tu uero, uirgo clarissima et sponsa Deo dignissima, te ipsam in omni castitate custodi corporis et anime; quia iuxta Apostolum uirgo Dei debet [Ms., decet] esse corpore casta et anima . Esto ceteris in palatio uirginibus totius bonitatis exemplar, ut ex tua discant sancta conuersatione seipsas custodire, uel cadentes resurgere. Preueniant [Ms., peruenient] in conuersione faciem iudicis. Sint nobiles in moribus, sicut sunt nobiles ex parentibus. Non seruiant carnali desiderio, sed  Christi magisterio. uiuant coram hominibus honeste, et coram Deo digne.

Agant de preteritis penitentiam, et caueant se de futuris, quia Scriptura dicit: Deus dat penitentibus partem iustitie . Nota sunt Domino cuncta que in occulto gerimus; quod si non direxit [F., dixerit] lingua, non poterit celare conscientia. Patet Deo omne quod clausum est. Credat homo, totum quod peccat ueniabile esse, si in confessione preueniet faciem Dei ; sed multa dicuntur in publico que geruntur in occulto, quia non potest ciuitas super montem posita abscondi . uilis pauperum persona scelera abscondit immania; dignitas creberrima uix celat que gerit. Currunt [Ms., currit] per ora singulorum que  infra parietem geruntur. Agnosce quid dicam, et ignosce dicenti.

Bonum castitatis atque honestatis quod de te audiui, a te non recedat; securitas te non decipiat; nec laus minuatur, sed magis augeatur; felicitas presens tibi ad perpetuam proficiat felicitatem. Memento te parui temporis hospitem esse. Esto solatium miseris, et consilium timidis; uas sanctarum nobile Scripturarum, et celestis cubile sapientie. Euangelicis orna animam preceptis; in ore modesta, in consilio prudens, in conuicio patiens, in ore humilis,  in oratione peruigil, in eleemosynis larga, et in omni bonitate laudabilis.

Pro me quoque, obsecro, tue prosperitatis intercessore loquere domino meo Dauid, ne irascatur famulo suo, [a 1Kb] quia uenire non ualui, sicut uoluit, continua prepeditus infirmitate. Opus meum aliud non est, nisi orationibus instare, et preparare mihi habitationes eternas, secundum Domini nostri Iesu Christi misericordiam, qui non deserit sperantes in se. Aeterna felicitate ualeto, filia carissima!



[b 1Kb] EPISTOLA CXXuI. AD SOROREM CHARISSIMAM.  Laudat illius pietatem, et ad laborem pro eternitate exhortatur: gratias agit pro cruce donata.

 Charissime in Christo [c 1Kb] sorori.

uere fateor quod ualde desideraui ad uos uenire propter aliquas necessitates, quas uobiscum conferre uolui. Sed me impediuit acerbitas febrium, que me adhuc per uices fatigat. Quapropter citius ante hibernale frigus regi obuiam properare curabo. Placet mihi ualde labor uester in sancte [d 1Kb] Dei Genitricis Ecclesie exaltatione, et in librorum consideratione. Unde in his laboribus, quantum poterimus, uestram solertiam adiuuare gaudemus. Et puer [e 1Kb] Fridegisus secundum temporis opportunitatem uobis ferat auxilium. uester uero profectus in Deo mei animi est magna uoluptas. Ideo quod cepisti perficere, Dei adiuuante misericordia, diligentissime studeas. Unusquisque secundum suum laborem premium accepturus  erit. Et qui plus laborat, plus mercedis accipiet. Nunc tempus est operandi: ueniet uero tempus remunerandi. Quales tunc esse optemus, tales nosmetipsos nunc preparemus. Sapienti pauca sufficiunt. Scio sagacitatem animi uestri hec omnia melius intellexisse quam me scripsisse; et operibus implere quod uix uerbis explicare ualeo.

Utinam cito adueniat tempus, ut tecum cordis mei conferam angustias, ut consoletur animus meus ex uestre pietatis consolatione [Al., perfectione]. Plurimum mihi placet crux quam uestra mihi benignitas  direxit. Et credo uos eternam habere a Deo mercedem pro illius opere, et assiduas [a 1Kb] sancti Lupi intercessiones, et laudabiles gratiarum actiones ab eis qui ad illius patrocinia confugere solent.

Nunc soror alma uale, soror o carissima nobis!
   Et nunc et semper, dulcis amica, uale.



[b 1Kb] EPISTOLA CXXuII. AD DILECTISSIMAM SOROREM. Pro cappa et aliis donis gratias agit; Angilberti, Aue sororis, et Columbe meminit.

Dilectissime in Christo [c 1Kb] sorori.

Prospera, donante deo, his sanctissimis diebus habuimus solemnia, et letus fuit domnus rex, et omne palatium in gaudio. Et ego, frater uester, magnum habui gaudium de prosperitate et salutatione  uestra, de gratissimo munere Psalmodie et Missarum celebrationis, quod mihi magna caritate direxistis. Sed et [d 1Kb] cappa quam mihi aptissimam misistis, ualde animo meo placet. ueniente uero Angelberto forte aliquid certius uobis remandare habemus. uos animum uestrum firmate in seruitio Dei et in salute anime uestre. uiriliter domum edificate uobis sempiternam in celis, ut paratam habeatis beatitudinem cum Christo et sanctis eius, quam plurimi uerbis optant, sed rebus non perficiunt. Tu uero labora diebus, horis ac momentis, ut abundanter habeas quod feliciter diligas.

Credo te de orationibus [e 1Kb] Aue [Al., Eue] sororis nostre fideliter facere. Sed ex mea petitione aliquid superadde, quia mihi fidelis fuit. Et ubi plus fides  innotescit, quam post mortem amici? Dic [f 1Kb] Columbe, ut memorie confirmet quod accepit, donec ueniat qui superadiiciat. Beati qui esuriunt et sitiunt iustitiam, quoniam ipsi saturabuntur . Desiderium uestrum impleat, et cor caritate illuminet, qui uenit mundum illuminare, et ignorantie tenebras de cordibus in eum expellere credentium. uita et salus, Christo donante, uos comitetur in euum.



[g 1Kb] EPISTOLA CXXuIII. AD GISLAM FILIAM CAROLI MAGNI. Dolet se ob infirmitatem non posse regis faciem uidere, et Gisile frui colloquio; quam ad uirtutes exhortatur.

Charissime in Christo [h 1Kb] filie fidelis in caritate  Pater perpetue prosperitatis salutem [et cetera].

 Corporalis infirmitatis incommoda hoc maxime animum contristant paternum, quod domini mei [Dauid et uestre] dilectioni sic cito, sicut uolui, presentari non potui. Credo tamen in eius clementiam, qui allisos solet erigere, et infirmos curare, quod meam adhuc impleat uoluntatem in uidendo faciem Domini mei [dilectissimi], uestreque familiaritatis alloquio. Tu uero, filia carissima, honestis misericordie operibus, uite sanctitate ornare 150 memento dignitatem tuam, ut magis probitas laudet conuersionis quam species auri fulgentis. Si quis diligentius consideret precepta diuina, inueniet in illis [utrumque, et] laudis in presenti uita inter homines, et mercedis eterne glorie apud Deum. Hec tu, nobilissima puella, diligentissime discere et deuotissime implere satage, ut digna efficiaris  a Deo amari et ab hominibus laudari. Tunc habet Flaccus omni letitia gaudere, [et more senis Entelli saltare], totisque uiribus tripudiare.

Moribus egregiis uirtutum et uita coronis
   Floreat et uigeat, filia chara tibi.



[i 1Kb] EPISTOLA CXXIX. AD DOMNUM REGEM.  Gaudium suum ob reditum Caroli ex Italia significat, cui cum muneribus obuiam mittit Candidum.

Domino desiderantissimo et omni honore dignissimo Dauid patri patrie, Albinus matricularius presentis et future beatitudinis salutem.

Benedictus Dominus Deus, et benedicta perpetua illius misericordia super seruos suos: pro quorum  prosperitate et salute uos, dulcissime Dauid, prospere duxit et pacifice reduxit, conseruauit, honorauit et exaltauit; atque in omni loco aduentus uestri lumen iustitie, pietatisque ante faciem uestre beatitudinis splendescere fecit. Quatenus totius caligo iniquitatis, nebula peruersitatis, serenissimo sapientie uestre splendore discuteretur. Beata gens cui diuina clementia tam pium et prudentem preuidebat rectorem. Felix populus qui a sapiente et pio regitur principe; sicut in illo Platonico legitur prouerbio, dicentis: Felicia esse regna, si philosophi, id est, amatores sapientie regnarent, uel reges philosophie studerent: quia nichil sapientie in hoc mundo comparari poterit. Hec est namque que humilem exaltat, et potentem gloriosum efficit, et in omni persona laudabilis  existit; in qua decus est et pulchritudo uite  presentis, nec non et gloria perpetue beatitudinis: quia solummodo uera est sapientia que beatos et eternos efficiet dies. Hec enim uestram optimam sollicitudinem, Domine mi Dauid, semper amare et predicare agnoscebam; omnesque ad eam discendam exhortari, imo et premiis honoribusque sollicitare, atque ex diuersis mundi partibus amatores illius uestre bone uoluntati adiutores conuocare studuistis. Inter quos me etiam infimum eiusdem sancte sapientie uernaculum, de ultimis Britannie finibus adsciscere curastis; atque utinam tam utilem in domo Dei seruulum, quam promptulum uestre obedire uoluntati! Quia diligens diligebam in sacratissimo pectore uestro, quod in me uos uelle inuenire intelligebam.

Unde quotidie auida cordis intentione, suspensis in  uerba uenientium auribus, sollicitus eram, quid mihi nuntiarent de domino meo dulcissimo Dauid: quando domum rediret; quando patriam reuerteretur. Tandem aliquando, quamuis sero, uox optata concurrentium desiderii mei insonuit auribus: Iam iamque ueniet; [a 1Kb] iam Alpes transiuit, quem tanto animi tui feruore, o Albine, adesse optasti. Tum ego repetens iterum atque iterum lacrymabili uoce clamaui: O Domine Iesu! quare non das mihi pennas aquile? quare non translationem Habacuc prophete una die, uel etiam hora concedis, ut amplectar et osculer uestigia 151 illius karissimi mei, et super omne quod in hoc mundo amari potest, dulcissimi oculos uideam clarissimos; uerba audiam iucundissima? uel quid  tu inimica, tempore importuno, me opprimis, febris, et non permittis me solita corporis mei alacritate fungi, ut uel tarde fiat, quod cito non ualet? Attamen hoc aduentus uestri gratissimo letus nuntio, confestim [b 1Kb] Candidum nostrum uestre obuiam sanctissime dilectioni dirigere studui, habens in manu munuscula, gratia senioris, certus clientelli [Forte, grata senioris uestri clientelli], et in ore necessarias magistri uoluntates, quem benignitas uestra, ut clementer audiat, obsecro.

Tempus est ut agnoscat infirmitas fragilitatem suam, et tota se conferat in stabilitatem anime sue: ut quamuis exterior homo annorum numero uel morborum molestia conteratur, tamen renouetur desiderio salutis eterne interior de die in diem. Quod  qualiter fieri debeat, mens mea uestre pietatis exspectat consilium. Nam si preceps pugnantium presumptio sepe in periculum cadit, quanto magis qui spiritale inire cogitat certamen, si consilio non regitur prudenti, per uices incerta sudat uictoria? Quod ne fieret, sancta prohibuit Scriptura, dicens: Omnia fac per consilium, postea non penitebis . Hoc optime sciens, mei ipsius minus confidens dispositione uestre prudentie me  subiicere consilio decreui. Quia, ut uere fateor, quidquid per Dei miserantis gratiam mihi uestra pietatis prouidentia disposuit agendum, omnimodis prospere mihi peruenisse probaui. Nam fere [c 1Kb] ante hoc quinquennium seculares occupationes, Deum testor, non ficto corde declinare cogitaui. Sed uestre pie prouidentie consilio, translatus sum in seruitium sancti Martini, fidei catholice et ecclesiastice sanctioni, donante Deo, proficuum. Non recessit tamen de corde prioris uoluntatis affectus, sicut transacto anno uestre pietati iam predixi.

Hec omnia uestra consideret bonitas, et pia promissione disponat, quia, ut predixi, tota mee mentis intentio ad bonitatis uestre uerissime respicit consilium. Nec alio se quolibet [Forte, alii se cuilibet]  credit; quia in te tota infirmitatis senectutisque mee consolatio intendit. Inter fratres in ecclesia sancti Martini Deo fideliter seruientes uiuere uel requiescere, Deo miserante, sine ulla dubitatione desidero; eiusdemque beatissimi pectoris [Forte protectoris] uestri participem esse in uita eterna uestram dilectionem perpetualiter opto. Hocque Deum assiduis precibus obsecro, ut presens uita excellentie uestre eius sancti intercessionibus adiuuetur, protegatur, et consistat; et post hanc eterna cum eodem beatitudine perfrui merearis, domine dilectissime et desiderantissime Dauid.



152 [d 1Kb] EPISTOLA CXXX. AD ARNONEM.  Epistole respondet; sinistram suspicionem a se amouet. Regi se suasisse, ait, quos missos eligeret, ad iustitias faciendas. Pro se Deum orari, et Leoni pape, Paulino patriarche, et Petro Mediolanensi se commendari cupit. Hortatur demum ad pacis inter ecclesiasticas personas restituende studia.


uenerando Patri Aquile euangelice Albinus salutem.

uenerunt mihi uestre dilectionis apices melle dulciores, auro obryzo gratiores, munusculis sigillate suauissimis: in quibus perpetuum sancte caritatis uigorem in cordis uestri arcano agnoui, quam nec Alpina frigora, nec Italici estus subuertere potuerunt; sed inter omnes huius seculi diuersitates et caliginosas tempestates quasi matutinus Lucifer, semper noua exoritur. De qua et ipsa ueritas ait:  Mandatum nouum do uobis . Nouum; quia euangelicum: uetus; quia legale: in quo tota lex pendet et prophete ; in quo totius gratie summa consistit. Nouum: quia foras mittit timorem . Quia quod graue fuit per timorem, leue erit per amorem, testante caritatis fonte: Iugum meum suaue est, et onus meum leue est . Ex huius fauo totius chartule tue resplenduit series. Credas uelim, Pater  dulcissime, quod non tanta suauitate [a 1Kb] fratrum uel sororum litterulas legere potui ultramarinas, quanta tue dilectionis [b 1Kb] transalpinas: nec tale post eos tedium fatigat cor meum, quale post tue faciei uisionem amabilem. Sed patienter ferendum est quidquid iubet sapientia diuina, que omnia disponit suauiter , et in cordibus famulorum diffundit suorum per sancti Spiritus gratiam dulcissime caritatis dona, que inter aduersa fortis, et inter prospera humilis esse congaudet: in utrisque in eo potens, qui omnia potest: secura de se, sollicita de suis. De qua plurima tue reuerentie scribere superuacuum duxi, quia te totum in ea esse multis probamentis agnosco. In qua uiriliter uincere aduersarios habes, et fortiter pugnare contra inimicos Ecclesie  Christi, ut corona laudis in die Domini nostri Iesu Christi te tuosque consequatur.

Quedam apologetica uerba tuis inserta legebam litteris, estimans me irasci pro quodam fratre, quod omnino non feci: [uel ab alio audire quod scripsi, quod nullatenus uerum fuit. Sed ut rei tibi ueritatem ostendam, occasio huius cogitationis mihi fuit ex eo quod alterum abstraxisti a me, qui profectum facere potuit. Salua certissime caritate aperui suspicionem meam, nichil sinistri estimans tuam de meis litteris beneuolentiam suspicari, quasi alter propter meam non proficeret negligentiam;] dum uerissime eum meum esse putarem, si tuus esse uoluisset, cauens illud Senece sapientis elogium: Meum et tuum mundus destruxit. [Nihil tam familiare  in quoquam tuorum sentias apud me; nichil alienum ex meis sciens apud te.] Quia quod Deus coniunxit, homo non separet ; nec locis diuidatur, quod mentibus coniungitur. Ubi una est caritas, ibi diuersa non est uoluntas. [Quod uero tua bona pro multorum salute prouidentia, suadendum mihi censuit dulcissimo meo Dauid, [c 1Kb] de missorum electione, qui discurrere iubentur  iustitias faciendas, scias certissime et hoc me sepius fecisse, et suis quoque suadere consiliariis. Sed proh dolor! rari inueniuntur, quorum ingrata [F., firmata] in Dei timore mens omnem respuat cupiditatem, et uia regia inter personas diuitum et pauperum miserias pergere uelit, Salomone attestante: Munera excecant corda prudentum, et subuertunt uerba  iustorum . Si tamen iusti sunt, quorum uerba scelerata cupiditas subuertere poterit: uel prudentes recte dici possunt, quorum corda muneribus excecantur. Radix, ut Apostolus ait, omnium malorum cupiditas , quam qui sequitur, nullo modo uiam iustitie  incedere ualet. Ego uero tardissime uulnera mea agnoscens, circa limina beati Martini Patris nostri et protectoris uestri discurrens, uestrum nomen inter carissimas quotidie ingeminans personas; nec solum ueteris uite multis debilitatus cicatricibus, sed per singula momenta peiores prioribus ulcerum addens dolores.] Quapropter obnixius deprecor familiarem uestre dilectionis caritatem ut mihi, licet indigno, 153 assiduis sanctitatis uestre precibus apud clementissimum Saluatorem perpetue sanitatis medicinam deposcere studeas, et quoscunque Deo Christo fideles inuenies famulos, tueque reuerentie sacre dilectionis uinculo coniunctis me commendare curam habeas; [et maxime domino meo dilectissimo Leoni pape, Paulinoque patriarche, et Petro Mediolanensi  archiepiscopo, nec non aliorum religiose uite uirorum, quorum nomina scripta sunt in celis ], ut nostre paruitatis nomen in cordibus conscribas deprecor, quatenus ex plurimorum precibus sanctorum, plurima mihi peccatorum soluantur uincula. Tu uero, sanctissime Pater, pacifice ramum oliue ore ferens in arcam Domini , alienas iniquorum dissensiones tuas fac esse mercedes, reuocans eos ad sancte pacis concordiam, ut populus rectori, et grex pastori, et filii proprio obediant Patri, et Pater filiis presit in pace et mansuetudine, ut in omnibus una sit caritatis concordia, ne qua radix ultra amaritudinis ramos uenenate dissensionis pullulare possit [d 1Kb] inter sanctissimas ecclesiastice dignitatis personas. Sit in ore tuo tuba  ueritatis, ut pax et ueritas ex tuis semper audiantur labiis; et quod Psalmista cecinit, non solum in te impleatur, sed etiam per te in multos proficiat, ubi ait: Misericordia et ueritas obuiauerunt sibi, pax et iustitia complexe sunt se . Hoc est opus tuum in hac presenti luce; hec est merces tua in eterna gloria. Ait enim quidam peta de opere carminis euangelici:

Hoc opus hoc etenim forsan me subtrahet igne:
Tunc cum flammiuoma iudex descendet ab arce.
Dicam ego:

Hoc opus hoc etenim non solum igne,
Te iam, sed faciat celi conscendere in arcem.
Lege feliciter, et humiliter agnosce, et ueraciter perfice, que caritas scripsit, et Christus demandauit, ut fiant.



[e 1Kb] EPISTOLA CXXXI. AD DOMNUM REGEM.  Mittit per famulum suum sacros libros a se in unum corpus collectos et emendatos.


Domino desiderantissimo meritoque amabili Dauid  regi, Albinus presentis prosperitatis et eterne beatitudinis in Christo salutem.

Diu deliberans quid mentis mee deuotio ad splendorem imperialis potentie uestre atque augmentum opulentissimi thesauri uestri, muneris condignum reperire potuisset, ne ingeniolum animi mei, aliis diuersa diuitiarum dona offerentibus, otio torpuisset inani, et uacuis manibus paruitatis 154 mee missus ante faciem beatitudinis uestre uenisset: tandem Spiritu sancto inspirante inueni, quod meo nomine competeret offerre, et quid uestre prudentie amabile esse potuisset. Ergo in uestre pietatis sacratissima sollicitudine non dubie patet quid per uos in totius Ecclesie salutem Spiritus sanctus operetur: et quantis uniuersorum fidelium precibus sit optandum,  ut in omnem gloriam uestram extendatur imperium, et ut intus sit omnibus Deo fidelibus amabile, et foris sanctissimis [F., cunctis] Domini aduersariis terribile. Sed querenti mihi et consideranti nichil dignius pacatissimo honori uestro inueniri posse, quam [a 1Kb] diuinorum munera librorum: qui Spiritu sancto dictante, et Christo Deo ministrante, ad salutem totius humani generis, celestis gratie calamo conscripti sunt, quos in unius clarissimi corporis sanctitatem connexos, atque diligenter emendatos uestre clarissime Auctoritati  hunc clarissimum filium uestrum, uobisque fidelem famulum, dirigere curaui: quatenus plenis manibus iucundissimo uestre dignitatis adstaret seruitio: Qui longa fessus infirmitate, Deo miserante, dum aliquantulum  conualuit, affatim uestram adire festinabat pietatem. Sed et lacrymarum munuscula mearum in orationibus apud sanctum Martinum, pro desiderantissima Auctoritatis uestre prosperitate uobis fideli transmitto sponsione. Ille seruiat, sicut decet, Domino piissimo: Ego orabo pro Domino dilectissimo, quomodo sancti Spiritus uisitatio cor meum illuminare dignabitur. Si quid igitur melius mentis mee deuotio inuenire ualuisset, utique prona uoluntate in augmentum honoris uestri offerrem.



[b 1Kb] EPISTOLA CXXXII. AD DOMNUM REGEM.  Ad aulam uocatus se ob senectutem excusat; nec suo consilio indigere sapientissimum regem profitetur.


Domino merito laudabili, et omni caritatis officio amplectendo, nobisque nimium desiderantissimo Dauid regi, humillimus sancte Dei Ecclesie uernaculus Albinus perpetuam eterne glorie salutem.

Quia flamma perpetue caritatis iugiter ardescit  in corde, fas esse uidetur opportunis uicibus litterarum foras scintillare officio: ne taciturnitate uilescat, que nouis semper beneficiorum fomentis nutritur. Ecce Flaccus effeto corpore, militaris cingulo laboris deposito, secundum piissimum domini sui Dauid consilium, deuote Deo soli quieta pace seruire toto elegit desiderio: quid [Edit., quod] iterum pugnare cogitur, et sub fasce armorum desudare, que infirmi corporis denegat fragilitas de terra tantummodo leuare. Nisi forsan subsequenti tempore eius misericordia, qui alleuat elisos, soluit compeditos , uires ei prestare dignetur.

Forte quidam dicturus est dialecticus: Consilio ualet, cui fortitudinem annosa negat infirmitas. Sed illi etiam uerissima opponi poterit responsio: Si quid  dignum in corde uiguerit Flacci, hoc totum in sacratissimo pectoris thesauro pius possidet Dauid. In tantum, ut ubi ille est, ibi etiam et Flaccus. Respondeat pro utrisque amborum diuitissimus sapientie. Et ut simpliciter 155 dicam, quod mihi simpliciter deprecari necesse est: ne queso sancta mens Domini mei irascatur tarditati mee, quod modo uenire non ualeam. Erit iterum, si Deo placuerit, tempore opportuno. Nec meam reor deuotionem uestre excellentie in aliquo loco plus prodesse posse, quam assiduis apud sanctum Martinum orationibus, quatenus diuina clementia, que uos per singulos magistratus [c 1Kb] in altissimum secularis potentie euexit honorem, eo longeua prosperitate uti concedat, atque ex huius sublimitatis dignitate ad apicem eterni regni ascendere  faciat. Quo misericordia et iustitia, Deo miserante, uestram deducat beatitudinem. Ille homo recte feliciter felix dici poterit, qui de hac presenti felicitate ad eternam merebitur peruenire felicitatem. Et implebitur in eo pulcherrima illius uersiculi promissio: Ambulabunt sancti de uirtute in uirtutem, donec uideatur Deus deorum in Sion .

Alma Dei Christi tribuat tibi regna potestas
   Aurea cum sanctis, Dauid, in arce poli.
Discindat chartam mitis, rogo, dextera Dauid,
   uictricem faciat quam Deus omnipotens.



[d 1Kb] EPISTOLA CXXXIII. AD DOMNUM REGEM.  Significat obitum Maganfredi. Intercedit pro fratribus et ecclesia sancti Petri urbis Beneuentane; cum Beneuentanis clementer agi supplicat.


Gloria et laus Deo omnipotenti pro salute et prosperitate uestra, dulcissime mi Dauid, atque pro omni honore et sapientia, in quibus te speciali gratia  omnibus supercellere fecit. Perpetua gratiarum actio resonet, et assidua sanctarum intercessio orationum ad Deum dirigatur, quatenus longeua prosperitate feliciter uiuas, ualeas et regnes ad correctionem et exaltationem sancte sue Ecclesie, ut sub protectione tue uenerande potestatis secura quiete Deo deseruiat. Effudi pridem preces supplicationis mee per Candidum famulum uestrum, quas precor clementi animo uestram suscipere pietatem. Quidquid animus suggessit meus mihi, totum misi in aures eius, ut conseruaret in corde, uestreque ueridico ore patesceret pietati.

Sed noui rerum euentus nouos iterum, caritatis penna, exarare meam deuotionem apices exhortantur. Audiui siquidem, quod sine dolore et lacrymis  non dicam, [a 1Kb] Maganfredum fidelem uestrum nobisque carissimum amicum in Beneuentana diem obiisse patria. Unde rogatus sum a fratribus [b 1Kb] sancti Petri litteras dirigere bonitati uestre, pro cellulis ad eam antiquitus pertinentibus ecclesiam, ut merces uestra esset ex illarum aliquibus, si uestre uideatur prouidentie; similiter et pro atrio intra muros ciuitatis, unde fratribus sancti Petri habitatio honesta construi potuisset. De his omnibus uestra consideret bonitas, quid Deo placeat, uestroque nomini honorabile fiat, et bonitati amabile.

Sed multo maior et plus necessaria populo Christiano causa occurrit, preces prostrato effundere corpore ante pedes pietatis uestre. Primo, ne irascaris fidelissime caritati mee, qua me maxime debitorem  benignitati uestre uerissime agnosco. Secundo etiam loco, et hoc intimo cordis affectu deposco, ut sanctissima sapientie uestre consideratio prouideat, quid Deo placeat, uel quid populo proficiat Christiano [c 1Kb] de expeditione hostili in Beneuentana terra, ne maius sibi eueniat damnum de fidelibus tuis. Optime 156 nosti quomodo diuina pro te pugnabat prouidentia. Patrem, fratremque huius [d 1Kb] impiissimi hominis in breui tulit articulo. Sic etiam, sic faciet, credimus, si illius sancta uoluntas disponit, ut et iste pereat, sine aliquo fidelium damno tuorum eueniat. Talia possunt fere melius ex consilio, quam aperta expugnatione, per tempus finem habere. Quo plus humiliat se homo sub manu omnipotentis Dei, eo citius uindicat iniurias seruorum, qui ait: Mihi  uindictam, ego retribuam . Id est, mihi seruate uindictam, et ego pugnabo pro uobis. Nam Dauid, de quo ipse Dominus tam sublime protulit testimonium; Inueni Dauid filium Iesse uirum secundum cor meum . Ipse igitur Semei sibi maledicentem prohibuit occidi, optans sibi pro patientia humilitatis sue a Deo dari benedictionem.

Hec etiam acutissime sapientie inuestigatio disponat, secundum rationis uiuacitatem et secundum salutem fidelium tuorum considerans quomodo animus illorum sine presentia beatitudinis tue longum sufferat laborem. Deum inuoco testem cordis mei, hec plena fide, et perfecto prosperitatis uestre in omnibus desiderio scripsisse, obsecrans supplici deuotione, hec eadem patienter uestram legere beatitudinem,  nec aliquid iracundie in meam habere presumptionem, talia uestre ingerentis sapientie. Licet caritas mea stulta uideri ualeat, tamen nunquam infidelis, nec in minimo nec in maximo inueniri poterit. Fiducia enim probatissime humilitatis uestre hec scribere presumpsit.

Forte quislibet dicit: quid ille homo alienis se ingerit rebus? Non agnoscit nichil mihi alienum uestre prosperitatis esse debere, quam super salutem corporis mei uel uite mee longeuitatem diligere me testor. Tu prosperitas regni, tu salus populi, tu decus Ecclesie, tu omnium protectio fidelium Christi; nobis igitur sub umbra potentie, et sub tegmine pietatis tue, diuina concessit gratia religiosam ducere uitam, atque secura quiete Deo Christo deseruire.  Ideo sollicita mente et pia intentione, pro tua prosperitate et salute curam habere et intercedere iustum et necessarium habemus, domine desiderantissime atque omni honore dignissime Dauid rex



157 [e 1Kb] EPISTOLA CXXXIu. AD DOMNUM REGEM.  Gratias agit pro benefactis; et ut ob corporis infirmitatem apud S. Martinum sibi requiescere liceat, supplicat.

Domino piissimo Dauid regi, Albinus perpetue beatitudinis salutem.

Summa Deus Trinitas uestre bonitati, omnium  dilectissime Dauid, eterna restituat beatitudine,  quidquid pietatis uel benignitatis in me famulum uestrum, sicut prima cognitione aduentus mei ad uos misericorditer promisistis; ita omnia fideliter implestis, et ad cumulum plenissime ueritatis que semper uestri pectoris insidet thesauro, centuplum addidistis; ut cunctorum luce clarius oculis patescit, auribusque per longinquas terrarum resonat multorum. Quid enim addi potuit felicitati peregrinationis mee, uel uestre bonitatis iudicio, super me minus digno his omnibus donorum largitionibus? uel quales gratiarum actiones uestre misericordie condignas persoluere possum, nisi perpetua pie orationis sedulitate misericordissimi Dei omnipotentis clementiam deprecari, quatenus eterna remuneratione in celesti beatitudine omnia multipliciter reddat in  meam uestre largissime bonitatis benefacta paruitatem? Quod ut meam liceat apud sanctum Martinum quotidie instantiam agere, supplex suppliciter, humilis humiliter, deuotus deuote obsecro, quia ualde infirmatus corpore nil aliud itineris uel laboris perficere ualeo. Omnis igitur corporis mei, ut uere fateor, dignitas et fortitudo recessit, abiit, et quotidie fugiet; nec in hoc, ut reuereor, seculo reuertetur.

Speraui atque optaui me transactis diebus uestre adhuc uel semel beatitudinis faciem uidere. Sed ingrauescente infirmi corporis flebilitate, omnimodis hoc idem fieri non posse probatum habeo. Quapropter deprecor uestre inuicte bonitatis misericordiam, ut nullatenus mens sancta, uoluntas benigna  que in uobis est, mee irascatur infirmitati, sed pia compassione fessum concedat requiescere, orationibusque pro uobis instare, et preuenire faciem eterni iudicis in confessione et lacrymis. Ut si quoquo modo, Deo Iesu miserante, metuendas antiqui hostis accusationes euadere ualeam, et aliquem sanctorum habere adiutorem merear, mecum stantem, pro meaque intercedentem fragilitate, ne tradar in manus inimicorum meorum .

O quam timendus est omni homini dies ille, et quam necessarium est unicuique preparare se in occursum Domini Dei sui! hortante nos ipsa luce, que illuminat omnem hominem, atque clamante: Ambulate, dum lucem habetis, ne uos tenebre comprehendant . Sed et quomodo in ea luce ambulare  debeamus, alio ostendit loco, dicens: Sic luceat  lux uestra coram hominibus, ut uideant opera uestra bona, et glorificent Patrem uestrum qui in celis est .

Dauid in eternum tecum sit gratia Christi,
   Ut uigeas, ualeas, uictor in orbe potens.
Post hec et teneas celestia regna beatus,
   Cum sanctis pariter semper in arce poli.
Multiplici Christus reddat tibi munera mitis,
   In me quot bonitas contulit ecce tua.
Gramina quot tellus habeat, uel littus arenas;
   Tot miserante Deo, Dauid, habeto uale.
Inclytus eternis Dauid feliciter annis,
   In Christo meritis uiuat ubique sacris.



[a 1Kb] EPISTOLA CXXXu. [b 1Kb] AD NATHANAELEM.  Excitat ad pietatem; commendat illi curam in instruendis uirginibus Lucia et Columba. Committit illi epistolam cum sacre Scripture munere porrigendam regi Carolo.


Albinus Nathaneli salutem.

Cognoscat te in benedictione, qui agnitus est a te beato predicante Philippo, qui te sub ficu ueteris delicti uocauit ad uirum de Nazareth; qui te sine dolo Isrelitam esse concedat, ut dignus efficiaris non solum uerbis dicere, sed et opere implere: Rabbi, tu es Filius Dei, tu es Rex Isrel . Hunc sequere, donec uideas eum cum beato Petro et filiis Zebedei stantem in littore et clamantem:  Mittite rete in dexteram nauigii et inuenietis ; uti post hanc piscationem ad conuiuium uocatus dicatur tibi inter ceteros sancte piscationis socios: ueni et prande . Quid hoc conuiuio dulcius? Quid hac presentia beatius? Ubi sempiternum nullo fine clauditur gaudium, ad quod tantummodo magni pisces seligentur, qui non scisso rete apostolica capti sunt predicatione. Crescente numero ab uno usque ad decem et septem, propter decalogum et septem sancti spiritus dona: de cuius numeri mira diuisione et significatione olim me scripsisse memoro, dominoque meo Dauid dixisse, calido caritatis corde, [c 1Kb] in feruente naturalis aque [Ms., atque] balneo, ubi te, alumne, presentem esse non ignoro.

 Saluta [d 1Kb] Luciam sororem nostram et filiam Columbam:  deprecare eas memores esse senectutis mee in sacris orationibus, et salutis sue in bonis operibus; nec illis tue decorem sapientie abscondas, sed irriga florentes bone uoluntatis in eis areolas. Quid pulchrius sapientie floribus, qui nunquam marcescunt? Quid scientie diuitiis locupletius, que nunquam exhauriuntur? Ad has exhortare eas; uiuant in meditatione legis Dei die ac nocte, ut eum inueniant quem scripsit Moyses in lege et prophete. Teneant eum, nec dimittant, donec introducantur in cellaria regalis glorie, ut ordinata caritate floribus eterne beatitudinis fulciantur, mittente Sponso de thalamo suo presentis prosperitatis leuam sub capite earum, et dextera eterne beatitudinis amplexetur eas.

[a 1Kb] Epistolam uero paruitatis mee, cum sanctissimo  diuine Scripture munere, die Natalis Domini, et uerbis salutationis pacificis redde domino meo Dauid cui tantas grates et laudes agimus pro omnibus bonis que mihi meisque filiis faciebat, quantas habet liber ille syllabas; et tantas a Deo dari benedictiones illi optamus, quante in eo littere leguntur scripte.

uiue Deo felix, fili! florentibus annis,
   Ut te conseruet iehsu ubique tuus.
Quo sine nil prodest cuiquam uaga gloria secli;
   Nate memor Patris semper amate uale.



[b 1Kb] EPISTOLA CXXXuI. AD EUMDEM. Ad conuersationem honestam et religiosam animat; et uitari suadet columbas coronatas uolitantes per cameras palatii.


Dulcissimo filio meo Nathanaheli Albinus Pater salutem.

Obsecro te, fili mi carissime, ut uita tua fiat et conuersatio honesta, et religiosa, atque sine omni reprehensione, in quantum fieri possit, coram Deo et coram hominibus, ut intelligatur quanta eruditione edoctus fuisti. Sanctitas tua et uenerabilis religio laus est mihi apud homines et merces apud Deum. Non ueniant coronate columbe ad fenestras tuas, que uolant per cameras palatii: Nec equi indomiti irrumpant ostia camere: nec tibi sit ursorum saltantium ora [Forte, hora], sed clericorum psallentium; sint uerba in ueritate modesta, et uox temperata, et  silentia considerata; et cui dicas, diligenter examinatum. Nec te alienis immisce dissensionibus, nec te pretereat horarum psalmodia sanctarum; nec missarum maxima uirtus in corpore Christi, nec caritas desit.

Legatur ante te lectio sancta, per quam fieri possint ad conuiuas uerba predicationis. Sit tuum uelle et nolle ad mentis arcem constitutum, ne penitere cogaris de quolibet facto. Esto pauperum pater, ut de pane tuo manducent, quia in paupere Christus reficitur. Quam felix mensa, in qua est conuiua Christus. Esto irreprehensibilis et morum dignitate, magnificus in sanctitate, laudabilis in ratione dati et accepti, iucundus in uerbis, gaudens in aspectu, letus ad miseros, largus ad pauperes, omnibus omnia  [Ms. odorante, nullo sensu] factus, ut ex omnibus, Christi gratia consequente, mercedem habere merearis.



[c 1Kb] EPISTOLA CXXXuII. AD CHRODGARIUM COMITEM.  Infantulum et fratrem erudiendos se suscipere significat. Hortatur ad fidele seruitium, et consilia regi prestanda. Cauere sibi, ad uastandam urbem Beneuentanam abituro, suadet a noxio Italie ere.

uiro laudabili [d 1Kb] Chrodgario comiti Albinus diaconus salutem.

Litterarum legatio non est spernenda, ubi lingue officium ob amicitiam coniungendam longinquitas terrarum abstulit. Unde ego tibi, uenerande amice, hos apices mee deuotionis dirigere curaui, obsecrans  ut fideli caritate orationes meas inter spiritales amicos tuos, quocunque perrexeris, commendare studeas.

Bonum infantulum nobis ad erudiendum direxistis, etiam cum fratre ualde laudabili, cuius mores nobis optime conueniunt, in omni religione et sanctitate; et necessarium est infantulo, quem uelim, ut citius remittas ad nos.

Nec tibi, deprecor, onerosum esse litterarum admonitio  mearum, quoniam opto te in Dei uoluntate proficere, et salutem operari anime tue in eleemosynis ad pauperes, et iustitia ad omnes, et misericordia ad miseros et consiliis bonis, que domno imperatori et regno Francorum proficiant ad salutem et prosperitatem.

Audiui, uos ituros esse [e 2Kb] ad uastandam Beneuentanam  patriam. Scis optime quale periculum ibi imminet tibi, a 1Kb] propter pestilentem illius terre erem. Ideo nichil dimittas inconsideratum rerum tuarum; maxime ne ulla retro super te clamet iniustitia, uel cuiuslibet culpe negligentia. Utere sapientia tua ad salutem tibi sempiternam, quia illa tantummodo uera est scientia, que perpetuam hominibus prestat beatitudinem. Opto te feliciter uiuere in hec tempora atque in futura, uenerande amice!



[b 1Kb] EPISTOLA CXXXuIII. AD SOROREM ET FILIAM.  Significat quantum estimet illarum amicitiam. De felici nuntio Roma accepto certiores reddit. Mittit quosdam tractatus uen. Bede describendos. De propria sua ualetudine illas instruit.


Charissime in Christo [c 1Kb] sorori et filie gratissime, Pater perpetue beatitudinis salutem.

Quantum inter nos rerum euentus probare potuit, semper ab initio cognitionis nostre optime nostris partibus uestram bonitatem fidelem inuenimus. Proinde gratias et laudes Deo omnipotenti perpetuas agere equum habemus, qui nobis, quamuis indignis, tam clare dignitatis et tam probate fidei concessit amicitiam, et, quod raro inter consanguineas personas inueniri poterit, in peregrinis nominibus reperire perdonauit; quamuis, quantum ad Christiane fidei societatem nullus dici debeat peregrinus, quantum uero ad seculi exsilium omnes peregrini sumus,  dicente Psalmista: Heu mihi, quia peregrinatio mea prolongata est . Exsilium est habitatio huius uite, quoniam cogit nos ad Patriam properare, de qua dicitur: Beati qui habitant in domo tua, Domine, in seculum seculi laudabunt te . Felix est qui de labore ad requiem perueniet, in qua sine omni perturbatione animi uel corporis uiuet in eternum.

Placido animo uestre pietatis suscepimus eulogias, deuoto deprecantes animo Dei clementiam, longeua prosperitate uos feliciter in hoc seculo uiuere, et ad eternam beatitudinem post huius labores uite peruenire.

Candidus noster de Roma reuersus est, omnia prospera inde referens de domino meo Dauid et omnibus  fidelibus suis; filiolos nostros [d 1Kb] remansisse  cum Pippino dixit; apostolicum suos superare aduersarios referebat, et in magna esse gratia cum domino imperatore.

Tractatus quos rogastis direximus, deprecantes ut quantocius scribantur et remittantur, quia nobis ualde necessarii sunt propter legentium utilitatem, quos dominus Beda [Ms., Beda] magister noster sermone simplici sub sensu subtili composuit. Ideo eius opuscula uobis dirigere curauimus, quia eius maxime dicta uos desiderare intelleximus

De mea uero sanitate scito quod partim febris recessit, partim remansit. Ad castigandum permanet; sed minus meritis meis pepercit mihi pietas diuina et intercessiones sanctorum suorum. Sed adhuc restat maximus timor de iudicio Dei, quem nullus  effugere ualet. Tantum castiget nos pia miseratione perpetui Patris bonitas, et non tradat nos in manus inimicorum nostrorum: Cui sepius dicam: Erue a framea animam meam et de manu canis unicam meam . Item: O Domine, libera animam meam, misericors et miserator Dominus , ut fieri possit quod dicitur: Benedic, anima mea, Dominum . Atque iterum: Lauda, anima mea, Dominum . Sit nomen Domini benedictum ex hoc nunc et usque in seculum . Perpetua benedictione diuina uos gratia coronare dignetur, dilectissime in Domino domine!



[e 1Kb] EPISTOLA CXXXIX. AD SOROREM ET FILIAM.  Charitatem et lectionem sancte Scripture cum oratione commendat.


Dilectissimis in Christo personis sorori et filie sempiternam superne beatitudinis salutem.

Quid est quod uestra tanto tempore tacuit caritas? Nunquid uerba defecerunt salutationis, seu cause non superuenerunt quarum notionem charta nec deferret ad aures nostras? Nunquid longinquitas terrarum caritatis dulcedinem separare debet, cuius flammam nec profunditas fluminum, nec pelagi immensitas, iuxta Cantici sermonem, obrui poterat , in qua sola qui offenderit, factus est omnium reus . Hec est que super bonos  et malos splendescere debet, ut sit homo terrenus in  ea perfectus, sicut Pater qui in celis est, perfectus est .

Ergo Filius caritatis, filius est Dei, quia Deus caritas est , cuius lux corda uestra sufficienter irradiet; cuius dulcedo pectora uestra abundanter reficiat. Hec est summa omnium bonorum; hec est optima pars, que nunquam auferetur, sed magis atque magis in pectore habentis ardescit; de qua duo dixerunt discipuli, cognita Domini facie in fractione panis: Nonne cor nostrum ardens erat in nobis, dum loqueretur in uia, et aperiret nobis Scrituras?  uos eam in Scripturis querite sanctis, intentissime scrutantes eas, ut cognoscatis Dominum uobis loquentem in eis.

Quid dulcius est quam Dei omnipotentis frui confabulatione?  quia qui legit sacratissimos sermones Domini, per sanctos suos nobis traditos, Deum loquentem audiet; et qui orat, Deo loquitur. He sacratissime uicissitudines diem et noctem ducant in iubilationem; nec secularis occupatio spiritalem subruat iucunditatem; quia uanitas uanitatum est, huius seculi delicie et falsi amores; quia omnes huius uite iucunditates uelut umbra transeunt, et uelut spuma super aquam facile dissipantur. Ideo, dilectissime et nobilissime uirgines, animas uestras in omni sanctitate et religione lectionisque studio exercete, ut Spiritus sanctus de celo uestre deuotionis corda sepius uisitare dignetur, qui pectora inhabitare dignoscitur caritate plena, et in sancta sapientia sollicita mente sudantes.

 Hec interim sancte dilectionis calamo prelibare curaui. Ceterum si paterne uoluntatis effectum scire curam habetis, scitote quotidie infirmitates crescere, et uariis corpus debilitare doloribus, et Dominum pulsantem ianuas, si uigilantem inueniat famulum suum; uigiliasque uestris adiutus intercessionibus custodire sanctas, ne me in seculi occupationibus dormientem inueniat, qui apostolis suis precepit dicens: uigilate et orate, ne intretis in tentationem; spiritus quidem promptus est, caro [Ms., cor] autem infirma . uestram sanctitatem in omnibus bonis florere, et ad perpetuam Deus iehsu proficere faciat felicitatem, soror in Christo carissima!



[a 1Kb] EPISTOLA CXL. AD SOROREM ET FILIAM. Suadet in prosperis et aduersis seruare equanimitatem exemplo sanctorum, quorum uitas uult eas legere ex Dialogis sancti Gregorii pape.


In Christo karissimis personis sorori et filie pietas paterna salutem.

Gratias agimus diuine clementie de uestra prosperitate et salute, et de omnibus bonis, que illius ineffabilis misericordia uobis condonauit; etiam et illius continua uoluntate laudamus pietatem, qui nobis licet indignis tam fidele solatium, et tam dulcem caritatem in uestra dilectione contulit: unde et necessarium est omnibus in Christo pie uiuentibus illius supereminentem laudare gratiam, qua humano  generi misertus est; et quidquid boni egerimus ad illius semper referre benignitatem, sine qua, ipsa ueritate attestante, nichil efficere ualemus: in qua bonitate uestra semper unanimitas leta remaneat; nec aduersitatibus seculi, uel infidelitatibus mundi amatorum frangi debet, nec tristitiam habere, licet nobis multa eueniant aduersa. Sic est huius presentis uite uarietas, ut prospera semper misceantur aduersis, sicut dies nocte mutatur; sicut sanitas corporis morbis superuenientibus afficitur; sicut flos iuuentutis senectute superueniente marcescit; sicut estatis tranquillitas hibernalibus atteritur tempestatibus. At nichil horum religiosam mentem fatigare debet, sed semper stabili tenore erecta spe ad Deum firma soliditate immobilis permanere. Unde et testificatione  ipsius ueritatis Ioannes Baptista laudatur, quod non esset arundo uento agitata , id est, nec aduersitatibus seculi, nec reprehensione inuidiosa; uel etiam adulatione subdola, uel prosperitate arridente a stabilitatis rectitudine mentem declinare uoluit [Ms., ualuit]; sed semper equali mentis soliditate que aduersa pertulit, uel leta temperauit; cuius exemplo uestre firmetur in Deo, dilectissime persone, exercitatio mentis. Proficiunt enim sepe tentationes, ut probata patientia in mercedem eterne retributionis crescat.

Sicut aurum igne probatur, ita tribulationibus mens Christiana examinatur, dicente Scriptura: Fili, accedens ad seruitutem Dei, prepara animum tuum ad tentationem , non ad securitatem. Roborate  uosmetipsas exemplis sanctorum, legentes per uices illorum uite dulcissima exempla, et sanctorum uerborum hortamenta necessaria; sit illorum uita uobis in speculum. Nam fesse mentis acumen leuioris lectionis interpositio sepe reficit. Ideo difficilior in apostolica auctoritate sensus uos procul dubio sepius fatigare habet; sed tenete nunc in manus uel uitas Patrum, uel miracula sanctorum, quorum in dialogis beati Gregorii, doctoris nostri, multa inueniuntur lucidissima exarata eloquentia, et sententiis sancte Scripture semper confirmata. Hec et inter uos conferre, et in conuiuiis aliis edere iam sic consuetudinem incipietis habere, ualde uobis esse iucunda arbitrantium. Sicut diuersitate ciborum fastidium manducanti tollitur, ita uarietate lectionis mens reficitur  legentis: quorum omnium uestra caritas considerata prouidentia uideat, quid cui tempori uel qua persona conueniat, ut plurimi uestris optimis admonitionibus ad salutem animarum suarum proficiant.

Hec scripsi paterna admonitione, ut dilectio uestra in hanc chartam meam sepius habeat presentiam, sicut caritas uestra nostre menti firmiter infixa manebit. uidete quam planum est intelligere in caritate mutua, quod in Euangelio ipse Dominus dixit: Ubi sunt duo uel tres congregati in nomine meo, ibi sum in medio eorum . Non tantum hoc de presentia corporali dictum putemus, sed  magis de presentia sancte caritatis, que diffusa est per Spiritum sanctum in cordibus nostris . Habentes thesaurum uere dilectionis in pectoribus nostris, inde unusquisque alium adiuuet secundum mensuram donationis Christi, siue in solatio secularis necessitatis, siue in communione spiritalis doctrine: Et ubi hec fiant, ibi certissimum est Christum esse in medio, qui de corde religioso in cor alterius caritatis suauitatem diffundit, ut sit una concordia omnium Deum diligentium, et una pietas inuicem se adiuuantium.

Hec uos assidua considerantes dulcedine, nostrique memores, Christo miserante, semper de die in diem in caritate crescite, in fide confirmamini et in spe diuine bonitatis indeficientes eterna prosperitate  ualete, carissima et iucundissima dilectionis sancte nomina!



[a 1Kb] EPISTOLA CXLI. AD AQUILAM SEU ARNONEM.  Meminit cum gaudio de prosperitate et exaltatione regis. Cupit instrui de causa domni Apostolici, de Beneuentana controuersia, et de actis in conuentu episcoporum. Refert statum sue ualetudinis.

uenerando Patri, et in membris Christi excellentissimo Aquile archispeculatori Albinus deuotus in caritate frater indeficiens [Forte, indeficientis] glorie salutem.

Gaudens gaudebo de fide et caritate beatitudinis uestre; de prosperitate, salute et exaltatione pii  principis triumphatoris magni, et [b 1Kb] gloriosi imperatoris, et nobilissime prolis illius, fideliumque omnium eius incolumitate: nisi duo defuerunt in litteris uestris de domno apostolico patre nostro, qualiter longa certatio pastoris et populi terminata esset; et de Beneuentana controuersia. Quoniam sollicitus sum ualde de filiis meis, quorum mihi uitam, et salutem, et benefacta pernecessaria esse tu ipse optime nosti. Et miror cur sapientia et consilio [c 1Kb] conuentus multorum ob regni istius integritatem quoquo modo causa disceptationis impie non finiretur: simul etiam sollicitus sum audire quid in tanto tamque preclaro conuentu de statu sancte Ecclesie ordinaretur, et de catholice fidei firmitate; nec tam diutino tempore aduenientium conuersatio sine magno quolibet profectu  Christiani populi fieri debuit. Tua uero sanctitas, pastor dignissime, gregem Christi, tue sollicitudini commendatum, omni cura per pascua perpetue uite ducat, quatenus multiplici gaudeas remuneratione  cum grege tibi subiecto in eterne beatitudinis regno.

De mea uero prosperitate gaudeat paternitas tua, quoniam Dominus Deus, qui mortificat et uiuificat, uulnerat et medetur , castigauit me per Pascha multa febrium flagellatione, et pene ad desperationem uite deduxit. Sed misertus est mihi ob preces seruorum suorum; sed remanet quotidianus labor eiusdem castigationis, non tamen usque ad periculum uite, sed usque ad emundationem, ut opto, delictorum meorum. Te uero quotidie mea mens Dei omnipotentis clementie commendare studet, optans ut proficias in omni bono in conspectu Dei. Corpore uero propemodum emortuo uiuida caritatis uirtus uiuit in pectore, amans te, frater mi Aquila,  ut Patrem, quoniam fidelem te semper probaui; et quod rari habent, in prosperis et aduersis equaliter eiusdem animi esse in amicos; nec de hoc tui cordis thesauro cuilibet dubitare fas esse fateor, quia caritas Dei diffusa est in corde tuo, simul etiam et proximi, per Spiritum sanctum, qui datus est nobis, ut diligamus inuicem, sicut et Christus dilexit nos .

Desidero multum uestre dilectionis faciem uidere, et consolationis tue solatio foueri. Tempus est eternis prouidere diebus, que sola pene sapientia recte dici poterit. Secularium rerum prouidentia pauco proderit tempore; perpetue uero prosperitatis prouidentia nullo fine claudetur; que fraterna collocutione multum proficere nemini dubium esse debet, dicente  ipsa ueritate: Ubi sunt duo uel tres congregati in nomine meo, ibi sum in medio eorum . Quid deerit boni consilii, ubi tantus mediator interesse dignoscitur? Incolumem beatitudinem tuam, et plurimis prodesse in consiliis et exemplis, multo tempore diuina custodire dignetur gratia, domine pater, fili, frater et amice!



[d 1Kb] EPISTOLA CXLII. AD FRATRES FULDENSES.  Hortatur ad religiosas uirtutes. Mittit pallium storacium pro corpore sancti Bonifacii, et chartulam missalem.

Sanctissimis, nobisque cum omni caritate colendis [e 1Kb] fratribus sancti Bonifacii Patris et protectoris  nostri, humilis leuita Alcuinus, eterne beatitudinis in Christo salutem.

Memor dulcissime dilectionis uestre, qua me benignissime cum omni gaudio olim [f 1Kb] suscepistis: et  quantum tunc letatus sum in presentia uestra, tantum nunc torquetur animus in absentia, querens uidere quos amat, et habere presentes quos diligit. Sed quia hoc carnalibus non est concessum oculis, fiat spiritali presentia perpetua dilectio; quia caritas que deseri potest, nunquam uera fuit. Quapropter tendamus ad illam, que nunquam finem habitura est, in qua beata eternitas est, et eterna beatitudo: ut ad hanc peruenire mereamini, nullus labor uos terreat; nulle seculi huius blanditie retrahant, sed semper illius amor ardeat in cordibus uestris, qui tertius in uia comes apparuit duobus discipulis; qui sublatus ab eorum oculis carnalibus dixerunt: Num cor nostrum ardens erat, dum loqueretur in uia et aperiret nobis Scripturas ? In litteris  sanctorum Patrum queramus illum quem illi necdum docti in Scripturis intellexerunt. Modo aperta sunt omnia; modo ipse aperuit sensum, de quo dictum est: Tunc aperuit illis sensum, ut intelligerent Scripturas . Nunc euangelica ueritas toto resplendet in orbe; nunc prophetarum enigmata sole lucidius fulgent in ecclesiis Christi. Hanc lucem ueritatis tota anima sectemini, et Christum intelligite, in illa Christum amate, Christum sequamini, quatenus eius uestigiis sacratissimis inherentes uitam eternam in eius sanctissima presentia habere mereamini; memores apostolici mandati dicentis: Fratres, stabiles estote et immobiles in opere Domini semper, scientes quod labor uester non est inanis in Domino . Stabiles estote in loco uestro, et in  deuotione propositi uestri. Nolite derelinquere sanctissimum Patrem uestrum; state circa sepulcrum eius, quatenus ille preces uestras offerat omnipotenti Deo. Nolite concupiscere seculares uanitates, sed celestes amate beatitudines; et nolite, sicut Doctor gentium ait, conformari huic seculo, sed reformamini in nouitate sensus uestri . Turpe est enim monacho militiam spiritalem amittere, et secularibus se implicare negotiis.

Non sint murmurationes inter uos, non odia, non inuidie, non detractiones; et nolite iudicare alterutrum; sed in humilitate et concordia omnes uestre fiant actiones: Obedientes prepositis uestris, non ad oculum tantum, sed ex corde, quasi coram Deo . Obedientia uestra, caritas uestra, humilitas  uestra note sint omnibus, ut plurimi uestris bonis exemplis erudiantur, et proficiant in salute animarum suarum. Si uero uenerandus Pater [a 2Kb] Bonulfus, dilectissimus meus amicus, non ualeat pro infirmitate sua implere regularis uite duritiam, uos illum iudicare nolite, sed ex corde obedite illi, et amate ut Patrem, quia ipse rationem redditurus erit de animabus uestris. Ille pro uobis laborat uagando et currendo, ut quiete uiuere [ualeatis] et regularem uitam uestram custodiatis, et corpori uestro necessaria habeatis. uos uero facite sicut filii karissimi; Deum timete, Deum diligite, et curam sanctissimi Patris uestri habete in orationibus uestris, quatenus longeua prosperitate uobiscum uiuat feliciter, et uobiscum uosque cum illo uitam habere mereamini  sempiternam.

Adolescentulos uestros admonete, instruite, docete in omni disciplina sancta et doctrina catholica, ut digni habeantur in loco uestro stare, et orationum . . . uobis dirigere, ubicunque maneatis. Admonete corde [de] castitate corporis, de confessione peccatorum suorum, de lectionis studio et labore manuum sine murmuratione, et de omnibus rebus que tali etate necessaria uideantur; et illi subditi fiant senioribus et magistris suis, humilitate bona, in religione piissima. Et uos seniores qui estis, bona eis prebete exempla, ut non solum uerbis, sed uite religione uestre erudiantur. Non sint luxuriosi, non ebrietati seruientes, non contemptuosi, non inanes sequentes  ludos, sed discant officiales esse boni in domo Dei, ut benedictionem et gratiam, per intercessionem sancti Bonifacii Patris sui, a Deo Christo recipere mereantur, meque deprecor ut perpetua memoria habeatis uobiscum in sanctis orationibus uestris; tempus enim appropinquat, quod nullus effugere ualet: preparet se unusquisque, ut uestitus bonis moribus, non nudus appareat in conspectu Domini Dei sui.

Direxi unum [b 1Kb] pallium storacium ad corpus sancti Bonifacii Patris nostri, de cuius sancta intercessione pro peccatis meis magnam habeo fiduciam; quatenus ego peccator uel ueniam habere merear ea die, qua uestra sanctitas coronam recipiet beatitudinis eterne.

 Misi [a 1Kb] chartulam Missalem uobis, o sanctissimi presbyteri, ut habeatis singulis diebus, quibus preces Deo dirigere cuilibet placeat; quando in honorem sancte Trinitatis; quando de amore sapientie; quando de penitentie lacrymis; quando de caritate perfecta, uel quando ad suffragia angelica postulanda, uel omnium sanctorum cuilibet postulare placet; uel etiam si quis pro peccatis suis; uel pro quolibet amico uiuente; et etiam pro amicis plurimis; uel etiam fratribus de hoc seculo recedentibus facere uelit orationes; uel quando specialiter beate Marie genitricis Dei uirginis perpetue deprecari uelit intercessiones; uel etiam sanctissimi Patris uestri Bonifacii cantare quis uelit, et presentiam illius piissimam aduocare precibus. Hec omnia  caritatis intuitu uobis dirigere curauimus, deprecantes humilitatem uestram, benigne suscipere, quod plenissima caritate uobis dirigimus. Faciat quislibet de eis, quodcunque placeat, et ne me reprehendat in caritatis officio. Unusquisque enim in suo sensu abundet, et semper faciat Deo placita, et omnibus sanctis, quatenus cum illis perpetua uisione Domini nostri Iesu Christi frui digni inueniantur.

Mei memorem sanctam beatitudinem uestram Dominus Deus in omni postulatione sancta exaudiat, et presentem felicitatem, futuramque beatitudinem uobis condonare dignetur, dilectissimi fratres. Deprecor ut nobis per litteras beatitudinis uestre notum faciatis, si he ad uos peruenerint littere, et  quid exinde uestre placeat prudentie. Quod meum est feci, caritatis implens officium in amore et honore Domini nostri Iesu Christi.



158 [b 1Kb] EPISTOLA CXLIII. AD ARNONEM.  Illum, ut ad S. Martinum ueniat, inuitat: ad celestia aspirat, et pro se orari cupit.

Optimo presuli Aquile Albinus salutem.

Occurrat chartula, caritatis calamo conscripta, uestre reuerentie, frater desiderantissime, tuis susurrans auribus, ut uenias, si fieri possit, ad limina beati [Martini] Patris nostri, protectorisque uestri, ut tuus tecum familiari collatione [Albinus] sodalis  agere extrema salutationis uerba ualeat: quia festinat hora diuisionis inter fratres, separationis inter amicos. Eunti homini in domum eternitatis sue, et circumeuntibus circa eum in platea plangentibus ; tunc uera probabitur amicitia, dum falsa cessabit adulatio. Multi promittunt societatem, sed pauci custodiunt. Nec mirum; quia multi sunt uocati, pauci uero electi . Sed quid ad hec? Iungat se homo Deo, et habebit cuncta que necessaria sunt. Querite primum regnum Dei et iustitiam eius, et omnia adiicientur uobis . Dolores et tribulationes huius uite nos quotidie admonent Deo iungi, terrena fugere, celestia amare. Sed heu, proh dolor! his optamus miseriis diu interesse, et minus perpetuam querimus requiem; nostris inhiamus cupiditatibus, minus Dei preceptis inherentes, qui paterna pietate nos castigat, ut animo hec temporalia fugiamus, et ad eterna festinemus, ubi uera est beatitudo. Ut ad hanc peruenire merear,  Deo miserante, tua me sanctitas orationum suffragiis adiuuet. Periculum meum noui, peccata mea agnosco. Ideo supplex seruorum Christi deposco intercessiones, ut mei misereantur. Spes et consolatio mea omnium Redemptor Deus Christus, cui laus et gratiarum actio pro omnibus bonis, que mihi gratuita pietate concessit in hoc seculo.

uiue Deo felix, mundo nam uiuere mors est;
   uera quidem est homini uiuere uita Deo.



[c 1Kb] EPISTOLA CXLIu. AD ARNONEM.  Arnonem ad S. Martinum uidere, et cum illo de uite sue rationibus consilia inire desiderat, antequam ex hac uita decedere cogatur.

 Domino merito amabili Aquile pio presuli et pacifico, Albinus salutem.

Perpetua caritas occasionem semper inueniet salutationis ad amicum, ut gaudeat in lectione litterarum animus fidelis, cui non est datum letari in presentia oculorum. Sed melior est fidelis animi aspectus in caritate, omni intuitu pupillarum. Ideo animo spiritaliter Deus inspiciendus est, non oculis carnalibus, quos communes habemus cum uermiculis: cuius uisio omnis est beatitudo, que sanctis promittitur in sempiterna gloria, a qua tolluntur impii, ne uideant gloriam Dei. Ad hanc perpetue beatitudinis uisionem nos inuicem exhortemur, quia frater a fratre adiutus, ciuitas est firma . [Tamen si hec uera, que dixi de animi uisione,  ualde uera uideri debeant] quoddam mihi dispendium esse in absentia faciei uestre uideo, [non propter nigros in capite capillos, sed propter oculos dulcissimos, et amabilem caritatis loquelam, quam inter  nos fideliter habere consueuimus. Ego siquidem [a 1Kb] uocatus ad palatium, propter infirmitatem corpusculi mei uenire nequeo, te 159 spectans, uita comite, in domo Dei et sancti Martini]. Si quo modo [Cod. Mab., Si aliquando] desiderium hoc mihi amabile, Deo miserante, euenire ualeat ad inuicem contemplari, antequam rumpatur uitta aurea, et conteratur rota super fontem , et eat homo exterior in domum eternitatis sue plangentibus circa eum amicis; et spiritus reuertatur ad iudicium illius, qui dedit eum . Huius uero iudicii terrore totus contremisco, secularisque negotii deposito onere Deo soli seruire, licet pigro corde et imposito gradu, eligam, ne me minus paratum dies illa per omnia inueniat. Sed Deo miserante, uitaque comite  uulnera que huius seculi miseria mihi infeliciter inflixerat, secundum consilia uestre sanctitatis mederi aggrediar: hisque transactis inter nos consiliis  ultimum uale fiat [inter Aquilam et Albinum]. Et ego perpetualiter tuis sanctissimis corroboratus consiliis atque orationibus, spectans spectabo [in loco prefinito], quando reuertatur Dominus meus a nuptiis pulsare ianuam , an custodem domus uigilantem inueniat; huiusque timende hore momento peracto, utinam tuam beatitudinem propter necessarias pro peccatis meis intercessiones superstitem relinquam. Quia fides in extremis probatur, que pene rara inuenitur in hominibus. Omnes enim ualde ea indigent, sed pauci habere uidentur. [Has te non pigeat sepius legere  litterulas, quas lacrymis dictaui obortis; quatenus in memoria habeas, quid maxime a te meum spectet desiderium; et quod uix inuenitur in quamplurimis, in te certum mihi habere agnoscat anima mea in loco predestinato sibi.] Te uero diuina clementia, Pater desiderantissime, multo tempore in seruitio sancte Ecclesie et multarum profectu animarum proficere faciat, ut cum multiplici laboris tui fructu ad eternam laudabiliter peruenire merearis beatitudinem. Iterum atque iterum dico, et cum lacrymis dico, mei memor esto. Omnipotens Deus te custodiat et in omni bonitate florere concedat, dulcissime et omnium dilectissime presul.



[b 1Kb] EPISTOLA CXLu. AD ARNONEM ARCHIEPISCOPUM.  Epistole ad se misse respondet. Rursus presentia Arnonis frui desiderat, impeditus ipse uenire ad palatium.


Domino merito in membris Christi amantissimo [Aquile archiepiscopo] Albinus matricularius sancti Martini sempiternam salutem.

 Currenti legatione, littere beatitudinis tue uenerunt ad me, suauissime salutationis asserentes uerba, quibus leto perlectis animo nota agnoui, desiderata consideraui, leta [Mab., letus] legebam in omnibus uestri animi sanctissimam de nobis deuotionem uigilare. [Ad quas accito notario propter festinationem portitoris pauca rescribere curaui; maxime quia per Candidum filium nostrum, fidelem famulum uestrum [c 1Kb] duas ante direxi chartulas, unam ad [d 1Kb] Gandolfo-uillam, aliam ad Aquis palatium; quem reor, miserante Deo, te [e 1Kb] reuertentem ibi inuenisse, qui omnia de nobis tibi uiua uoce pandere potuit, quomodo Dei clementia super infirmitatem et senectutem nostram respexit, et nos pacifice a strepitu huius seculi liberauit; ut quieta conuersatione spectarem diem extremum,  qui pene nemini longe est, sed maxime timendus est ei cui prope esse agnoscitur et iam in ianuis stare.] Tua uero sanctitas uigilet super gregem Christi, ne lupinis morsibus aliquis [Mab., aliquid] 160 desit gratie Christi tuis subiectis [F., abiectis] admonitionibus ad te respiciens, quia perditio cuiuslibet anime pastoris est detrimentum. [ [f 1Kb] uocatus fui ad dominum meum Dauid, sed infirmitate tardatus non ueni, seu et uoluntate fui detentus.] Ille felix est qui castigatione Dei catenatus est, et ab huius seculi turbatis liberatus procellis. Nec unquam tantum diuitiis seculi circumfusus letabar, quantum consideratione quieta uite mee gauisus sum. Opto, Deo miserante, ut per tuam efficiatur dilectionem, quod per meam segnitiem fieri non poterit, id est, ut amplexibus  et alloquiis caritatis uestre liceat mihi aliquam horam perfrui. Non est episcopus, cuius magis uelim presentia uti, secundum Dei miserationem, quam uestra. Quod ut fiat, ille efficiat, qui ait: Ubi sunt duo uel tres congregati in nomine meo, ibi sum in medio eorum . Periculum est fragili animo in huius seculi permanere tempestate. Martha ministrabat Christo, sed tamen circa plurima occupata, Domino dicente, legitur esse: Maria uero optimam partem elegit, que non auferetur ab ea in eternum .

[Si placet Deo, ut uenias ad limina S. Martini multum desidero, opto atque deprecor. Sin autem, uel littere uestre ueniant loquentes in aures Albini tui, uti per portitorem illarum longiorem chartule  serim uobis dirigere ualeam.] Mirabar in quadam chartula dilectionis uestre quoddam uerbum, quod ibi legebam in eo; ubi post competentes et animo meo desiderabiles sensus dixisti, quod propter occupationes nil mihi transmittere potuisses munusculi; quasi in auro uel argento caritas nostra consistat -  dum tanta est, ut uere fateor, in animo meo: uel etiam, ut credo, et in tuo: ut in comparatione eius caritatis omnis diuitiarum species uilescat. Illa est uera, de qua modo scripsisti, pericula fluminum non subire, de quibus dicitur: Flumina multa non obruent caritatem . Hec uigeat in cordibus nostris, non uana auri uel argenti species: que non prosunt possidentibus illa, sed magis obsistunt, nisi eis qui illa uti ad salutem anime sue in largitionibus pauperum didicerint et opere perfecerint. Omnipotens Deus sanctitatem tuam ad multorum profectionem salute perpetua, benedictione felici incolumem protegere et custodire dignetur, domine Pater dilectissime et desiderantissime, atque honore in Deo dignissime.



[a 1Kb] EPISTOLA CXLuI. AD ARNONEM ARCHIEPISCOPUM SALISBURGENSEM.  Significat suum erga Arnonem affectum. Ad quesita respondere partim recusat, partim promittit. Regis iustitie amorem laudat: ministrorum auaritiam carpit. Mittit cum muneribus opusculum in Ecclesiasten Salomonis ad describendum.


Reuerendissimo Patri Aquile archiepiscopo humilis matricularius Albinus salutem.

Nono Kal. Iunii hora tertia beatitudinis uestre missus ad nos peruenit, horaque nona eiusdem diei necessario se reuersurum predixit. Quapropter, in tam angusto temporis articulo me constituto, alia dictare non potui, nisi gratias tantummodo agere pro  dulcissima caritatis uestre munificentia, et de sancte fidei probatione, quam semper uestro inesse pectori 161 ueraciter agnouimus. Sed multum mee nocet deuotioni infidelitas accipientium litteras meas uobis dirigendas. Nam memini me anno transacto, [b 1Kb] uobis de Italia reuertentibus, duas dirigere chartulas; similiter modo obuiam uestro aduentu duas transmisi ad palatium; sed nescio que ex illis ad uestram peruenerunt presentiam. [Quia sicut mihi suaue fuit uestre allocutionis collatio, sic mihi iucundum est satis litteraria salutatione sepius uestram appellare auctoritatem; atque in accipiendis uestre dilectionis litteris, multum me gaudere certissime scito, quia non est pontifex in hoc regno, cuius me magis fidei crediderim, aut magis eius salutem optarem  in Domino, uel illius sancta consolatione frui, uel in loquela, uel in litteris desiderarem. Sed miseria huius mundi disiungit charos, et conuenientes separat animos, atque ardentius exinde nos docet ad eam festinare uitam, ubi nunquam charus deerit, nunquam inimicus aderit; cuius uite beatitudinem qui agnoscit, facile huius seculi spernit delicias, que non sunt delicie, sed deceptiones; non dulcedines, sed amaritudines; non uere diuitie, sed false adulationes.  Sed heu, proh dolor! multi sunt amatores huius deceptionis, et pauci cultores uerarum diuitiarum , dicente ipsa ueritate, Multi sunt uocati, pauci uero electi . Sed inter paucos contendamus esse, ut inter electorum numerum mereamur deputari.]

De canonica uita et regulari institutione, quid mea ignauia scribere, uel uestra occupatio implere poterit? uel quid sanctis canonibus addere, uel regulari discretioni mea sufficit imperitia, uel te inde admonere, unde ab infantia eruditus fuisti? uel quid scire ualet de iudicio seculari mea socordia, inter que nunquam fieri uolui? tamen si mea diligentia aliquid inde agnoscere poterit, dum certus sciam quid queras exinde, segnis non ero quid sentiam ostendere.  [c 1Kb] De catholice fidei uero ratione tempore opportuno, diuino inspirante Spiritu, non me abnego aliquid inde considerare secundum catholicorum scripta Patrum, atque ad uestre augmentum sanctitatis transcribere: quod ualde necessarium multis uideo, qui magis secularia querunt quam spiritualia, nescientes quod, secundum Apostoli dictum, impossibile est sine fine Deo placere . [De orationibus uero pro uobis nullatenus mea mens obliuisci potest, sed quadam suaui recordatione in conspectu Dei tue beatitudinis nomen cordi meo infixum teneo, maxime ante sepulcrum confessoris Christi atque intercessoris uestri beati Martini, inter sacrificiaque sanctorum Christi sacerdotum illud scribere feci]. De statu uero infirmitatis mee et uoluntatis, candidus meus  tibi omnia dicere potuit. Quapropter superfluum est aliquid inde scribere, nisi hoc tantum dicere, ut omnis corporis mei dignitas recessit, et secularis delectatio procul aufugit. De bona siquidem uoluntate domni imperatoris ualde certus sum, quod omnia ad rectitudinis normam in regno sibi a Deo dato disponi desiderat: sed tantos non habet iustitie adiutores, quantos etiam subuersores; nec tantos predicatores, quantos predatores; quia plures sunt, qui sua desiderant, quam Dei . Tua uero sanctitas a nemine munera suscipiat pro causis, quia optime nosti in lege dictum, munera excecant corda sapientum, et subuertunt uerba iustorum . Quod malum nimie inter Christianos uiget, quia qui propria spernere iubentur, aliena cum iniquitate rapiunt. Hoc  uero maxime tua bona prouidentia prohibeat omnibus tue uenerande ueritatis legationem spectantibus.

Munera uero dilectionis uestre suauissima cum omni mentis alacritate suscepimus, licet nullius nunc mens mea desideret munuscula propter animi mei requiem; tua tamen mihi sunt semper dulcia, maxime in uestimentis, que meo corpori satis opportuna semper fuerunt. Direximus benedictionis gratia caritati uestre duo capita, propter duo precepta  caritatis; et unum sagellum album subtile, propter perpetue pacis concordiam, que semper una eadem debebit esse inter nos. Direxi quoque ad transcribendum, si placet, nobisque iterum reddendum  162 opusculum in Ecclesiasten Salomonis. Cuius opusculi causam et rationem ex ipso prologo intelligere poteris. Sed deprecor ut citius transcribatur, si dignum ducas, atque mox remittatur nobis, ne pereat pueris nostris laboris nostri deuotio, quia aliud, sicut dixi, non habeo, nisi istud tantummodo. [Omnipotens Deus perpetua te prosperitate custodire dignetur, atque in omnibus sanctarum diuitiis uirtutum florere concedat, domine Pater et desiderantissime frater.]



[a 1Kb] EPISTOLA CXLuII. AD THEODULFUM ARCHIEPISCOPUM.  Laudat illius uirtutes: gratulatur de obtento ab apostolica sede pallio; hortatur ad instantem predicationem. Itineranti fausta precatur.


Pio Patri et prudenti magistro, nobisque cum omni amore amplectendo [b 1Kb] Theodulfo archiepiscopo, humilis leuita Alcuinus salutem.

Solent ex abundanti caritatis fonte uerba fluere dulcedinis, quia quoddam refrigerium est estuantis in amore cordis sermonibus ostendere, quod mente maxime tenetur. Unde ego priuate caritatis instinctu condictum amicitie ius pietatis intuitu renouare cupiens, his litterulis uestre sanctitati fidem meam  in memoriam reuocare uolui, ne thesaurus memorie longa obliuionis rubigine uilescat: maxime quia filius noster Candidus, uester fidelis famulus, plurima bonitatis insignia nobis de uestre beatitudinis nomine narrare solet; uel quam libera uoce in [c 1Kb] conuentu publico ueritatis testimonia pertulisset; uel quam honestis moribus inter maiores minoresque  personas tue beatitudinis foret conuersatio. Etiam quam pia et religiosa sedulitate ecclesiastica coleres officia; uel qualiter impias disceptationes odio haberes; quoniam omnia certissimum est Deo placere; et Sancti Spiritus gratiam tuo pectori abundanter influere demonstrant, et illam tuo corde ardescere flammam, quam ipsa ueritas testatur se mittere in terram, ut arderet , quoniam nullis poterit fluminibus extingui.

Gaudens gaudebo de augmento honoris uestri et [d 2Kb] de sigillo sacerdotalis dignitatis, quod apostolica uobis superaddidit auctoritas; sed sciens scito quod huius honoris claritas predicationis poscit instantiam. Pallium sacerdotale diadema est. Sicut regium diadema fulgor gemmarum ornat, ita fiducia predicationis  pallii ornare debet honorem. In hoc enim honorem suum habet, si portitor ueritatis predicator existit. Memor esto sacerdotalis dignitatis linguam celestis esse clauem imperii, et clarissimam castrorum Christi tubam; quapropter ne sileas, ne taceas, ne formides loqui, habens ubique operis tui itinerisque Christum socium et adiutorem. Nec enim fas est tam clari luminis, tam affluentis sapientie lucernam sub modio abscondi, sed in honorem largitoris omnibus splendescere lumine ueritatis, qui domum Dei ingrediuntur; quia messis quidem multa est, operarii autem pauci . Sed quo rariores, eo instantiores qui sunt esse necesse est. Exalta, ait Propheta, sicut tuba uocem tuam . Aliusque: Sit guttur tuum sicut aquila  tuba [Ita ms. lege: In gutture sit tuba quasi aquila, etc.] super domum Dei . Multi occupant terram, sed querenti Christo fructum non afferent. Tua uero, uir uenerande, sanctitas honoret ministerium tuum; predica opportune, importune, et ut trapazeta sapiens multiplica pecuniam Domini, ut denaria mercede dignus efficiaris.

 Hoc opus, hoc etenim forsan te subtrahit igni
Hoc opus, hoc etenim celesti te inserit aule.

Hoc peta. Sed apostolica auctoritas hoc ubique admonere probatur; hoc et ipsa ueritas precipit dicens: Ite, docete omnes gentes . Item Psalmista beatum esse refert, qui meditabitur in lege Domini die ac nocte .

Plurima forte uestre uidetur prudentie meam garrire imperitiam; sed maiora opto uobis diuine pietatis gratiam spiritalis beatitudinis conferre munera. Igitur ea fiducia has dictaui litterulas, quia sciebam uestram sanctitatem pie caritatis donis diuitem esse, et libenter sustinere uerborum pondera, que ex ueri amoris fonte fluere noscuntur. Sed hoc maxime supplici deprecor pectore, ut me famulum  uestre sanctitatis in sanctis orationibus commendatum habeas, eo magis quo appropinquat dies retributionis. Nam me tacito pede curua senectus festinare cogit ad presentiam iudicis mei; sed et uiam itineris mei, quasi latro rabidus, continua febris obsidet, spolians me optate salutis uestimentis, ut uix aliquod seruitium in domo Dei explere ualeam. Unde me maior compulit necessitas ad famulorum Christi currere suffragium, ut me sanctis satagant adiuuare intercessionibus, ne anima mea tradatur inimicis Domini mei Iesu Christi. Tu uero, uir clarissime, cui est etas florida et uiuide uirtus sapientie, et sancti honoris sublimitas, sacre predicationis floribus [a 3Kb] uias itineris tui replere memento, in omni loco uestigia tui aduentus relinquens, tuusque  tecum, supplici deprecor uoto, uadat Albinus in ore et in corde quocunque eas, qui te apud sanctum Martinum sui pectoris portat in arca, et orationibus iter tuum prosequitur, optans angelum Dei bonum tecum ire, ut cum prosperitate eas, et cum gaudio feliciter reuertaris ad nos.

Utere sorte tua feliciter, ut fruaris mercede tua eternaliter. uia est hec uita; beatus qui pratorum uarietate non tenebitur in uia, quo minus festinet ad patrie pulchritudinem. Felix, qui sarcinam diuitiarum in pauperum  diuidit solatia, sciens pauperum manus gazophylacium esse Christi, qui se testabitur in die magno accepisse, quidquid minimis suis in hac erogabitur luce.



[b 1Kb] EPISTOLA CXLuIII. AD EUMDEM. Epistola penitus allegorica, in qua comparatur Theodulfus Patri uinearum

Pontifici magno et Patri uinearum Theodulfo Albinus salutem.

Legimus in Paralipominon cellis preesse uinariis Zabdiam tempore Dauid, Deo dilectissimi regis ; modo, miserante Deo, meliori populo secundus preest Dauid, et sub eo nobilior Zabdias cellis preest uinearum, quem ordinata caritate introduxit rex in cellam uinariam, ut scolastici floribus  fulcirent eum, et stiparent malis amore languentium illius, qui letificat cor hominis. Iam si desit qui confirmet, forte non deest qui letificet in cellis Aurelianis, dum spes est in uinea florente, non in ficulnea arescente. Quapropter Ioathan consiliarius Dauid, homo litteratus , mittit ad Zabdiam dicens: Mane surgamus, uideamus, quam bene uinea floreat Sorech, cantantibus celeuma super eam deriuentur fontes cellarii foras. At nunc apertis apotece caritatis clauibus a procuratore uinee celebretur uersiculus iste per turres Aurelianas: Comedite, amici mei, bibite et inebriamini . Ego dormio in dulcedine, et cor meum uigilat in caritate; uenite, accipite absque ulla commutatione uinum et lac . Guttur meum sicut uinum optimum, dignum dilecto meo  ad potandum, labiisque illius ruminandum . Ego dilecto meo et dilectus meus mihi . Non est dicendum: Exspoliaui me tunica mea, quomodo induar illa? Laui pedes meos, quomodo inquinabo illos ? Non possum surgere et dare tibi . Si forte tres panes non sunt ad manum, qui defecerunt in sitarchiis Gabaonitarum; Christo benedicente septem hydrie plene sunt uini optimi , quod seruabatur usque adhuc; ex quo architriclino Turonice ciuitatis, mandante filio uirginis  miscendum quis ignorat, et hoc seruandum est, ne mittatur uinum nouum in utres ueteres; et nemo bibens uetus statim uult nouum, dicit enim, uetus melius est . Beatus qui loquitur in aurem audientem. ualeto in pace, carissime frater!



[a 1Kb] EPISTOLA CXLIX. [b 2Kb] AD CAROLUM EXCELLENTISSIMUM IMPERATOREM.  Deprecatur pro fratribus S. Martini; illosque, et seipsum a calumnia defendit contra accusationes in causa asyli clerico Aurelianensi prestiti, et ueram causam orti tumultus pandit.

Domino excellentissimo atque omni honore dignissimo Carolo regi, imperatori atque Augusto, uictoriosissimo, maximo, optimo atque serenissimo Albinus  matricularius, presentis prosperitatis et future beatitudinis eternam in Domino Deo Christo salutem.

In prima harum facie litterarum mihi ex toto corde gratiarum actiones Domino Deo nostro agendas esse uideo, pro sospitate et salute uestra, non solum mihi, sed omnibus Christianis ualde necessaria. Deinde a pietate uestre bonitatis misericordia corpore prostrato, corde contrito, uoce lacrymabili deprecanda est pro fratribus sancti Martini, in quorum me seruitium uestra bonitas quamuis minus dignum delegauit.

Deum inuoco testem conscientie mee, quod nunquam eos tales intellexi, quales audio illos a quibusdam denotari, qui paratiores sunt accusare quam saluare. In quantum uero uideri poterit et cognosci,  digne Deo faciunt officia in ecclesias Christi, sicut, uerissime testor, perfectius non uidi alios in quolibet loco celebrantes, nec diligentius, consuetudine quotidiana, pro uestra incolumitate, et Christiani imperii stabilitate intercedere. Illorum siquidem conuersatio et uita a uiro perfecto, et iudice incorrupto, et misso fideli [c 1Kb] uuidone audiri potest, qui eorum omnia scrutans agnouit quid egissent uel qualiter uixissent.

Nec ego tardus fui eos admonere de honestate monasterialis uite, sicut illi ipsi testes sunt, si quis eorum testimonio credendum putat; neque illorum scio  culpas in accusatores suos, cur eos tanto prosequantur odio. Et mirum, quid se in alienam contra edictum legis messem mittere uelint, hoc idem prohibente egregio doctore, ubi ait: Tu quis es, qui alienum seruum iudicas? suo Domino stabit aut cadet, stabit quidem, potens est Dominus statuere eum . [d 1Kb] Habet enim Tyronica ciuitas pastorem in moribus electum, in predicatione deuotum, qui tritici mensuram familie Christi optime ministrare nouit. uigilet unusquisque pastor super gregem suum, ne quis in eo gratie Dei desit, ut cum pastor omnium adueniat, dignos eos inueniat perpetua remunerari mercede.

De concursu uero et tumultu qui ortus est in ecclesia beati Martini, uel foras in atrio, in conspectu  illius testor qui singulorum corda considerat, quod nec me exhortante, uel presciente, uel etiam uolente factus est; nec unquam me maiori esse angustia in alienis peccatis, quam tunc temporis me fore fateor; nec quantum intelligere potui, uel audire, fratrum consilio quidquam inde gestum est; imo nec uoluntatem eorum agnoscere potui, ut fieret; nec ullus Deum timens, uel sue salutis curam habens, ut non dicam facere, sed etiam nec cogitare debere non dubium est.

Nunquid non missus auctoritatis uestre, uir uenerabilis Teotbertus decem et nouem dies pro hac inquisitione inter nos fuit; etiam et per uices accusatores nostri cum eo? quos uolebat flagellauit, quos uolebat in catenam misit, quos uolebat iurare fecit, quos placuit  ad uestram uocauit presentiam. Frustra ego tanto tempore seruiebam Domino meo Iesu Christo, si in tantum illius me misericordia et prouidentia deseruit, ut in tam impium scelus in diebus senectutis mee caderem; sed uerissime absque omni dubitatione fateor, nec tantum mereri uelle auri quantum tota habet Francia, ut ex meo consilio uel preparatione tam periculosus tumultus in Ecclesia Christi esset adunatus. Ego uero pauper et peregrinus in hoc seculo Deum timeo, perpetue salutis anime mee quantulamcunque curam habens, quanquam minus perfecte hoc in uita  claruisset mea; et maxime nunc in diebus senectutis et infirmitatis mee precauendum mihi. Noui tam immanissimum sceleris pondus, qui iudicium uite mee mihi appropinquasse non ignoro. Huius iudicii timore a tumultu huius seculi uestre beatitudinis consilio me liberaui, ut quietus Deo soli seruirem, pro uobisque in remunerationem omnium bonorum que mihi Deo propitiante egistis, quotidianis intercederem lacrymis.

Ceterum huius tumultus rationem secundum ueritatem, quantum intelligere ualui, uestre excellentie pandere non erubesco, nemini parcens quo minus ueritati testimonium proferam. uidetur enim mihi nullum plus peccasse in huius impietatis facto, quam custodem illius scelerati, ex cuius negligentia tanta  mala postea exorta sunt. Ut cum pace eorum dicam qui has litteras legere audiant, iustius estimo esse illum, cuius negligentia ille reus lapsus est de uinculis, eadem pati uincula, quam eumdem reum fugitiuum ad Christi Dei nostri et sanctorum eius patrocinia, de ecclesia ad eadem reddi uincula; nec hoc ex mea dicam estimatione, sed Domini roboratus sermone, qui prophetam regi Isrelitico, qui dimisit regem Syrie de manibus suis, iussit dicere: Hec dicit Dominus, quia dimisisti uirum dignum morte, erit anima tua pro anima eius .

Deinde secundo loco incitatores esse huius tumultus intelligo, qui armati uenerunt maiori numero quam opus esset, de ciuitate Aureliana in ciuitatem Tyronicam. Maxime quia fama cucurrit per aures populi,  ad hoc eos uenisse ut uiolenter rapuissent eum, qui confugerat ad patrocinia Ecclesie Christi et beati Martini. Illud etiam [Forte, enim] commune est omnibus ubique, quod moleste ferant, suos dehonorari sanctos. Fortassis et ille miser hortatus est ad mansionem suam rusticos uenientes inter pocula, ut defenderent Ecclesiam sancti Martini, ne uiolenter raperetur ab ea.

Tertia fuit huius tumultus instigatio, dum sanctus Pater et pontifex noster nimis inopportune, populo presente, intrauit ecclesiam cum hominibus qui ad rapiendum uenisse reum putabantur; sed forte hoc fecit corde simplici, nichil mali ex hoc accidere posse estimans. Hec uidens uulgus indoctum, qui semper res inconuenientes sine consilio agere solet, conclamarunt,  ad fustes cucurrerunt, aliqui impigri a foris uenerunt, dum signa sonare audierunt, quorum motio per indoctorum manus ministrata est, sicut exquisitum est a uestre auctoritatis missis, imo et ab ipsis accusatoribus nostris. Nam illis presentibus sanctum allatum est Euangelium, ligno sancte crucis superposito; quoscunque iusserunt iurare ex fratribus, fecerunt. Fratres uero audientes signa prosiluerunt de refectorio ad sciendum pro qua sonuissent causa: qui uenientes quantum potuerunt, ut audiui, sedauerunt tumultum; nisi qui inuenti sunt ut estimo infantes, qui uestre ducti sunt presentie, in illo peccauerunt concursu, a quibus audiri  potest quid egissent, qui et ipsi iurauerunt, nullius se hoc ipsum egisse hortatu, nisi ex impetu stultitie sue. Nec ullus ex uassis sancti Martini ibi fuit, nisi unus Amalgarius nomine qui mecum eadem fuit hora, quem statim misi cum aliis fratribus ad sedandum tumultum, hominesque uenerandi episcopi eripere de manibus populi, ne quid mali in eos gestum esset; qui sedato tumultu ducti sunt in monasterium, ubi salui esse potuissent; qui tanto odio exarserunt in me, ut bonum quod eis iussi facere, in malum uerterint dicentes, me in opprobrium illis eulogias direxisse, quod omnino falsissimum est, nescientes siquidem me Dominico imbutum esse precepto, qui ait: Benefacite his qui oderint uos .

 Hec sancta pietas uestra, Domine piissime, consideret, uerumque cognoscat, et propitietur famulis suis in Dei omnipotentis amore, et sancti Martini intercessoris uestri honore, qui semper honoratus fuit in regno et a regibus Francorum. Solemus Deo dicere in confessione peccatorum nostrorum: Si iniquitates obseruaueris, Domine, Domine, quis sustinebit ? Dicamus et tibi, quia nobilissimum eiusdem capitis te membrum esse nouimus: si iniquitates obseruaueris, domine imperator, quis sustinebit? Maxime, quia specialis uirtus bonitas, atque laus imperatorum semper fuit clementia in subiectos suos, in tantum, ut Titus nobilissimus imperator ait: Neminem ab imperatore tristem debere recedere. Letifica animos seruorum tuorum per  misericordie tue munus altissimum; superexaltet misericordia iudicium, qui maximas perfidie culpas in uestram peccauerunt [Forte, peccantium] auctoritatem laudabili pietate perdonare potuistis. Ignosce infelicitati nostre secundum piissimam sanctissime mentis uestre nobilitatem, quam semper agnoui in animo sapientie uestre mirabiliter uigere; et sicut Dauid Patrem Christi laudatum legimus in misericordie magnitudine et equitate iudiciorum; ita uestram beatitudinem semper in his meritorum titulis laudabilem atque predicabilem, Christo donante, esse cognouimus.

Omnipotens Deus Pater per unicum Filium suum, Dominum nostrum Iesum Christum, in Spiritu Paraclyto  omni benedictione et sapientia cor beatitudinis uestre illuminet, repleat, atque letificet, nobilissimeque proli uestre perpetuam, in salutem populi Christiani, prosperitatem perdonare dignetur, domine desiderantissime, optime atque augustissime pater patrie!

Floreat et uigeat sophia uirtute triumphis
   Rex Dauid magnum Magnus in ore decus.



[a 1Kb] EPISTOLA CL. AD MAURUM.  Petit a Mauro  libellum sibi promissum.

Benedicto sancti Benedicti [b 1Kb] puero Mauro Albinus salutem

 [a 1Kb] Libellum quem me rogante scribi promisisti, rogo ut tua faciat promissio firma et mea impleatur letitia. Multis haurientibus fons non siccatur uene uiue, ita nec uestra minuitur sapientia, tametsi nostra inde hauriat indigentia. Noli spernere me rogantem, nec te promittentem abnuere; sed ueritas tua fiat satietas mea. Dilige diligentem te, et da petenti, [b 1Kb] ut omnia. Quia lex mandat parenti placere. ualeas feliciter cum pueris tuis, et in [c 1Kb] populo caritatis orantes pro me fratres saluta.



163 [d 1Kb] EPISTOLA CLI. AD ARNONEM ARCHIEPISCOPUM.  Conqueritur de intermisso responso ad plures epistolas. Dolet amicum secularibus negotiis implicitum, et pastores animarum curis secularibus turbari. Infirmum se corpore et animo precibus Arnonis commendat, et ad celum suspirat.


uenerando Patri et uere caritatis alis amplectendo, colendo et desiderando Aquile archiepiscopo, humilis matricularius Albinus in Christo salutem.

[ [e 1Kb] Anniuersario tempore plurimas uestre sancte dilectioni direxi litterulas, secundum caritatis affectum exaratas; sed nescio si ad uestram uenerande dignitatis peruenerunt faciem, quia necdum merui rescripta solite familiaritatis: siue negligentia portitorum fuit, siue occupatio uestre sanctitatis impediuit ut non scriberes.] Scio integram in pectore pietatis uestre dilectionem non solum apud me, sed apud omnes amicos firmiter permanere, que probabitur in aduersis, laudabitur in prosperis: In cuius  pennis sanitas, in cuius gressibus scala, quam somniauit Iacob patriarcha , ascensio ad eum, qui ait: In hoc cognoscent omnes quia mei discipuli estis, si dilectionem habueritis ad inuicem . Ecce signum discipulatus Christi! ecce celestis regni ianua! ecce uite nostre fundamentum et culmen! sed uix ibi creditur firma esse, ubi indicio quolibet non apparet, siue in solatio pauperum, siue in exhortatione ad fratres qui proximi sunt, siue in scribendo ad longinquos corpore, proximos siquidem spiritu. Doleo te, frater! doleo ex intimo cordis merore [f 1Kb] propter negotia secularia, que impediunt quadam nubium concretione caritatis radios, qui ex pectoris uestri flamma multos irradiare potuissent, si non caligine terrenarum occupationum  obscurarentur. Tamen uigilet in corde, et  foras temporibus opportunis fulgorem exerat, ut luceat omnibus qui in domo Dei sunt ; qui non sunt ceci ad uidendum uel surdi ad audiendum . Quid est tui officium nominis, nisi apertum habere os ad omnes in ueritatis testificatione, per eum qui ait: Aperi os tuum, et ego implebo illud . Non neglige gratiam que data est tibi ; sed ut magis et magis proficiat, intende. Multe sunt tribulationes iustorum ; quia inter multos uocatos pauci eliguntur: et quo rariores inueniuntur, eo instantius uerbum Dei eis predicare necesse est. Pene omnes querunt que sua sunt , et pauci, que Christi esse uidentur. Pastores [Al., Pastorales] cure turbant seculares, qui Deo uacare debuerunt.  uagari per terras, et milites Christi seculo militare coguntur, et gladium uerbi Dei inter oris claustra, qualibet cogente necessitate, recondunt: quem, heu, proh dolor! perpauci possident, quamuis plurimi se promittant eum habere: sed in die certaminis mercenarios se ostendunt, non milites.

His consideratis diligentius, dilectissime Pater, te ipsum considera, circumspice et intende, quis sis, uel quo uadas , uel quid dicas in iudicio, in presentia illius qui te speculatorem posuit populi sui. Me uero scito secularibus propemodum exterius negotiis liberatum, sed male interius multis fatigatum occupationibus atque inanissimis cogitationum turbis, que me prohibent puro corde clamare: Iesu, fili Dauid, miserere mei ! que tuis  sanctissimis orationibus, frater dilectissime, ut abigantur aliquantulum, supplici deprecor obsecratione. Adiuua laborantem, erige iacentem, porrige manum pietatis fratri pene in salo procellose cogitationis submerso. Nec estimer hec frustra precari, sed teste Deo dicam: quod satis indigeo de huius tentationis molestia tue sanctitatis precibus subleuari. Corpus coarctare utcunque ualeo, sed non cordis uagabundos gressus constringere, quia celestia tantum desiderare debuissem. Terreni pulueris caligine pene oculos cordis excecatos habeo, nisi ille gratuito pietatis sue munere illud illuminet ad quem mihi sepius cum Propheta clamandum est: Quoniam tu illuminas lucernam meam, Domine: Deus meus, illumina tenebras  meas . Item: Illumina oculos meos, ne unquam obdormiam in morte .  164 Ex parte uideo, ubi est requies mea, ubi sitis mee saturitas. Ubi? nisi in eo ad quem Propheta clamauit: Sitiuit anima mea ad Deum uiuum: quando ueniam et apparebo ante faciem Dei ? Et ad seipsum conuersus in alio dicens loco, quasi huius petitionis responsum inuenisset: Hec requies mea in seculum seculi, hic habitabo, quoniam preelegi eam . In hanc se exhortans alio uersu inquit: Conuertere anima mea in requiem tuam, quia Dominus benefecit tibi . Pro quo benefacto magni muneris [Mab., Pro quo benedicto munere] seipsum ad laudandum Deum excitat alibi: Lauda, anima mea, Dominum . Et quasi ipsa respondisset, subiungens: Laudabo Deum meum in uita mea, psallam Deo meo, quandiu ero  . Quia semper ero, semper laudabo Deum meum dicens: Laudent eum celi et terra, mare et omnia que in eis sunt . Hos uersus sic iunctim posui, qui nichil mihi dulcius uidetur cantandum in orationis compunctione, quam hos ita compositos; deprecans, ut mee deuotionis admonitione eos sepius cum magno animi gaudio decantare in consuetudine habeas, pro eterne beatitudinis memoria; meique nominis quantulacunque recordatione in hac et in omni salutifere petitionis prece. Diuina te exaudire gratia dignetur, domine Pater desiderantissime, et nostri cordis amori dulcissime!



[a 1Kb] EPISTOLA CLII. AD ARNONEM.  Commendat Arnoni curam canonicorum, monachorum et tertii gradus, inter illos medii. Queritur de prauitate simoniaca, que etiam in sedem apostolicam irrepsit. Epistole de confessione, et libelli de catholica fide mentionem facit.


uenerando pontifici Aquile Albinus salutem.

Pridem plura scripsi, quapropter modo pauca scribere ratum duxi, hoc solum suadens, uestram sanctam auctoritatem in Deo et pro Deo loqui, et in Deo confidere, ut diligenter examinetur quid cui conueniat persone: quid canonicis, quid monachis, quid tertio gradui qui [Cod. S. E., quid] inter hos duos uariatur, superiori gradu canonicis, et inferiori monachis stantes. Nec tales spernendi sunt, quia tales maxime  in domo Dei inueniuntur.

Et hoc precipue intendite, ut simoniaca heresis funditus subuertatur, que male dominatur in multis, radicem a iudicibus seculi sumens, ramos usque ad ecclesiasticas tendens personas: ita ut qui spinas eruere auaritie debuerunt, spinis punguntur acerbitatis,  que magis atque magis crescentes, pene apostolicam irrepserunt sedem, ex qua palma pietatis dactilico florens fructu crescere debuit; inde rancor inuidie ebulliuit. Ignosce dicenti, uel magis timenti, cur super caput suum aliquid cogitare audeat. Utinam qui hoc dicat, fallax inueniatur, ut innocens sit qui alios debet innocentes facere per sancte predicationis uerba!

[Rogauit me [b 1Kb] Magus meus in litteris dilectionis sue, siue uestra mandante auctoritate, uel propria instigante uoluntate, [c 1Kb] epistolam de Confessione uel penitentia dictare. Sed illam direxi, quam pridem habui, filiis sancti Martini, quorum est multitudo magna, dictatam atque conscriptam; que sola uestris quoque iuuenibus sufficere posse arbitror. Utinam  uenias, si fieri possit; sin autem, uel Magum tempore opportuno dirige, propter lectionem unius libelli quem nouiter scripsi [d 1Kb] de catholica Fide, et domno imperatori per hunc puerum direxi. Qui libellus nullatenus uestras effugiat manus, sed omnimodis scribatur, ut habeatis; quia necessarius est ualde fidem uolentibus scire catholicam, in qua summa salutis nostre consistit.] Benedictus Deus benedicat te tuosque tecum eterna benedictione, domine Pater dilectissime!



[e 1Kb] EPISTOLA CLIII. AD ARNONEM ARCHIEPISCOPUM.  Significat se accepisse litteras caritatis per Adalwinum episcopum uenientem ad S. Martinum. Odulfum de facienda iustitia; capellanos de laudabili conuersatione, fratres monasterii S. Rhodberti de sincera caritate, etc., admoneri optat.


Sanctissimo Patri [Aquile] archipontificatus honore sublimato, humilis [leuita Albinus] eterne pacis et prosperitatis salutem.

ueniente dulcissimo fratre [ [f 1Kb] Adaluuino episcopo] orationis gratia [ad sanctum Martinum], suauissima uestre salutationis proferens nobis uerba, et optate prosperitatis uigorem annuntians, ualde, ut fateor, letati sumus in eius aduentu: et ut uestra demandauit dilectio, priuata mente suscepimus eum, dulcissimeque familiaritatis alloquio usi sumus. Est enim, ut agnoui in eo, uir ualde fidelis, et in sancta deuotus religione [Mab., deuotione]. uestris quoque  syllabis, que attulit, perspectis, inuenimus eas caritatis penna perscriptas, cuius etiam caritatis melliflua dulcedine refecti sumus semper a uobis et in uobis, que nos duabus dilectionis alis ad celum usque, Deo miserante, portare poterit. Et hec est optima pars, quam elegit beata Maria ad pedes sedens  Saluatoris, intenta uerbum salutis audire ab eo . Proinde maneamus iugiter in caritate perfecta, cuius una pars ad Deum tendit in fide et uite honestate; altera uero proximos amplectitur in patientia et benignitate. Hoc uero quadruuium uestra, frater carissime! intentio pacifice pergat, donec uideatur Deus deorum in Sion  summe beatitudinis. In his morare preceptis, aliosque erudire studeas; ut fidem discant catholicam, eamque sobria operum conuersatione ostendant, patientesque atque benefici esse contendant [in socias huius laboris animas

Nec aliquid noui de palatio uestre sinceritati demandare habuimus]. uestre uero deuotionis sanctitas [predicet [a 1Kb] Odulfo nostro olim amico uerbum  uite sepius, ut sit iustus in iudiciis, et misericors in pauperes, 165 quia scriptum legimus: Misericordia et ueritas custodiunt principem , et exaltant ambulantes in eis. Recordetur semper, quem uelit habere in periculis defensorem, eumque diligat; et opere, quantum ualeat, illius impleat precepta. Nec se inconsulte tradat periculis, quomodo [b 1Kb] quidam sui antecessores fecerunt, et ideo improba morte perierunt. Sit illi Christus in corde, et precepta eius in ore et opere, ut uiuat feliciter in hoc seculo, et in futuro beatam obtineat gloriam. uestros uero discipulos et capellanos meo, precor, officio saluta, admonens eos honeste uiuere coram hominibus, ut uestra ex eorum conuersatione laudetur dignitas. Fratres quoque sancti Rhodberti confessoris Christi hortare  sepius, ut in sincera caritate et deuota religione et sancte humilitatis obedientia Deo fideliter deseruiant respicientes in perpetue beatitudinis remunerationem. Militant [Cod. Sal., militent] enim in castris Ecclesie [Christi] militiam, quatenus in celestibus cum eo sedibus sempiterna felicitate gaudeant: meique ut memores sint, non solum eos opto admoneas, sed omnes regionis uestre famulos famulasque Dei, quorum et quarum multiplicet Dominus Deus numerum, et nomina iubeat perscribi in celesti bibliotheca. Diuina uos gratia prosequatur omnes, et ad gloriam perpetue beatitudinis peruenire uos faciat, Domini delectissimi! [Scripsissem ad singulas personas supra nominatas exhortationis litteras, nisi me festinatio prohiberet huius uenerandi portitoris.  uestra uero bonitas fiat, obsecro, uiuens epistola et Deo placabilis, ut nostro nomine singulos quosque  admoneas de salute animarum suarum, orationibusque meis, quos Christus ubique conseruare dignetur.]



[c 1Kb] EPISTOLA CLIu. AD ARNONEM ARCHIEPISCOPUM.  Consolatur afflictum propter seculares occupationes. Litteras per Adalwinum episcopum mittit. Pro casula gratam spondet memoriam.

Domino desiderabiliter honorabili et honorabiliter desiderabili [Aquile] archiepiscopo, humilis [Leuita Albinus] salutem.

Acceptis uestre caritatis muneribus omni auro amabilioribus, et apicibus omni fauo dulcioribus, in quibus lectum erat de angustia mentis uestre [d 1Kb] pro  seruitio seculari aduersus sanctitatis uestre dignitatem, ita ut non liceat melioribus instare officiis, nec animarum gregis lucris inseruire. uestra cogitet, obsecro, beatitudo, quis unquam sanctorum hoc seculum sine tentatione transigeret. Solus, ut ait beatus Hieronymus in quadam 166 epistola, Salomon semper in deliciis, et ideo forte peccauit. Exhortans nos ad patientiam beatus apostolus ait: Sufferentiam Iob audistis, et finem Domini uidistis . Et ipse Dominus in Euangelio inquit: In patientia uestra possidebitis animas uestras . Recurramus ad Christum tota intentione, assiduis precibus, qui est unicum de omni tribulatione refugium. Sicut Psalmista precipit: Iacta in Dominum [Cod. Sal., Deum] curam tuam, et ipse te enutriet . Dicamus  Deo cum Propheta: Esto mihi in Deum protectorem et in locum munitum, ut saluum me facias . Deus est, in cuius manu cor regis, et quocunque uoluerit, uertet illud. Qui nunquam deserit sperantes in se, qui ait uera promissione et fortissimo solatio: Omnis enim qui petit accipit, et qui querit inuenit, et pulsanti aperietur , et cetera que in eodem loco profunde satis de spe accipiende [F., accipiendi] petitionis effectus disputat, et exemplis confirmat. Ab initio mundi, uel etiam nascentis Ecclesie semper Deo seruientes tribulationibus fatigati sunt. Si legeris in diuinis libris seculi euentum, etiam hoc quod dico, uerum probabis; uel exterius famulos Dei apertam pati persecutionem, uel interius in pace Ecclesie clandestinis affici incommodis.  Contra hec omnia sola ualet in Dei nomine patientia, ipso dicente Domino, uictore mundi  huius, ad discipulos suos, uel magis ad eorum successores: In mundo pressuram habebitis; sed confidite, ego uici mundum . Memores esse debemus, quid ipsa ueritas tentatoribus suis respondit: Reddite Cesari que Cesaris sunt, et Deo que Dei sunt . Si apostolico exemplo uiuamus, et pauperem agamus uitam in terris, sicut illi fecerunt, seculi seruitium iuste abdicamus: nunc uero seculi principes habent iustam, ut uidetur, causam Ecclesiam Christi seruitio suo opprimere. Dum beatus Paulus apostolus Titum dilectum filium suum de singulis ecclesiastice dignitatis officiis instruit, ait inter cetera: Admone illos  principibus et potestatibus subditos esse, dicto obedire: ad omne opus bonum paratos esse . Et beatus Petrus consentanea, ut pote eodem spiritu, scripsit dicens: Dominis carnalibus obedite, non tantum bonis et modestis, sed etiam discolis . Si etiam discolis, quanto magis sapientissimo principi, et religione sancta deuotissimo debemus prompta uoluntate obedire. Nec hoc dico, quod non magis optem te cum tuis discipulis Deo uitam in sancta religione quietam ducere atque optimam cum felicissima femina, que sedens ad pedes Domini audire uerba celestia, elegerat partem que nunquam auferetur . Sed uereor fortassis, si moueatur causa, nec uestram beatitudinem ad desiderata peruenire posse, nec gratiam habere imperialem. Ideo, sicut superius dixi, sola uidetur salubris causa, Deo totum precibus in angusto situ [Ms.,  situs] nostri desiderii commendare euentum, ut sua sancta clementia et pietate prouideat nobis, quomodo pacifice ad nostram peruenire ualeamus uoluntatem. Si tamen nobis nostra querenda est uoluntas, eo quod ille, id est Dominus iehsu de seipso dixit: Non ueni facere uoluntatem meam, sed uoluntatem eius qui me misit . Nam uoluntas Dei omne bonum est, que ut semper in nobis fiat, omni mentis intentione et omni operum bonorum exsecutione postulandum est.

Hec interim sub festinatione propter occupationem diei festi dictauimus. Utique missus beatitudinis uestre ad nos die sanctissima Dominice Cene uenerat, exigens a nobis litteras, ne uacuis reuerteretur manibus. Pleniorem, Deo miserante, responsionem  sperare habetis: siue de consolatione laboris uestri, aut etiam angustia mentis, nec non et de inquisitionibus, quas [a 1Kb] emb olim habuit ex persona carissimorum nobis uestre caritatis discipulorum.

[Saluta, obsecro, Dei famulam sororem uestram meo officio: suade ei meis uerbis religiosam in terris ducere uitam, ut beatam possidere digna inueniatur in celis. uenerabilis Pater [b 1Kb] Adaluuinus episcopus cum magno et multiplici uenit ad nos honore, uestre  dilectionis deferens syllabas, cui chartulam nostre responsionis posuimus in manu. Quod me tarditatis uel negligentie scribere [F., in scribendo] uobis accusastis, ut fateor iuste; et hoc propter inopiam portitorum, 167 qui uix fideles inueniuntur. Igitur longinquitas terrarum prohibet ex his partibus ad uos quemlibet, nisi raro, transire. Tamen sciat dilectio uestra quod nemini, post domnum imperatorem, sudare plus meum ingeniolum optarem, quia nulli plus debitor sum propter semper uestre beatitudinis probatissimam fidem et dilectionem. Unum quiddam legebatur in epistola, quam modo direxit reuerentia uestra; quod noluissem, ut scriberetur, uel unquam factum esset: id est, quod uobis ultra non esset spes uidere faciem meam. Hoc grauiter  animus meus ferebat, quia presentem rogaui, ut me sub spe reuertendi ad sanctum Martinum dimisisses. Fiat uoluntas Domini. uel si hic in hac temporali luce fieri non ualeat, fiat, Deo miserante, in perpetua. Casula, quam misisti, ob uestre caritatis memoriam, utar in missarum solemniis.] Gloria et laus Deo! apud nos omnia prospera sunt, et apud filios nostros, quos nosti, qui una mente uestram salutant beatitudinem, eamque multo ualere tempore optant in Domino. Scito certissime quod tui nominis memoriam dulcissimam habemus in orationibus apud sanctum Martinum: et si quando Spiritus Domini in compunctione uisitat cor, semper recurrere in mentem facit uestri nominis recordationem. Deus, qui diues est in misericordia , misereatur  perpetua pietate uobis Pater, frater, fili carissime in eternum.



[c 1Kb] EPISTOLA CLu. AD ARNONEM ARCHIEPISCOPUM  Commendat se tanquam infirmum senem sacre memorie. Duo uascula mensalia mittit; et iteratas pro casula missali gratias agit.

Dilectissimo filio Aquile archisacerdoti Albinus in Domino salutem.

Solet caritas olim germanitate fideli compacta nouis sepius litteris reformari, ut firma agnoscatur in fide, que est dulcis in consuetudine. Unde ego chartulam chartule coniungo, ut legatur in pagina, que est in cordis tabulis [Mabill., tabula] conscripta, non  atramento perituro, sed spiritu sempiterno, qui gemitus excitat inenarrabiles pro sospitate uestra in meo corde. uestra uero dilectio, ut certissime noui, nostri nominis non obliuiscatur: quia crebra infirmitas cogit nos amicos admonere de sanctarum orationum suffragio, ut propitietur peccatis meis pietas diuina, et renouetur uita mea in melius, sicut aquile iuuentus : Nec me iudex meus et testis meus iudicet secundum merita mea, sed secundum suam magnam misericordiam parcat confitenti  sibi seruulo se esse peccatorem: nec derelinquat eum in diebus senectutis sue ; sed solatio sancti Spiritus foueat eum, et misereatur illi. Hec eadem uerba uestra recordetur de seipsa sanctissima mens et acutissima prudentia: in qua dum tempus habeas , labora opus Dei, ut in die magno Domini nostri mercedem laboris tui sortiaris cum sanctis Dei sempiternam. Diuina uos uestrosque filios uestramque familiam 168 gratia sempiterna protectione custodiat, preueniat, donis augeat et meritis in eternum. [Duo uascula direxi uestre caritati, Pater sancte, que deprecor ut humiliter accipias habeasque aliquantum temporis ante oculos tuos in mensa, ueluti ego [a 1Kb] casulam in missarum solemniis habiturus sum.]



169 [b 1Kb] EPISTOLA CLuI. AD ARNONEM. Mittit per Fredegisum uaria opuscula, et illi hunc suum filium commendat.


uenerando euangeliste Aquile Albinus salutem.

Direxi dilectioni uestre, per Fredegisum filium meum, manualem libellum multa continentem de diuersis rebus, id est: Breues expositiones in psalmos septem penitentie, in psalmum quoque CXuIII, similiter et in psalmos Xu Graduum. Est quoque in eo libello Psalterium paruum, quod dicitur beati [c 1Kb] Bede presbyteri Psalterium, quem ille collegit [Ms., collexit] per uersus dulces in laude Dei, et orationibus per singulos psalmos iuxta Hebraicam ueritatem. Est quoque [d 1Kb] hymnus pulcherrimus de sex dierum Opere,  et de sex Aetatibus mundi: Est et in eo [e 1Kb] epistola de Confessione, quam fecimus ad infantes et pueros: Est et in eo [f 1Kb] Hymnus uetus de Xu psalmis Graduum. Habet et alias orationes; et hymnum quoque nobilissimum elegiaco metro compositum de quadam regina [g 1Kb] Edildryde nomine; quem libellum posui in manus Fredegisi filii mei. Tu quere illum ab eo; ne forte in obliuione habeat propter alias occupationes tibi eum reddere, et nullatenus permittas, nisi habeas illum ob memoriam nostri, siue in domo [Cod., domu], siue in itinere, ut audias illum quasi me tibi loquentem in cor. Plura misissem in eum, nisi festinatio  eius preueniret me, et non habebam tempus eum ordinare sicut dispositum habui. ualeto prospere, et feliciter legens illum, meique memor in orationibus semper sine fine uale. Obsecro clementissimam benignitatem uestram, o dilectissime Aquila, ut filium meum Fredegisum benigne suscipiatis et familiariter, eumque adiuuetis secundum possibilitatem uestram, habeatisque illum fratrem in Christo, qui uos conseruet in eternum.



[h 1Kb] EPISTOLA CLuII. [i 1Kb] AD CANDIDUM ET NATHANAELEM.  Monet ut sapienter in aula agant. Instruit eos de disceptatione cum Theodulfo episcopo Aurelianensi.

Carissimis in Christo filiis Candido et Nathaneli  Albinus salutem.

Cura mea et caritas mea uobiscum, filii, omnibus uigilat horis, optans uos moribus et religiosa uita Deo placere, et domino meo Dauid, et ut exemplo [Mabill., exemplum] sitis boni operis aliis in palatio uiuentibus. Gratia est [Mab. et Cod. uat., iuuenibus; gratia enim . . . ] patris filius sapiens. Sapientia uera est, que ad uitam ducit eternam. Nec nobis ignobilia quedam statuit precepta, sed ualde nobilia, et omni honore dignissima; in quibus ad uitam possumus promereri [Mab., peruenire] perpetuam, et inter homines laudabilem habere honorem. De quibus siquidem preceptis sepius uos admonui 170 in schola eruditionis uestre [Mab., auditionis nostre]. Sed nuper de nido paterne educationis educti, ad  publicas euolastis auras. Intelligatur in uobis quod audistis a nobis. uiuat pater in filiis, qui modo trepidus diem exspectat mortis sue. Opto, uos habeat [Mab., optat uos habere] superstites, quos habuit in seruitio Dei laboris sui commilitones. Plurima mihi essent scribenda, que uobis necessaria sunt obseruanda; sed scio me de honestate uite sepius uestram admonuisse caritatem, litterisque monita mea sepius prosequi et renouare. Quapropter dicamus que modo nobis et uobis necessaria esse uidentur.

Igitur uenerabilis Pater [i 1Kb] Theudulphus episcopus quibusdam confratribus [Mab., cum confratribus  sancti Martini, fidelibus uestre prosperitatis intercessoribus, de quodam reo fugitiuo habet disceptationem. Qui reus [a 1Kb] , post plurima penarum genera, subito de uinculis elapsus [per negligentiam custodum], ad ecclesiam confugit S. Martini precipui confessoris Christi, confitens peccata sua, reconciliationem [Cod. Sal., ueniam] deposcens, Cesarem appellans, uiam ad eius sanctissimam presentiam flagitans, quem reddidimus [ministris] eiusdem prefati episcopi; propter insidias [b 1Kb] sibi paratas in uia, ut fertur, abeuntes eum dimiserunt ante fores ecclesie stantem. Sed eiusdem uenerandi episcopi, his transactis, hostiliter [Cod. Sal., pontificis post tempus hostiliter . . . ] uenerunt homines quamplurimi, ut compertum est [Mabil., ut coniectura est]. Sed octo  primates homines [intrauerunt] [c 1Kb] cum episcopo nostro die Dominico in ecclesiam. Non illi octo, qui in propheta leguntur in gladiis et lanceis pascere terram Nemroth ; sed rapere reum, et sanctitatem [d 1Kb] domus Dei profanare, et sancti confessoris Christi Martini imminuere honorem. Irruentes siquidem intra cancellos altaris, quos [Mab., forte, nostros] expulerunt fratres ante faciem altaris. Si aliud dicunt, omnino falsum ferunt, quia illorum nullus caput tunc temporis inclinauit ad altare Dei. Sonuit siquidem ante ciuitatem uenisse hostem Aurelianensem ad profananda sancti Martini suffragia, quia sciebant commanentes in uillulis homines exinde uenientes. Concursus fuit in ciuitate subito mendicorum ex omni parte, suum parati defensorem defendere.  Timor et tumultus ubique increbuit, de quorum manibus fratres nostri eripuerunt prefati episcopi homines, ne quid mali paterentur, populumque foras ecclesiam expulerunt. Sed scio ante nominatum pontificem multas dicendas esse accusationes contra fratres nostros, et que gesta sunt exaggerare, et plurima addere que gesta non erant, sicut in eius [Cod. uat., eis] legebatur litteris [e 1Kb] .

171 Quapropter, filii karissimi, precipiendo precipio uobis, ut prostrati ueniatis ante pedes domini mei Dauid imperatoris equissimi et serenissimi, postulantes,  episcopo ueniente, locum defensandi et disputandi cum eo: si iustum sit, ut ui raperetur de ecclesia ad easdem penas reus, de quibus aufugit? et an equum sit [f 2Kb] , ut qui Cesarem appellat, ad Cesarem non adducatur? et utrum fas sit, ut penitens et confitens scelera sua spolietur omnibus bonis usque corrigiam calceamenti? uel si bene custodiatur illud Dominicum uerbum, quo ait: Superexaltat misericordia iudicium . In tali siquidem facto e contrario superexaltat iudicium misericordiam. Et ubi est multoties laudata misericordia ab ipso Domino nostro Iesu Christo, que inter euangelicas legitur beatitudines: Beati misericordes, quoniam ipsi misericordiam consequentur ; item preceptum Dominicum: Estote misericordes, sicut et  Pater uester misericors est ? Item cautelam prouidam consideremus, ubi ait: Nolite condemnare, et non condemnabimini ; et alia multa que in Euangelii leguntur auctoritate de misericordia et ipsius Domini uerbo, ubi ait: Non ueni [g 1Kb] uocare iustos, sed peccatores . Quapropter peccatricem mulierem, que sanctos tetigit pedes, non abhorruit, [que non] ex tactu opprobrium contulit Christo, sed insignia uirtutis eius elicuit. Neque enim immunditia eius polluit mundum, sed puritas mundi purificauit immundam. Recordemur nos illius esse seruos, qui ductus ad crucem, pro crucifigentibus orauit . Et quomodo uenerabilis Pater dicit, reum peccatorem [in] ecclesia non debere recipi? Si ecclesiam peccatores  non intrant, fortassis sacerdos non inuenietur qui missas cantet in ea, neque qui cantanti respondeat, nisi quislibet nuper baptizatus, dicente Ioanne apostolo: Si dixerimus quia peccatum non habemus, nosmetipsos seducimus, et ueritas in nobis non est . Sed eumdem reum diabolum nominari in uenerabilis episcopi litteris inuenimus, non hominem. Non cogitas quid Apostolus ait: Nolite iudicare ante tempus . Nunquid prescribimus potentie [Cod. uat., perscribimus potentia] Dei, ut misereatur cui uult, qui ait: Erunt nouissimi  primi, et primi nouissimi . Cuius sapientie interpretationem in Iuda et latrone [Suppl. habemus]. Ille de apostolatu pependit in laqueo, iste de cruce in paradisum intrauit . Duo sunt, dicit beatus Gregorius de hac eadem sententia, que sollicite pensare debemus, que enim? Multi uocati, sed pauci electi sunt . Primum est, ut de se quisque minime presumat, quia etsi iam ad fidem uocatus est, utrum perenni regno dignus sit, nescit. Secundum uero, ut unusquisque proximum, quem fortasse iacere in uitiis conspicit, desperare non audeat, quia diuine misericordie diuitias ignorat. Nunquid aliquis peccator talis est, qui Christi sanguine purgari non possit; et tam [Edit., quam] profunda scelerum  uoragine demersus, ut misericordia Christi eum mederi non possit? Quid aliud ait qui hoc dicit, nisi ut Christus frustra mortuus sit? Frustra autem mortuus est, si aliquos non potest uiuificare, qui nobis ueniam quotidie donat. Nunquid [Edit., nunquam] iustum est eam aliis denegare, quam nobis sedulis optamus uotis dari? Ad ecclesiam confugimus, ut in ea exaudiantur preces nostre, et aliorum preces in ea exaudire dedignemur? Nobis per sanctorum preces in ecclesia peccata dimitti confidimus, et confitenti peccata duro corde in eadem ligamus ecclesia? At Apostolus precipit, delinquentes corripere in spiritu mansuetudinis . Et apostolus Iacobus: Si zelum amarum habetis, et contentiones sunt in cordibus uestris, nolite gloriari ,  et cetera, que ad sequentibus [F., in sequentibus] terribili censura leguntur de his qui zelum habent amarum. Zelus siquidem 172 bonus [Edit., zelum bonum] est, si spiritu mansuetudinis mitigetur. Curandum est ut rectorem subditis et matrem pietas [Forte leg., ut rector subditis se matrem pietate, etc.] et patrem exhibeat disciplina, atque prouidendum ne aut districtio rigida, aut pietas sit remissa. Nam disciplina uel misericordia multum destruitur, si una sine altera teneatur. Idcirco in arca et uirga et manna fuisse legitur ; ut in pectore rectoris esset uirga districtionis, et manna dulcedinis, ut Psalmista: uirga tua et baculus tuus, ipsa me consolata sunt . Sit zelus, sed moderate seuiens [Cod. uat., seuerus]. Sit pietas, sed  non plus quam expediat parcens.

Sed uideamus quid de fugitiuis ad ecclesiam sancti canones censeant [a 1Kb] . In canone Aurelianensi  cap. 1, legitur: »De homicidis et adulteris et furibus, si ad ecclesiam confugerint, id constituimus [Cod. Sal., statuimus] obseruandum quod ecclesiastici canones decreuerunt et lex Romana constituit, ut ab ecclesie atriis uel domo episcopi eos abstrahi omnino non liceat, nec alteri [Cod. Sal., aliubi] consignare; nisi ad Euangelia [Cod. Sal., ad ecclesiam] datis sacramentis de morte,  de debilitate et omni penarum genere sint securi.« O! Aurelianensis pontifex contra Aurelianensem synodum facere audet, in qua fuerunt episcopi, ut legitur, septuaginta duo. An equum et honestum uideri poterit eiusdem ciuitatis pontificem sue proprie ciuitatis auctoritatem infringere? Item synodo Aurelianensi , cap. 21: »Si quis necessitatis compulsus ad ecclesie septa confugerit, et sacerdote seu preposito ecclesie pretermisso atque contempto, eum quisque de locis sacris uel atriis, seu ui seu dolo abstrahere, aut sollicitare fortasse presumpserit, ut inimicus ecclesie ab eius liminibus arceatur, quousque iuxta pontificis discretionem digna per indictam penitentiam emendatio subsequatur; eo tamen, qui a se raptus est, prius ecclesie  restituatur [Forte, restituto].« Item sanctus Siluester in titulo 21 : »De seruis qui pro qualibet culpa ad ecclesie septa confugerint, id statuimus obseruandum, sicut in antiquis constitutionibus tenetur scriptum. Pro concessa culpa, datis a domino sacramentis, quisquis ille fuerit, egrediatur de uenia iam securus. Enimuero si immemor fidei dominus transcendisse conuincitur quod iurauit, ut is qui ueniam acceperat, probatur, tantummodo [Cod. Sal., postmodum] pro ea culpa qualecunque supplicio cruciatur, dominus ille qui immemor fuit date fidei, sit ab omnium communione suspensus.« Item synodus Agathensis : [»Placuit ut homicide a foribus ecclesie non cito pellantur, et ab omni genere penarum sint liberi;  ita tamen, ut eis quibus rei sunt, satisfaciant«]. Item synodus Agathensis: »Omnis fidelis qui in sinum ecclesie confugerit, hoc est matris, non facile repellatur, sed in ea ecclesia, quantum iudices ueritatis iudicauerint, satisfactione sanetur.« Sed et de Constantino imperatore legimus, dum baptizatus fuerit, ut die quarta [Cod. Sal., fuit, ut die quinta] huiusmodi statuisset legem, ut in quocunque loco fuerit fabricata ecclesia, consecrationis hanc uirtutem obtineat: ut quicunque reus in eam fugerit, iudicis periculo, qui in presenti fuerit, defensetur. Sed et perspectis cautissimis Romanorum libris ita de fugitiuis ad ecclesie cuiuslibet suffragia inuenimus scriptum, uel de eis qui Cesarem appellant, uel ad principem se duci flagitant. Theodosius et  ualentinianus Aug. Antiocho prefecto pretorio data X Kal. Aprilis Constantinopolim [Cod. uat., Constantinopoli] Antiocho et Basso consulibus, interpretatio : »Ecclesia et loca Deo dicata, rei qui ibidem compulsi timore confugerint, ita tueantur, ut nullis locis sanctis ad direptionem rerum uim ac manibus afferre presumat [Cod. uat. et Sal., reorum uim ac mortibus . . . presumant]. Sed quidquid spatii uel in porticibus uel in atriis uel domibus, uel in areis ad ecclesiam adiacentibus pertinet, uelut interiora templi  precipimus custodire, ut reos timoris necessitas non constringat circa altaria manere, et loca ueneratione digna polluere.« Imp. Honorius et Theodosius Aug. Ciciliano preposito post alia datur IX Kal. Febr. [Cod. uat., data. Cod. Sal., Non. Septembris] Rauenna, Honorio uII et Theodosio secundo Augustis consulibus, interpretatio : »Omnibus Dominicis diebus iudices sub fida custodia de carceribus reos educant, ut eis a Christianis uel a sacerdotibus substantia prebeatur, et ad balneum predictis diebus sub custodia, religionis contemplatione, ducantur. Si quis de custodibus hoc implere neglexerit, penam, quam lex ipsa constituit, cogatur implere.« Lege Iulia de ui publica damnatur, qui aliqua potestate preditus ciuem,  Romanum imperatorem appellantem , necauerit [necariue iusserit, torserit, uerberauerit, condemnauerit] in uia publica uincla duci iusserit; cuius rei 173 pena in humiliores capite [Edit., capita]; in honestiores insule deportatione cerceatur. Lege Iulia decretum est, ut pro uiolentia [Cod. Sal., per uiolentiam publica] damnetur, quicunque iudex appellantem, ut ad principis presentiam ducatur, ingenuum hominem uel ciuem Romanum [factum] torserit; occiderit, uel occidi iusserit, uel in uinculis puhlicis astrinxerit, uel flagellis ceciderit, aut damnare presumpserit. Pro qua re humiliores persone capite puniuntur [Edit., ponuntur], honestiores in insulam relegantur. Legitur in Orosio, libro uII, de Alarico  rege, qui Romam obsedit, irrupit, uastauit, quali intentione locis sanctis idem paganus rex parcere iussit, ut eadem uerba ponamus [Edit., ponimus] que idem historicus uir posuit, qui post congruam rerum gestarum seriem litteris subiunxit: »Adest Alaricus, trepidam Romam obsidet, turbatamque irrumpit, dato tamen precepto prius, ut si quis in sancta loca, precipue in sanctorum apostolorum Petri et Pauli basilicas confugisset, hos imprimis inuiolatos securos esse sinerent.« Et quo honore uasa sancta reportare iussisset inuenta ad ecclesias, ille [Codd. uat. et Sal., ibi], qui scire desiderat, legere poterit. Si [quis] hec que posuimus canonum et legum testimonia minores esse auctoritates [Cod.  Sal., de canonibus uel lege Romana . . . minoris esse auctoritatis] estimet, legat ipsius Domini de fugitiuorum  ciuitatibus precepta, et intelligat diuinitus esse statutum, ut rei et peccatores, Domino Deo demandante, loca defensationis debuissent habere ubi protegerentur a persequentium insidiis [a 1Kb] . Nec non et ipsam Romam, aliasque per mundum ciuitates asylum statuisse ad reorum defensationem legitur, ut per illius loci uel templi, qui apud eos sanctus habebatur, seuera legum cautione [Cod. uat., cautio] mitigaretur. An fas est apud Christianos minoris esse honoris Ecclesiam Christi, quam templum Iouis apud paganos; uel beate Marie genitricis Dei domum, quam impie Iunonis asylum inferioris uenerationis haberi: aut ipse beatus Martinus, uerus Dei cultor in Christiano imperio minus uenerari fas est, quam Scolapius falsator, in paganorum potestate  habuit?

Hec siquidem omnia, si domino meo Dauid imperatori Christianissimo et omni honore Dei deuotissimo legantur, uel uerbis pacificis dicantur, scio, sanctissimum illius animum et pietate plenissimum, et in custodia mandatorum Dei cautissimum, qui nullis poterit muneribus de uia ueritatis auerti qui omnia ita decernit et iudicat [Cod. uat., deiudicat], sicut Domino Deo Iesu Christo placuerit, et sanctis eius [b 1Kb] , et sibi erit merces perpetua in eterna beatitudine et filiis suis benedictio sempiterna.

Ecce sanctorum censura [Cod. uat., censure] canonum, ecce legalium scita litterarum firmissime honorem ecclesiarum Christi in patrociniis fugitiuorum  conseruari iubent. Nunquam credimus ut Christianissimus et serenissimus imperator domnus Carolus Augustus aliter precipiat, nisi ut sanctorum censure canonum et legalium [edicta litterarum se habent, et ut antecessores sui statuerunt, nec sancte Dei Ecclesie honor, nec sui magni nominis reuerentia et timor minor debet esse in regno excellentissimo et imperio potentissimo, uel in aliqua dignitate et honore minui, sed semper augeri, ad laudem et gloriam Domini nostri Iesu Christi, qui eum super omnes alios reges et imperatores sapientie decore honorauit, et regni potentia exaltauit [c 1Kb] ] [d 1Kb] .



174 [e 2Kb] EPISTOLA CLuIII. AD ALBINUM MAGISTRUM ET AD CONGREGATIONEM MONASTERII SANCTI MARTINI. Congregationem S. Martini reprehendit ob defensionem cuiusdam rei clerici ad ipsos confugientis, contra sententiam sui episcopi, et contra mandatum ipsius regis, etc.


 In nomine Patris, et Filii, et Spiritus sancti. Carolus, et reliqua, Albino uenerabili magistro et omni congregationi monasterii sancti Martini.

Pridie quam ad nostram presentiam a uobis missa uenisset epistola, allate nobis sunt littere a Theodulfo episcopo misse, querimonias continentes de inhonoratione hominum suorum, et non tam illorum quam episcopi huius ciuitatis, uel contemptu iussionis imperii nostri; quam iussionem de redditione cuiusdam clerici de custodia ipsius elapsi, et in basilica sancti Martini latitantis sub nostri nominis auctoritate conscribere iussimus; cuius etiam nobis exemplaria  misistis [F. uobis . . . misimus], in quibus nos nequaquam iniuste aliquid decreuisse, ut uobis uisum fuit, putamus. Sed cum utrasque epistolas, uestram scilicet, et Theodulfi, nobis relegere fecissemus, asperior multo nobis et cum iracundia composita uestra, quam Theodulfi uidebatur epistola, et in nullo erga illum caritatis condimento respersa; sed potius quasi reum defendens, et episcopum accusans, et sub uelamine quodam celati nominis continens uel posset uel admitti ad accusationem deberet; cum hoc omnino et diuina et humana lege sancitum sit, [a 1Kb] nulli criminoso alterum accusandi dari licentiam, quanquam a uobis ad hoc defensus et conseruatus sit sub obtentu iussionis nominis nostri, ut qui iam accusatus, et [b 1Kb] in conspectu populi ciuitatis sue iudicatus  est, accusandi locum habere Cesarei nominis appellatione deberet, ad exemplum beati Pauli apostoli, qui apud principes Iudee a gente sua accusatus, sed nondum iudicatus, Cesarem appellauit, et ab eisdem principibus ad Cesarem iudicandus missus est , quod nequaquam presenti negotio conuenit. Paulus enim apostolus a Iudeis accusatus, sed non iudicatus, Cesarem appellauit, et adire permissus est. Hic uero infamis clericus, et accusatus et iudicatus, et in custodia missus, et de custodia elapsus, basilicam, quam nisi post penitentiam ingredi non debuerat, contra legem ingressus, et adhuc, ut fertur, peruerse uiuere non cessans, ut dicitis, sicut Paulus apostolus Cesarem appellauit, sed nequaquam, ut Paulus, Cesarem aditurus est. Illi enim, apud  quem accusatus, et a quo iudicatus atque in custodia  missus est, et de 175 cuius custodia euasit, precipimus, ut reddatur, et ille eum ad nostram audientiam, siue uera siue falsa dicentem, adducat, quia non decet, ut propter talem hominem nostre prime iussionis ulla fiat immutatio. Sed et ualde miramur, cur uobis solis uisum sit nostre auctoritatis sanctioni et decreto contreundum, cum liquido pateat et ex consuetudine ueteri, et ex constitutione legum [regum] decreta recta [F., rata] esse debere, nec cuiquam permissum illorum edicta uel statuta contemnere. Et in hoc satis mirari nequiuimus, quod illius scelerati hominis precibus, quam nostre auctoritatis iussionibus obtemperare maluistis, cum nunc clarissime liqueat, cum eodem homine amorem discordie ex irruptione caritatis de hoc loco uetuit  [L. ueluti] egredi. Ipsi quippe nostis, qui congregatio huius monasterii ac serui Dei [et utinam uere!] dicimini, qualiter iam crebro uita uestra a multis diffamata est, et non absque re. Aliquando enim monachos, aliquando canonicos, aliquando neutrum uos esse dicebatis. Et nos consulendo uobis, et ad malam famam abolendam [c 1Kb] magistrum et rectorem idoneum uobis elegimus, et de longinquis prouinciis inuitauimus, qui et uerbis et admonitionibus rectam uitam instruere, et, quia religiosus erat, bone conuersationis exemplo potuisset informare. Sed proh dolor! aliorsum cuncta conuersa sunt; et [d 1Kb] diabolus uos quasi ministros suos ad seminandam discordiam, inter quos minime decebat, inuenit, scilicet inter sapientes et doctores Ecclesie, et qui peccantes  corrigere et castigare debuerunt, cogitis ad peccatum inuidie atque iracundie prorumpere. Sed illi, Deo miserante, nequaquam assensum uestris malis suggestionibus prebituri sunt. uos autem, qui contemptores nostre iussionis exstitistis, siue canonici, siue monachi uocamini, ad placitum nostrum, iuxta quod presens missus noster uobis indixerit, nobis uos assistere scitote. Et quamuis ad nos missa hic facte seditionis uos excuset epistola, uenite et condigna satisfactione inustum crimen eluite.



176 [e 1Kb] EPISTOLA CLIX. AD ARNONEM. Commendat illi discipulum grammatice, quem uitulum uocat.

Dilectissimo Aquile Albinus matricularius perpetue  beatitudinis in Christo salutem.

 Direxi ho [Al., o] animal uitulum Encheridion meum, ut adiuues illum et eripias eum de manibus inimicorum suorum, et adiuua quantum ualeas [quia uenerabilis episcopus multum ardet super nos, id est, [a 1Kb] Theodulphus]. Misi quoque in ora pueri huius, quamuis uitulus contra naturam rationale sit animal, quod ipse in auribus sanctitatis uestre habet mugire. [Habeo [Habui] enim illum ad erudiendum Deo mecum in domo mea et poterit proficere, Deo dante, in lectionis studio seu grammatice artis disciplina in domo sancti Martini]. O Aquila! hi in curribus et hi in equis, nos autem in nomine Domini nostri magnificabimur . ualeas, uigeas semper in eternum.



[b 1Kb] EPISTOLA CLX. AD*** Amici caritati se commendat.


Dilectissimo Patri, egregio pontifici. Leue iugum portare cupiens, in cuius unitate optat uobis salutem.

Omni melle dulciores nobis per fratrem nostrum littere delate sunt, quarum seriei dum respondere paraui, superuenit filius meus, cuius gratissima uisitatio a longioris responsionis sermone paululum me suspendit. Non tamen ulla seculi ambitio a caritatis suauitate cor meum suspendere poterit. Quinimo magis atque magis crescat de die in diem, et pleno caritatis mei modio cumulum quotidie addit. Omnipotens Deus, qui presenti nos caritate coniunxit,  perpetua nos caritate coniungere dignetur in eternum.



[c 1Kb] EPISTOLA CLXI. AD ARNONEM. Exponit quomodo substantia, essentia, subsistentia et natura de Deo dicantur.

Albinus Aquile salutem.

Miror quomodo me sub unius momenti angustia in breui tabella uite eterne formam depingere poscis. Quid est catholica fides, si per dilectionem operatur, nisi uita eterna? Aliquid inde, ne inobediens preceptis tuis uiderer, [d 2Kb] breui sermone dictaui. Quod uero me interrogare uestram sanctitatem placuit, quid sit inter substantiam, essentiam, et subsistentiam? aut, si dici fas sit sanctam Trinitatem esse  naturam? Sciendum 177 est quod essentia proprie de Deo dicitur, qui semper est quod est, qui Moysi ait: Ego sum qui sum ; Deus enim solus uere est, quia incommutabilis est; quidquid enim mutabile est, quodam modo uere non est, quia esse poterit quod non est, uel non esse quod est. Substantia uero commune est nomen omnium rerum que sunt: celum, sol, luna, terra, arbores, herbe, animalia, uiuentia queque, homines etiam, substantie dicuntur; nam, quod nulla substantia est, nichil omnino est, substantia ergo aliquid esse est: Deus igitur substantia est, et summa substantia et prima substantia, et omnium substantiarum causa, quia omnium rerum creator est. Unde contra uenenum Ariane perfidie solemus dicere, Patrem, et Filium,  et Spiritum sanctum unius esse substantie: quia Pater, et Filius, et Spiritus sanctus una est substantia, nam substantia dicitur, quia subsistit. Ideo Greci solent dicere de Deo: una Usia, tres hypostases [Ms., Ypostatis], id est, una substantia, tres subsistentie [Ms., subsistentias]: quod beato Hieronymo non placuit, melius esse dicendum arbitranti [Ms., arbitratus] Latino eloquio: una substantia, tres persone. Dicuntur enim [Leg., etiam] usitato nomine diuitie substantie, sicut de prodigo legitur in Euangelio: Dissipauit substantiam suam , id est diuitias. Naturam uero Dei libera uoce dicimus, quia omnis natura natura est, et maxime illa que sola uera est natura, quia semper est quod est, quia nullatenus de ea natura, qua semper est, mutabilis  est in aliam quamlibet naturam: quod sepius in libris catholicorum Patrum inuenitur, Patrem, et Filium, et Spiritum sanctum unius esse nature. Hoc uero quod uos legisse dicitis dictum in opusculis sancti Augustini, quod Deus nec necessitate, nec uoluntate Filium genuisset, sed natura: bene arbitramur dictum, quod natura Pater genuisset Filium, quia eiusdem nature est Pater, et Filius, non necessitate, nec uoluntate: quod quemdam hereticum impie interrogare legimus Christianum, utrum Deus Filium, uolens, an [Ms., ac] nolens genuisset? ut, si diceret nolens: necessitas in Deum caderet; si uero uolens diceret, statim responderet, uoluntatis esse Filium, non nature. At Christianus uigilantissime uicissim  quesiuit ab eo utrum Deus Pater uolens an nolens sit Deus? ut, si responderet nolens, sequeretur miseria necessitatis, quam de Deo credere magna insania est; si autem diceret uolens, responderetur ei, ergo et ipse uoluntate sua Deus est, non natura. Quid ergo restabat [Ms. restabit], nisi ut obmutesceret, et sua interrogatione obligatum insolubili uinculo se uideret? Igitur Deus natura est Deus, et Filius natura est Filius, et Spiritus sanctus natura est Spiritus sanctus, et est una natura horum trium, sicut una est essentia, et una omnipotentia, et una diuinitas. Ceterum pro diuersis euentibus multe sunt tribulationes fidelium, et unaqueque persona tentationibus subiacet in hoc mundo, quia exsilium est, ubi uiuimus, non patria; admonent enim nos he  molestie tentationum patriam querere, et quietam uitam, que nullatenus hic inueniri poterit, nisi in spe eterne quietis uiuenti. Explicit.



178 [a 1Kb] EPISTOLA CLXII. AD DOMNUM REGEM.  Exponit que sit differentia inter eternum et sempiternum, perpetuum et immortale, seculum, euum et tempus.

Domino Dauid, rectori optimo, uictori maximo, Flaccus Albinus optat salutem.

De quorumdam nominum proprietate, reuertens a nobis [Al., uobis] [b 1Kb] Candidus noster, questiones nobis proposuit: de quibus ut ex tempore diligentius perscrutaretur, interim tacere disposui. Sed ille uestre  uoluntatis nimius exactor et importunus inquisitor, moras me facere non sinebat. Quapropter paucas eorumdem nominum rationes repentino et inculto [Edit. in occulto] notaui sermone; uestrum de his que dicta sunt, sicut et de meis omnibus dictis uel scriptis, spectans iudicium. Nam obediens deuotio laudanda est, si auctoritate iubentis probatur. Hec ergo est interrogatio, que nobis ab eodem oblata est, scilicet: quid sit discriminis inter eternum et sempiternum, perpetuum et immortale, seculum, euum et tempus? Primum enim sciendum est quod idem [Cod. uat., unum] significare uidetur eternum et sempiternum; et simplex esse nomen eternum; sempiternum uero compositum ex aduerbio semper, et nomine eternum. Ideo omne eternum potest dici et sempiternum;  e conuerso ordine omne sempiternum etiam eternum. Perpetuum uero uidetur  esse ex eo quod est perpes, et significare quod nullo dirimitur interuallo, sed semper eodem modo perstat quo est. Inter eternum autem et immortale hoc distare uidetur, quod omne eternum immortale, non tamen omne immortale eternum recte dicitur. Inter euum et seculum ita discerni potest, quod euum quiddam eternum potest intelligi, seculum uero temporale  aliquid. Sed modo uideamus horum distantiam nominum. Immortalis enim illa dicitur natura que mori non potest, non tamen semper immutabilis, id est, que mutari non possit: sicut anima humana, que immortalis creata est, sed immutabilis procul dubio non est, quia de peiore in melius, uel de meliori in peius, et de peiore in peius uel de meliore in melius mutari potest, sicut dictum est: Ibunt sancti de uirtute in uirtutem . Solus Deus uere immortalis et immutabilis, quia solus uere et proprie eternus, et quod semper est, de quo Apostolus: Qui solus habet immortalitatem. . Immortalem posuit pro immutabili; quia quod mutabile est, quodammodo moritur eo quod est, dum aliud aliquid incipit esse quod non erat. Sed abusiue  sepe eternum legitur dictum, quod tempori uel mutabilitati obnoxium est, nec semper eiusdem modi est, et ideo eternum non recte dicitur. Quod enim mutatur, non manet: Idque, ut supra diximus, inter immortale et eternum est discriminis, [quod] omne eternum, immortale est; et non omne immortale, satis subtiliter, etiam eternum dicitur: quia etsi aliquid semper uiuat, tamen [si] mutabilitatem patitur, non proprie eternum appellatur; quia non semper huiusmodi est, quamuis immortale, quia semper uiuit, recte dici possit. uocatur tamen eternum, interdum etiam, quod immortale est: eternum enim cum proprie dicitur, neque quidquam preteritum habet, nec futurum; sed quidquid est, semper est, quod solus est Deus; et ideo solus Deus  eternus est secundum proprietatem eternitatis. Quod uero de eterno diximus, hoc idem licet intelligi de sempiterno. Sed quid est quod Apostolus dicit: Ante tempora eterna ? Si enim tempora, quomodo eterna; cum tempora non sunt, nisi in creaturis? nisi forte ante omnia tempora intelligi uoluit. Aeterna autem maluit dicere quam omnia, fortasse ideo quia tempus non cepit ex tempore; eterna enim tempora euum significant. Inter euum autem et tempus hoc distat quod illud stabile est, tempus autem mutabile. Seculum uero dicitur post creatas [Al., dicuntur primo create] rerum species, et in diuersas temporum mutabilitates distincte; uideturque seculum et tempora simul cepisse. Sed multis locis, seculum etiam in sancta  Scriptura legitur pro sempiterno, ut dicitur: 179 Quoniam in seculum misericordia eius.  In seculum, scilicet in perpetuum dicit, quoniam misericordia ipsius eterna et indeficiens est. Seculum est etiam mundi ordo decurrens, qui ad futura tendens preterita deserit, et ideo secula dicta esse putatur, quia in se iugiter resoluuntur [F. reuoluuntur] tempora. Sed differentia est, dum dicitur, a seculo; [et dum dicitur, in seculo]; et  dum dicitur, in seculum seculi. Adam namque a seculo fuit; id est in principio seculi. Ceteri uero patres, Ne, Abraham in seculo, sed non a seculo fuerunt: sicut omnes humani generis series in seculo fuerunt, uel sunt, uel future sunt. In seculum uero seculi, futurum est seculum, quod post hoc erit seculum, quod et in secula seculorum  dicitur. Nam quibusdam in locis in seculum seculi eternitatem Domini absolute significat, quoniam ille et etiam ante seculum, et in seculo, et post illud seculum misericors esse monstratur. Et ideo dicitur de eo: Misericordia autem Domini a seculo et usque in seculum super timentes eum.  Item: In seculum seculi  propter duo Testamenta sepe legitur  positum, quia hoc Nouum Testamentum prioris seculi seculum est, sicut et futurum istius presentis erit. Inuenitur quoque seculum pro cuiuslibet temporis fine poni. Nam in Lege Domini dicitur: Sit tibi seruus in seculum , id est, usque in iubileum annum. Sed sciendum est quod eternum tribus modis in sancta Scriptura legi solet. Primo, quod uere et proprie eternum dicitur, omni [mutabilitate] carens, sicut solus Deus est. Alter uero modus est, cum ea res eterna dicitur, que ipsa quidem per se eterna non est, sed quod significat, eternum est; ueluti hoc quod Abrahe dicitur: Dabo tibi et semini tuo terram hanc in possessionem eternam . Cum nec ipsa terra, nec eius habitatores eterni esse potuissent, sed  terra uiuentium, que per hanc terram significatur, eterna est; et habitatores illius eterni, de quibus dicitur: Beati mites, quoniam ipsi possidebunt terram.  Tertius modus est, quando ea res eterna appellatur, cui finis non constituitur, aut ita fit ut deinceps non sit facienda, quantum ad curam uel ad potestatem facientis, aut dicentis pertinet, eo genere locutionis, quo quidam Peta dicit:

Seruiet eternum, qui paruo nesciet uti
Non enim potest eternum seruire, cuius ipsa uita eterna esse non potest. Sed mira [Al., magis] quedam differentia est inter essentiam omnipotentis Dei, et uoluentia humane uite tempora. Legimus enim tria tempora esse, id est, preteritum, presens, et  futurum; sed ita ut pene nichil nobis presens sit, sed omnia preterita et futura. [uerbum enim dum dico, priorem dum dixi] syllabam [Al., uerbi enim cum dixi priorem syllabam, etc.], posterior futura fuit: et dum posteriorem dico, preteriit prior. Deo uero nichil preteritum et futurum, sed omnia presentia sunt, qui seruo suo Moysi ait: Ego sum qui sum. Et: Dices filiis Isrel: qui est, misit me ad uos . Sed si subtilius querere incipias, etiam ipse due syllabe, dum dixi: Deus eternus,  eterne non sunt, sed illud quod iste syllabe significant, omnimodis eternum est. uerba enim quibus loquimur, nichil aliud sunt nisi signa rerum earum quas mente concipimus, quibus ad cognitionem aliorum uenire uolumus: que uerba nunquam recte proferuntur, nisi ueritatem significent. ueritas enim omni homini naturalis est in tantum, ut nullus unquam pro ueritate falsum audire uelit, eo modo ut ipse uerum putet quod falsum est, nisi ipse nimium uarius [Cod. uat. uanus] sit et ab omni ueritate auersus.

Sed quia ad finem chartule properat series, uidetur ratum aliquid de ipso fine dicere. Est enim locus ubi finis quod sine fine est significat, ut in Euangelio: Cum dilexisset eos, qui erant in mundo, in finem dilexit  eos , id est, in eternum dilexit eos. Est etiam ubi perfectionem significat, ut: finis enim legis est Christus , id est, perfectio legis. Est quoque, ubi ipsum significat Christum, ut in quibusdam psalmorum titulis: in finem Dauid , id est, in Christum. Aliquando etiam finis significat finem cuiuslibet rei uel temporis; ut in Daniele: in fine autem dierum illorum . Nec mihi multitudo uerborum et chartule longitudo obiicienda est, quia longitudo temporis, uel magis illud quod tempus non habet, plurima poscit uerba, quibus demonstretur quod uix demonstrari 180 possit. Sed calamus in fonte caritatis tinctus, dulce habet cum eo loqui, cui omnia bona dulcia sunt; cui Deus eternam concedere dignetur  dulcedinem.


[Det tibi perpetuam clemens in secla salutem
   Et decus imperii, Dauid amate, Deus.]



[a 1Kb] EPISTOLA CLXIII. AD CAROLUM. Exponit textum S. Luce cap. XXII, 36. etc., de duobus gladiis. Conqueritur de quibusdam episcopis, qui presbyteris et diaconis munus predicationis inhibere uolunt; et de profanatione altarium.

Domino desiderabiliter uenerabili et uenerabiliter desiderabili Dauid regi, in fide et caritate Flaccus [Albinus] salutem.

Litteris uestre nobilissime pietatis acceptis, in quibus uestram nobis ualde amabilem sanitatem, et cuncto Christianitatis imperio pernecessariam prosperitatem  cognoscens [F., cognoui], totum cordis mei affectum in gratiarum actiones Christo clementissimo regi effudi: illius sedula oratione deprecans pietatem, cum omnibus nostre deuotionis cooperatoribus, quatenus uestram pacificam et amabilem potentiam, ad exaltationem sancte sue Ecclesie et [b 1Kb] sacratissimi gubernacula imperii longeua prosperitate custodire, regere et dilatare dignetur. In quibus laudabilibus quoque uestre sapientie apicibus meam, ut soliti estis, segnitiem per interrogationes  prudentissimas sagaciter [Cod. Sal., prudentissima sagacitate] excitare uelle inueni. Imo per inquisitiones [magis docere, quam ignorata discere] agnoui; quia sapienter interrogare, docere est, ueluti in uestre auctoritatis pagina scriptum reperimus; ubi post congruam sententiam ueridico sermone exaratum perspeximus [a 1Kb] : »Cognoscat igitur industria tua, [b 1Kb] carissime in Christo preceptor, propositam nobis a quodam non clerico, sed laico de Euangelio questionem, cui tunc tamen a nobis usque [in] presens est dilata responsio: Non quia iuxta quod interrogauit, respondere non ualuissemus,« et reliqua. uere et ualde gratum habeo laicos quandoque ad euangelicas effloruisse inquisitiones, dum quemdam audiui uirum prudentem aliquando dicere: clericorum  esse Euangelium [discere ], non laicorum. Quid ad hec? Omnia tempus habent , et sepe posterior affert hora quod prior non poterat. Tamen iste laicus, quisquis fuit, sapiens est corde, etsi manibus miles, quales uestram sapientissimam auctoritatem plurimos habere [decet ]. Sed ad responsionem interrogationis uertamus stylum, ad satisfaciendum inquisitoris animo, si tamen nostra paruitas tam preclaro ingenio satisfacere ualet.

Nodus uero proposite questionis, ueluti in uestre excellentie litteris inueni, huiusmodi constrictus fuit, ut eadem ponamus uerba que in illis legebam: »Est enim locus Euangelii secundum Lucam , ubi Dominus Christus ad passionem  uenturus, tunicam ac peram uendere, gladiumque emere discipulos iussit. Cui cum responsum esset binos ibi esse gladios, dixit, satis esse. Quorum uno Petrum in abscissione auricole Malchi usum fuisse putamus: Cui et tunc a Domino dictum est: Conuerte gladium tuum in uaginam. Omnes enim qui acceperint gladium, gladio peribunt . Quomodo sibi conuenit [Cod. Sal., conueniat], ut qui tunc uendere tunicam, emere gladium iusserat, is statim accipientes gladium gladio diceret esse perituros? Si gladius est uerbum Dei , et Dominus 181 quando gladium emere precepit, uerbum Dei significauit; quomodo congruit, ut omnis qui accipiat uerbum Dei, uerbo Dei pereat?« Sed facilis est solutio, si singulorum consideratur euangelistarum  huic loco circumstantia, et diuerse intelliguntur gladii significationes. Non enim equaliter ubique gladius significat. [Itaque, sicut Leo aliter significat,] ubi dicitur: Ecce uicit leo de tribu Iuda ; aliter ubi dicitur: Circuit quasi leo, querens quem deuoret . Ille leo Christus est; iste, diabolus: etsi eisdem scribatur litteris leo, non tamen eisdem congruit significationibus. Nam et abyssus in Scripturis sanctis multifarias habet  allegorias, ut studiosis lectoribus facile est inuenire. Abyssus, immensitas aquarum; abyssus, profunditas Scripturarum; [abyssus, ineffabilia iudicia Dei ]; abyssus, sapientia; abyssus, corda hominum significat; et multa talia in Scripturis sanctis inueniuntur, que secundum qualitates locorum uarias habent intelligentias. Sermo Domini oculosus est, et undique perforari potest, et alta profunditas mysteriorum Dei. Quis omnia secreta illorum inuestigare potest? Igitur et gladius multifarie significare uidetur. Nam et uenenatas Iudeorum maledictiones in Christum [significat], ubi dicit: Qui exacuerunt ut gladium linguas suas . Etiam et mortem significat, ubi dicit: Qui liberasti Dauid seruum tuum de gladio maligno . Scilicet et tribulationem passionis Christi significat, ubi dicit: Et tuam ipsius animam pertransibit gladius ; id est, tribulatio passionis illius tuam torquebit animam. Diuisionem quoque significat, ubi dicit: Non ueni mittere pacem, sed gladium ; id est, separare bonos a malis. Sed [et] uindicta gladii nomine intelligitur, ubi legitur: Non enim frustra gladium portat; uindex est enim in eos qui operantur malum . Iudicium quoque Dei gladii nomine legitur designatum: Inebriatus est in celo gladius meus . Item quia, Exacuam ut fulgur gladium meum, et aget iudicium manus mea . Et iuxta Apostolum, uerbum Dei intelligitur gladius.

Sed forsitan ille laicus, qui in uno solebat pugnare  gladio, unam eum putabat habere interpretationem, non considerans illum ipsum, quem manu tenet, ancipitem esse: in quo et inimico uitam auferre nititur, et suam defendere gaudet. Ideo secundum aliam significationem in Mattheo Dominus dixit: Omnes qui acceperint gladium, gladio peribunt . Iuxta aliam uero in Luca: Sed nunc qui habet sacculum, tollat similiter et peram. Et qui non habet, uendat tunicam suam et emat gladium . Iste uero gladius uidetur ei placuisse, ille itaque displicuisse. Ideo illum conuerti in uaginam, istum emi precepit. Idcirco diligentius considerandum est quid uterque significet: et sacri sanctorum Patrum proferendi sunt sensus, ne quid nostra [paruitas ] presumptuose dicere uideatur.  Ille uero gladius secundum Mattheum uindictam iniuriarum nostrarum intelligitur designare, quam qui exsequitur, in suis periturus erit sceleribus, ipsa dicente ueritate: si non remiseritis hominibus peccata sua, nec Pater uester celestis dimittet uobis delicta uestra . Quapropter et hunc conuerti in uaginam cordis precipit, ut ibi, iuxta euangelicam duorum seruorum parabolam , unusquisque remittat fratri suo de corde suo. Et hec  est nostrorum indulgentia delictorum, ut in nos peccantibus dimittamus, ipsa attestante ueritate: Dimittite et dimittetur uobis .

Sed uideamus quid ille secundum Luce Euangelium gladius significare possit, de quo totius inquisitionis oriebatur series. Ille est nimirum uerbum Dei, quem uenditis omnibus secularis uite impedimentis nobis emere necesse est, et uiriliter in eo pugnare contra omnes antiqui serpentis insidias. Quem gladium Saluator noster cum triumpho glorie ad paternam rediens sedem, discipulis suis dedit dicens: Ite, docete omnes gentes . Non igitur ad huius gladii ictum, sicut extraordinarie huius inquisitor questionis arbitrabatur, Dominus respondit: Conuerte gladium in uaginam suam, sed  ad illius qui in Mattheo legitur. Ad istius [itaque ] dixit: Sinite usque huc [Cod. Sal., adhuc] . Quatenus uterque suam propriam habere potuisset significationem. Nam aliquoties in uno facto aliorum 182 salus et aliorum perditio [prouenit; Al., peruenit]. Ut in tota Christi passione Iudeorum est perditio, nostra autem salus: ita et factum apostolice audacie iuxta allegorie subtilitatem dupliciter ex ipsius Domini uerbis intelligi potest. Queratque ille, quisquis est, cur in alio euangelista Dominus preciperet uirgam portandam, in alio preciperet non portandam: et tunc intelligat, gladii diuersas esse significationes.

Sed considerandum est, secundum uestre sapientie uenerabile preceptum, »quid significet huius  [emptio; ] gladii, quid sacculum, quid pera, quid tunica, cur postremo in duobus gladiis satis esse dicatur?« De conuersione itaque gladii in uaginam suam et de periculo accipientis, loco suo diximus. Emptio siquidem huius gladii est seculi renuntiatio, de qua ipse Dominus dixit: Qui non renuntiauerit omnibus que possidet, non potest meus esse discipulus . Hoc est: auaritie sectator non potest ueritatis esse predicator, quia quod ore predicat, opere destruit. Igitur in sacculo occulta diuitiarum substantia: in pera, publica designari potest. In tunica carnalis delectatio demonstratur. Que omnia funditus uendenda, id est abiicienda sunt, ut dignus [in] gladio uerbi Dei sectator Christi efficiatur miles. Quod autem discipuli id  dixerunt: Ecce duo gladii hic sunt, et Dominus respondit: satis est; duo gladii sunt corpus et anima, in quibus unusquisque secundum sibi a Deo datam gratiam in Domini Dei uoluntate preliari debet. Et satis erit uoluntati Dei, si corpore et animo illius implebuntur precepta.

Sed et hec proposita questio alteram aduocat, quia abyssus abyssum inuocat . Et dum [nodum ] ualide complexionis solutum estimaui, ecce [alterum ex latere occulte constrictionis ] offendi, quem non laico prioris inquisitionis auctori, sed uestre uenerande dignitati exsoluam. Si gladius iste, ut diximus, uerbum Dei  est, cur auriculam abscidit aduersantis, dum uerbum Dei ex auditu ad secreta cordis cubilia peruenire solet; ut ibi fidei fructum centesimo, sexagesimo, uel tricesimo ferat effectu ? Quid ista, obsecro, significat abscissio, nisi ut [infidelitatis ] auricula abscindatur, ut diuine tactu gratie noua sanetur, et ueteris hominis exspoliatio in noue reformationis transeat gloriam? Unde et iste seruus Malchus dicebatur. Malchus in Latinam linguam uertitur rex uel regnaturus. Quomodo rex et seruus, nisi quia in uetere homine serui fuimus peccati; in nouo itaque Domini Dei [sanati ] gratia, reges et regnaturi erimus cum Christo? Quid est quod ipse Dominus persecutorem suum sanauit, nisi quod omnis predicator in Ecclesia  Christi nec suos uerbo pietatis sanare inimicos desistat? Unde et ipse Dominus tempore passionis sue, opera etiam in suos persecutores non deseruit sanitatis. Ac ideo forsitan permissus est Malchus uulnerari, ut Petri ostenderetur constantia et Domini claresceret pietas, et nobis ad omnes boni operis daretur exemplum, quatenus salutis eterne [medicamenta ] etiam inimicis prestaremus nostris.

Cur duo gladii in Dominica [tantummodo ] passione inuenti sunt, et in uno apostolica pugnauit fiducia; alium uagine exemptum non legimus? diximus duos gladios corpus et animam significare: que ambo per unam fidem operari debent, ut fides, que in anima latet, foras per corpus ostendatur in opere. Ex abundantia cordis os loquitur  . Unde et discipuli dona sancti Spiritus in igneis linguis accipientes loqui dicuntur magnalia Dei . Quia ubi caritas per donum sancti Spiritus intus ardescit in animo, mox foras in uerbo clarescit predicationis. Possunt quoque non inconuenienter duo gladii, fides et opus intelligi: illa in corde latens, istud in facto in palam procedens. Et diligentius consideranti par priori significationi hec quoque inuenitur, quia fides anime est, opus uero corporis. Unde et unusquisque ad cordis sui penetralia dirigat intentionem, et uideat in eo, quantum diligat Deum, et eamdem Dei dilectionem proferat in opus. Et maxime predicatores Ecclesie Christi caritatem Redemptoris nostri per uerba sedule predicationis populis ostendant. 183  Sint lucerne ardentes  in domo Domini: sint ciuitates firme in montibus uirtutum consite, et contra omnes insidias hostilis exercitus munitissime. Sint pastores prouidi, gregem Christi per pascua uite eterne ducentes, quatenus cum multiplici animarum fructu gaudia Domini Dei sui mereantur ingredi. [Hos tua ] excellentissima dignitas et sanctissima in Christi caritate uoluntas semper admoneat, imo suauissimis exhortationibus ad predicationis impellat officia, quatenus in die magno Domini nostri Iesu Christi tu quoque amabilem merearis audire sententiam: Euge, serue bone et fidelis, quia super pauca fuisti fidelis, supra multa te constituam, intra in gaudium Domini tui  . Nec enim hoc solis sacerdotibus uel clericis audiendum ibi arbitreris, sed etiam bonis laicis et bene in opere Dei laborantibus dicendum esse credas, et maxime his qui in sublimioribus positi sunt seculi dignitatibus, quorum conuersatio bona et uite sanctitas et admonitoria eterne salutis uerba, suis subiectis predicatio poterit esse. Nam unusquisque de pecunia domini sui, quam accepit, rationem redditurus erit in die iudicii. Et qui plus laborat, plus mercedis accipiet. Quapropter dilectissime et honorande Ecclesiarum [Christi] defensor et rector, tue sanctissime sapientie uenerabile studium alios admonendo exhortetur, alios castigando corrigat, alios uite disciplinis erudiat, ut omnibus omnia factus , ex omnibus mercedem habere  merearis perpetuam. Ut cum magna et laudabili populorum multitudine gloriosus in conspectu Domini Dei tui appareas.

Audio etiam per Ecclesias Christi quamdam consuetudinem non satis laudabilem, quam uestra prudentissima auctoritas facile emendare potest, si tamen uera est opinio, et non magis falsa excusatio, ut quod facere non uolunt presbyteri, suis iniiciant episcopis. Nam dicunt ab episcopis interdictum esse presbyteris et diaconibus predicare in ecclesiis, dum in Apocalypsi [legitur: Spiritus et sponsa ] dicunt: ueni. Et qui audiat, dicat, ueni. Qui sitit, ueniat, qui uult, accipiat aquam uite . Nec non et Apostolus: Quod si alii reuelatum fuerit sedenti, prior  taceat. Potestis enim per singulos prophetare , id est docere. Item ad Timotheum: Qui bene presunt presbyteri, duplici honore digni habeantur: maxime qui laborant in uerbo et doctrina Dei . Dicant enim in quibus canonibus interdictum sit presbyteris predicare? Quin magis legant et intelligant, ab initio nascentis Ecclesie, quanti et quam mirabiles ex diuerso clericorum ordine per totam mundi latitudinem fuere predicatores, etiam et apostolica in diuersas partes transmissi auctoritate: et desinant speciale habere, quod ad maius animarum lucrum plurimorum poterit esse. Nam et ipse Dominus noster iehsu Christus apostolis suis ad predicationis officia secundi ordinis uiros  subiunxit, ut in Luca apertissime legitur: Post hec autem designauit Dominus et alios septuaginta duos, et misit illos binos ante faciem suam . Et paulo post: Qui uos audit, me audit; et qui uos spernit, me spernit; et qui me spernit, spernit eum qui me misit . Et cetera que ibi de dispensatione uerbi Dei leguntur. Quare in Ecclesiis ubique ab omni ordine clericorum homilie leguntur? Quid est homilia, nisi predicatio? Mirum est quod legere licet, et interpretari non licet, [ut] ab omnibus intelligatur? Quid est aliud, nisi ut audientes sine fructu fiant, et impleatur uirgilianum illud:

Dat sine mente sonos . . . . .
 Et non euangelicum: Quod in aure audistis, predicate super tecta ? Dicit enim beatus Hieronymus in epistola  ad Nepotianum presbyterum, ubi eum de predicationis officio instituit: »Pessime consuetudinis est, in quibusdam Ecclesiis tacere presbyteros, et presentibus episcopis non loqui: quasi aut inuideant aut non dignentur audire. Et si alii, inquit Paulus apostolus, fuerit reuelatum sedenti, prior taceat. Potestis enim per singulos prophetare, ut omnes discant [Edit., et omnes dicant], et omnes consolentur . Et: Spiritus prophetarum prophetis subiectus est; non enim dissensionis est Deus, sed pacis . Gloria patris est filius sapiens . Gaudeat episcopus iudicio suo, cum tales [Christo] elegerit  sacerdotes. 184 [Docente te in ecclesia ] non clamor populi sed gemitus suscitetur. Lacryme auditorum laudes tue sint.« Hec tantus et admirabilis doctor huic tam male consuetudini opposuit. Plurima exinde dici possunt, sed sapienti pauca sufficiunt. Nec nostre rusticitatis est, uestre laudabilis sapientie aures plurimis aggrauare uerbis; sed tantum supplici deprecari deuotione, ut talia paterna prouisione iubeatis, si uera sint, emendare. Quatenus sublime regalis potentie regimen omnibus ubique proficiat ad salutem, et tibi cum Christo Domino Deo nostro et sanctis eius premia perpetui honoris augeantur.

uidimus quoque aliquibus in locis [negligentes] altaria Dei absque tecto, auium stercoribus uel canum  mictu fedata. Quod facile uestra ueneranda in Deo uoluntas per episcopos emendare ualet: ut cum honore condigno maneat mensa Domini in loco suo, uel portetur in ecclesiam maiorem, secundum sanctam sacerdotum Dei prouidentiam; et honorifice tractetur seu altare Christi, seu consecratio corporis et sanguinis illius, et precipuum salutis nostre sacramentum omni ueneratione consecretur, habeatur, et custodiatur.



[a 1Kb] EPISTOLA CLXIu. AD CAROLUM IMPERATOREM. Respondet ad interrogata de hymno post cenam dicto apud Mattheum et Marcum.

Regi [Leg. Rege] regum Deo Christo donante Carolo regi, imperatori Augusto, optimo, maximo, perpetuo;  humilis matricularius Albinus sempiternam celestis glorie salutem.

Mirabilis sapientie uestre litterarum serio perfecta, inuenimus eas eloquentie nitore splendidas, et profunditate sensuum subtilissimas, et inquisitionis gratia iucundissimas. Unde patenter agnosci poterit, non tantum imperatoriam uestre prudentie potestatem a Deo ad solum mundi regimen, sed maxime ad Ecclesie presidium et sapientie decorem collatam, et iuuenum mentes quadam inertie rubigine obductas ad acumen ingenii per uestram sanctissimam solertiam elimandas. Si quidem preter imperiales et publicas curas, euangelicas questiones academicis  uestris a nobis enucleandas inquiritis. Quanquam uestre prudentie, ut id epistola dignitatis uestre dicitur, easdem questiones notissimas esse sciamus; tamen ne senilis taceat segnities, quibusdam interrogationum stimulis somnigeram illius socordiam excitare uoluistis. Unde etiam nunc magis docere uestris insitionibus [Leg. inquisitionibus] intelligo, quam uestre aliquid affluentissime sapientie ex mea addi posse responsione. Nam sapienter interrogare, docere est. Igitur prudenter querere uia est inueniendi; ueluti fertur, Pythagoram ordinatis interrogationibus puerum quemdam de geometrica magis docuisse, quam discere quid ab eo uellet. Sicut et Dominum in Euangelio quibusdam parabolis egisse legimus.

 185 Sed ut ad inquisita respondeam, prout mee inspirauerit menti gratia illius, de cuius sermone huius inquisitionis orta est interrogatio: quamuis uestre claritati uix mea aliquid dignum paruitas conferre ualeat, quia non talis mihi inest forme uel cogitationum fiducia, sicut legitur de Zenocrate architecto, qui populea fronde coronatus, et pelle leonis uestitus inter turbas populi incessit contra tribunal Alexandri Magni, et quesitum est ab eo quis uel unde esset? At ille, »Zenocrates, inquit, ego architectus Macedo, qui ad te cogitationes et formas tue claritati condignas affero.« Sed talem mihi inesse uoluntatem de uestre excellentie Platonicis uideo, qualis in Aristippo philosopho scribitur, qui naufragio  perditis omnibus uix uiuus euasit ad littus, dixisse suis legitur: »Ite Athenis, et dicite discipulis nostris eas congregare diuitias que naufragio perire non possunt;« sapientiam uolens intelligere. Nec etiam hec ueteris monimenta historie proferrem, nisi uestre auctoritatis apices ad philosophorum me nomina prouocarent.

His prelibatis, ad interrogationem litterarum ueniamus uestrarum, in quibus post congruam epistole prefationem scriptum inuenimus, ut eisdem utamur uerbis: »Hymnum post cenam mysticam uel discipulos uel potius ipsum Dominum dixisse, ex ipsius sacre historie lectione [et] auctoritate collegimus; ac propter hoc sumus non mediocri stupore perculsi, cur tante dulcedinis hymnus uel ab ipso Domino,  uel, si a discipulis, in presentia tamen Domini, dictus, ab euangelistis omnibus sit pretermissus?« Hec est totius summa interrogationis; cur tacitus sit ab omnibus tante dulcedinis hymnus euangelistis; dum certissime ex uerbis sacre historie constat, hymnum post cenam mysticam dictum esse a discipulis, uel potius ab ipso Domino? Cuius itaque omnis [F., nominis] interpretatio primo dicenda est. Igitur Grecum nomen est hymnus, et Latine interpretari potest, laus carminis. Siue, ut beatus Isidorus ait: »Hymnus est canticum laudantium, quod ex Greco in Latinum laus interpretatur, pro eo quod sit carmen letitie et laudis.« Proprie autem hymni sunt continentes laudem Dei. Unde et liber Psalmorum a plerisque doctoribus Liber hymnorum appellatur.  Quod uero Euangeliste dixerunt: Et hymno dicto exierunt , a plerisque simpliciter traditur ita: Laude Deo dicta exierunt. Quidam itaque putant, XXI psalmi uersum eos cantasse: Manducauerunt et adorauerunt omnes pingues terre ; et hoc ex commentario sancti Hieronymi suspicantur, qui ait: »Et hymno dicto, hoc est, quod in psalmo legimus. Manducauerunt et adorauerunt omnes pingues terre.« Sunt etiam qui in priore uersu hanc laudem aptare uolunt, ubi dicitur: Edent pauperes et saturabuntur, et laudabunt Dominum, qui requirunt eum . Sed fieri potest, Iudeos habere in consuetudine aliquando hymnidicam post cenam decantare laudem, sicut solebant transeuntes uiam in agro laborantes hoc  uersu benedicere: Benedictio Domini super uos, benediximus uobis in nomine Domini . Sed his atque huiusmodi opinionibus quorumdam, quamuis spernende non sint, ut uidetur, omissis, liquidam ueritatis pandamus interpretationem.

Consuetudo itaque est euangelistarum quedam plenius dicere que alii omnino tacuerunt. Quod maxime beatum fecisse Ioannem euangelistam comprobant. Cuius rei idoneus lector in eis sufficienter exempla reperire poterit, que nos epistolaris breuitas tangere prohibet, nisi que huius interrogationis responsioni necessaria esse uidentur. Igitur de hac mystica ueteris uel noui Testamenti cena toti quatuor dixerunt, uel quid in ea gestum esset uel dictum,  partim similiter, partim dissimiliter protulerunt, que tamen omnia uera esse necessario creduntur. Quod illi itaque tres de panis calicisque consecratione dixerunt, hoc Ioannes omisit, maxime moratus in humilitate Christi ostendenda, qua pedes discipulorum suorum lauare dignatus est: atque longissimo sacratissimoque sermone, quem, exeunte filio perditionis, illis undecim electissimis secreta et spiritali loquela disseruit. Qua locutione terminata idem beatus euangelista subiunxit dicens: Hec locutus est iehsu, et subleuatis oculis in celum dixit ; non solum illa designans uerba que ipse Ioannes 186 Dominum dixisse refert, uerum etiam et ea que alii scripserunt, eum in illo sacrosancto conuiuio locutum esse. Quod uero beatus euangelista Iesum eleuatis  oculis in celum dixisse subinfert: Pater, clarifica Filium tuum, ut Filius tuus clarificet te  . . . usque in eum locum, ubi hac hymnidica terminata laude et sanctissima oratione finita: ut dilectio, qua dilexisti me, in ipsis sit, et ego in ipsis ; quam pro se suisque discipulis, imo et omnibus fidelibus, qui usque ad consummationem seculi uenturi essent, pius Saluator Deo Patri profudit.

Iste est hymnus sacratissimus et pulcherrimus, et cunctis pernecessarius credentibus, quem aduocatus noster  Dominus noster iehsu Christus, peracto nostre salutis et sue pietatis conuiuio, magna dulcedine et mirabili suauitate presentibus suis discipulis decantauit. Iste est hymnus quem sancta  sollicitudo sapientie uestre inquirit. Istum perpetua, dulcissime mi Dauid, in laudem Domini et Saluatoris nostri et in spe eterne beatitudinis, teneatis memoria. Potuit enim hec eadem uerba hymnidice laudis et orationis Filius Patri silenter dicere, sed oratio Filii doctrina est discipulorum, imo et omnium qui in oratione laudis Domini deprecari consuescunt. Nulla oratio dulcior est quam que in diuine bonitatis laude profunditur. Unde et ipse Dominus per Prophetam ait: Sacrificium laudis honorificabit me, et illic iter; quod ostendam ei, salutare Dei .



[a 1Kb] EPISTOLA CLXu. AD CAROLUM MAGNUM. Respondetur ad interrogationem de pretio salutis humane, cui daretur.


In nomine Dei Christi Saluatoris mundi. Dauid Christo Domini Albinus perpetue pacis et prosperitatis in Domino salutem.

Sapientia est, ut philosophi definierunt, diuinarum humanarumque rerum scientia, quam, excellentissime imperator, religiosissima uestre humilitatis prudentia diligenter ab hominibus requirere assuescit, ut omnium sensus proprio cordis thesauro infundat, quatenus de hoc abundantissimo diuitiarum gazophylacio iuxta euangelicum scribam noua et uetera  proferre ualeat. Quocirca cuiusdam sapientis Greci interrogationem, de pretio salutis humane, cui daretur, inquirentis nostre paruitatis  ingenio [Cod. uat., ingeniolo] dirigere studuistis, non, ut optime noui, ignorando, sed probando, quid nostre paruitatis intellectus exinde sensisset, uel a magistris didicisset. Quod pretium, cui daretur, sapiens ille predictus a quibusdam catholice eruditionis filiis in palatio inquirere dicitur; et, ut uisum est eius sapientiam audientibus, uelle eum astruere huius pretii acceptricem esse mortem; putans, redemptionem esse non posse, nisi forte esset, qui pretium recepisset ab emptore, atque aliquid sui iuris emptori pro pretio tradidisset accepto; hoc ipsum quoque apostolice auctoritatis sententia confirmare nisus, quia dictum est: Regnauit mors ab Adam usque ad Moysen . Ad cuius questionis profunditatem, ne quid temere dicam, sensibus Patrum  respondere ingrediar, atque eius obscuritatem [b 1Kb] , si respondere uel, in [F. leg., uellem] magnitudine libri opus erit, tamen ita temperabo calamum, ut longioris epistole modum non excedat.

Primo querendum esse uideo de qua morte beatus Apostolus testimonium protulisset, siue de diabolo, qui sepe mortis nomine designatur; uel de peccato, quod est mors anime; aut etiam de morte carnis, que est pena peccati ? Deinde de pretio salutis nostre, quidquid eius gratia nostro suggerit animo, qui pro nobis illud pretium obtulit, dicemus.

 187 De peccato quidem disputans Apostolus hoc subinfert testimonium dicens: Regnauit mors ab Adam usque ad Moysen. Si de morte carnis solummodo intelligendum putaret, utique dixisset: Regnauit mors ab Adam usque ad illum diem, de quo [alio loco] idem ait: Nouissima inimica destruetur mors , quam adhuc in carne nostra regnare dolemus. Unde et ipse Apostolus ait: In hoc enim ingemiscimus pregrauati, quia nolumus exspoliari, sed superuestiri, ut absorbeatur hoc, quod mortale est, a uita . Proinde aliud quoddam genus mortis his uerbis Apostolum significare putamus, quod regnasse dictum est ab Adam usque ad Moysen: id est, usque ad ultima tempora legis et initium gratie, que hoc regnum mortis destruxit.  Mors uero, de qua dicitur: Regnauit mors ab Adam, illa est sine dubio, de qua propheta ait: Anima, que peccauerit, ipsa morietur . Huius uero regnum mortis gratia adueniente destructum est, postquam Christi sanguis chirographum, quod peccata nostra scripserunt, deleuit , affigens illud cruci: interficiens inimicitias in semetipso , que erant inter Deum et hominem. Sed hoc mortis genus nullum habuit in Christi anima Redemptoris nostri regnum, quia nunquam illa peccauit; ideo nec moriebatur. Si uero Christus peccatum non fecit, quod est mors anime; et caro eius damnato mortis aculeo cum triumphi gloria surrexit de sepulcro: cui mors ultra, ut dicitur, non dominabitur : ubi est pretium, quod  mors sibi traditum esse gloriatur? Quare non tenuit, si iure emptionis accepit illud? Nec statim consequens est ut pretium illi detur, a quo aliquid redemptum esse dicitur. Propheta enim precatus est Deum ut se redimeret ab angustiis , nec tamen aliquid Deo, unde angustiis, quibus Propheta angebatur, pretii tradidisse dicendum est. Item dicitur in alio psalmo: Dicant nunc qui redempti sunt a Domino, quos redemit de manu inimici, de regionibus congregauit eos . Neque enim Deus omnipotens toties [Cod. uat., totis] pretium dedit gentibus uel regibus [uel inimicis] quoties populum suum redemit ab eis. Item in alio psalmo: Et redemit nos de manu inimicorum nostrorum . Si ad historiam attendas,  nullum pretium Aegyptiis dedit, quando Hebreos de manibus eorum, sanguine mystici agni, liberare dignatus est . Atque hic considerandum esse putamus cui iste agnus in redemptionem populi Dei immolatus esset, Domino Deo misericordissimo, uel Pharaoni regi impiissimo? uel quos sanguis illius superliminaribus illitus defendisset ab angelo percutiente ? Nunquid carcer propriam habet in puniendos per se potestatem? aut aliquis carceri dat pretium redimendi uinctos ex eo? aut gladio ultori scelerum munera non nocendi occidit [Cod. uat., munera non occidit;  forte leg., non nocenti munera accidunt], et non magis iudici, qui habet potestatem ligare uel soluere, occidere et uiuificare? Si igitur propter nomen redemptionis, quod sancta solet Scriptura sepius pro nostra ponere liberatione, uult ille sapiens, necessariam esse in salute nostra uenditionem, atque emptionem cum morte dicere, ubi prior emptio esset, ut ex ea priore secunda reemptio  iuste dici ualeat?  Nullatenus ita intelligi potest redemptio, quasi quedam esset emptio ante: nec etiam hoc, quod dicitur redemptio, ad emptionem tantum pertinet, quantum ad liberationem, sicut superius ostendimus;  quod et ipsius Domini uerbis probari potest, ubi ait: Filius hominis non uenit ministrari, sed ministrare, et dare animam suam redemptionem pro multis . Quis audet dicere animam illam sanctam, immaculatam, segregatam ab omni peccato, morti datam esse? Magis uideamus cui hec in redemptionem nostram daretur. Refert beatus Lucas euangelista Deum Iesum in cruce clamasse: Pater, in manus tuas commendo spiritum meum; et hec dicens exspirauit . Spiritus et anima diuersa sunt nomina; sed his testimoniis Domini una esse res agnoscitur. Non igitur aliqua necessitate coactus, sed propria uoluntate, tradidit, dum uoluit, spiritum. Siue animam siue spiritum dicamus: Patri commendauit, et tradidit in redemptionem nostram,  sicut ante predixit, ubi ait: Potestatem habeo ponendi animam meam, et potestatem habeo iterum sumendi eam . Animam uero suam Christus pro nobis posuit, et quando uoluit, posuit; et quando posuit, Patri 188 commendauit; et iterum, quando uoluit, sumpsit eam. Ponere ergo animam, mori est. Caro posuit animam, et caro iterum sumpsit eam potestate inhabitantis uerbi Dei in eo. Quod hic dicit: Potestatem habeo ponendi animam meam; ibi [Edit., ubi] dictum est: Inclinato capite tradidit spiritum . Qui spiritus anima est, quam posuit Christus dum uoluit. In se enim potestas erat, non in morte, quando poneret animam, quando iterum sumeret eam. Quid uero in Redemptore nostro mors potestatis habuit, dum omnia propria uoluntate perfecit,  que nostre salutis causa communi cum patria [F., Patre] uoluntate, gerere disposuit? Igitur de dormientis Adam latere Eua, que interpretatur uita, formata est ; sic de Christi latere dormientis in cruce prolatum est Ecclesie pretium. Unde et ipse per Prophetam: Ego dormiui, inquit, et somnum cepi, et resurrexi, quoniam Dominus suscepit me . Nisi forte quislibet audeat dicere quod sanguis Christi, qui effusus est lancea militis in terram , morte [F., morti] remansisset quasi pretium. Audiat quid beatus Augustinus in libro Iu pulcherrimi operis de sancta Trinitate  sentiat. Dicit enim post congruam de morte Christi disputationem: »Et unus  ex discipulis, etiam cicatrices eius contrectans, exclamauit dicens: Dominus meus et Deus meus . Et cum illius carnis tota integritas appareret, demonstratum est in ea, quod suos exhortans dixerat: Capillus capitis uestri non peribit . uerum si capilli sanctorum non peribunt, quanto magis nec sanguis Christi?« Similiter beatus Fulgentius  de tota humanitate corporis Christi ascendentis in celum testimonium tale in libro de fide Christiana proferens: »Postea, inquit, quam posuit animam, et resumpsisset secundum totam humanitatem suam, in celum ascendit, et in dextera Dei sedisset [sedet].« Redemit enim nos diuersas sustinens iniurias et passiones, uincula passus, alapis cesus, flagellis  uerberatus est. Redemit utique sanguine passionem. Ad postremum redemit nos, miracula resurrectionis ostendens, sicut dixit Apostolus cuncta complectens: Magno pretio redempti estis . Quis uero illud accepisset tam potens pretium, audiamus quid Cassiodorus eximius interpres Psalmorum dixisset de eo uersu: Redemptionem misit Dominus populo suo . »Conuenienter enim, ait, dicitur, Redemptionem misit, quoniam hoc uidebantur indigere captiui. Sed tale pretium fuit, quod non tyrannus sumeret, sed ille qui absoluebatur acciperet. Lucratus est captiuus redemptionem suam, et ipse magis inde ditatus, qui tenebatur obnoxius, et tyrannus damnatus, qui tenebat eum.« Sed querendum est diligentius atque merito intuitu  inspiciendum, an iustius dicatur mortem a Saluatore nostro suscepisse pretium, an ipsam mortem pretium esse redemptionis nostre. Audiamus quid beatus Augustinus inde dicat [Cod. uat., indicat] in libro quarto de sancta Trinitate , ubi plurima disputabat de penali et iustissima miserie nostre, et non debita Domini nostri Iesu Christi morte. »Ad mortem, inquit, per peccatum uenimus, et ille per iustitiam. Et ideo cum sit mors nostra pena peccati, mors illius facta est hostia pro peccatis.« Similiter alio capitulo eiusdem libri de morte Christi ita dicit : »Neque enim cuiusquam iure potestatis exutus est carnaliter [Leg., carne], sed ipse se exuit. Nam qui posset non mori si nollet, [procul dubio] quia uoluit, mortuus  est. Et ideo principatus et potestates exemplauit fiducialiter triumphans eas in semetipso. Morte sua quippe uno uerissimo sacrificio pro nobis oblato;« et cetera que mirabiliter prosequitur de eadem re. Item post pauca, in eo capitulo, cui talem proposuit [titulum]: De sacrificio perfecto et uero quod ipse pro nobis Saluator effectus est, lucidissime ostendit qui esset sacerdos et quod sacrificium, pro quibus, uel a quo oblatum esset. Ait enim : »Quis ergo tam iustus et sanctus sacerdos quam unicus Dei Filius, qui non opus haberet per sacrificium sua purgare peccata, nec originalia, nec ex humana uita que adduntur? Et quid tam congruenter ab hominibus sumeretur, quod pro eis offerretur,  quam humana caro? Et quid tam aptum immolationi, quam caro mortalis?« Et paulo post: »Quid tam grate offerri et suscipi possit, quam caro sacrificii nostri corpus effectum sacerdotis nostri; ut quoniam quatuor considerantur in omni sacrificio, cui offeratur, a quo offeratur, quid offeratur, pro quibus offeratur, idem ipse unus uerusque mediator per sacrificium pacis reconcilians nos Deo unum [Cod. uat., unicum] cum illo foret, cui offerebat, unum in se faceret, pro quibus offerebat, unus ipse esset, qui offerebat et quod offerebat.« Nonne perspicuum est his 189 uerbis beati Augustini bene intellectis, cui hoc sacrificium obtulit? Nisi forte quis audeat dicere, aliud esse sacrificium quod Deo Patri oblatum est, aliud pretium quo redempti  sumus. In omnibus iniuriis, opprobriis ac passionibus, quas unicus Dei Filius sustinuit pro nobis, quid gestum est, nisi oblatio pro peccatis nostris, nisi pretium redemptionis nostre? Et superfluum uidetur querere quis hanc oblationem uel hoc pretium accepisset, dum beatus Paulus in tertium raptus celum tale de eo, qui est sacerdos et hostia, pretium et oblatio, proferre testimonium non timuit, qui semetipsum, dicens, pro nobis obtulit sacrificium Deo in odorem suauitatis . Et quod uita uenerit ad mortem testatur idem Augustinus in quinquagesimi octaui psalmi tractatu : »Quid autem fecerunt, inquit, in Christo? Non uitam, sed mortem occiderunt. Exstincta quippe morte, uita resurrexit.« Ipse uero Saluator  noster, in quantum medicina est et salus, nobis datus est, sicut dicitur a propheta: Filius datus est nobis, et factus est principatus eius super humerum eius . Scilicet Isaac crucem portauit in humeris ad immolationem sui. Idem sacerdos et sacrificium Deo Patri a semetipso oblatus pro salute nostra in odorem suauitatis. De quo Propheta Dominum iurasse dicit: Tu es sacerdos in eternum secundum ordinem Melchisedech . Quod testimonium beatus Cyprianus doctor egregius et martyr gloriosus ita intelligi uoluit : »Nam quis magis, inquit, sacerdos Dei summi quam Dominus noster iehsu Christus, qui sacrificium Deo Patri obtulit, et obtulit hoc idem quod Melchisedech obtulerat, id est panem et uinum, [suum] scilicet  corpus et sanguinem.« Pro nobis obtulit, ut nos eo redimeret sacrificio. Utrumque, et pro nobis obtulit hoc sacrificium, et nobis dedit in memoriale sempiternum, sicut in Euangelio legitur: Et accepto pane, inquit euangelista, gratias egit et fregit, et dedit eis dicens: Hoc est corpus meum quod pro uobis datur. Hoc facite in meam commemorationem. Similiter et calicem postquam cenauit dicens: Hic est calix Noui Testamenti in sanguine meo, quod pro uobis fundetur . Idem itaque uictor et uictima, et ideo uictor quia uictima. Idem itaque sacerdos et sacrificium, et ideo sacerdos quia sacrificium. In ea quippe natura sacerdos, quia sacrificium, excelsior celis factus, semper uiuus interpellasse  pro suis. Idem ipse potens cum Deo Patre et Spiritu sancto uitam credentibus in se. Idem Deo et uiuo unigenitus Dei Filius Dominus noster iehsu Christus, cuius laus et gloria in secula sempiterna.


In Patris et Nati, Paracliti et nomine magno
   Sit tibi prosperitas, gloria, uita, salus.
O mi dulcis amor Dauid, in secla ualeto.
   Sit laus, lux, uirtus, Christus ubique tibi.

Fortassis Atheniensis sophista ex academica schola huiusmodi protulit questionem; cum quo Platonicis paulisper liceat argumentis uerba conserere. Porro beatum Paulum legimus cum stoicis disputare, ut eorum eos disciplinis ab errore in uiam ueritatis transduceret. Nam et populus Dei, redimendus a  seruitute durissima, Aegyptiacis ditatus diuitiis, ducem a Deo directum secutus, ex quibus in tabernaculi edificationem plurima Deo dona obtulit. Cur non tam preclaris eruditus exemplis dialecticos illi questionario proponimus syllogismos, ut suorum sauciatus armis in catholici exercitus libens castra recurrat. Dic, rogo, dic, doctor prudentissime! utrumne mors sit substantia? Quatenus uideamus, si digne dici debeat tantum eam suscepisse premium [Cod. uat., suscepit pretium]. Igitur si mors substantia est, creatura Dei est, quia nulla est substantia, nisi aut ipse sit, aut a se creata. Si uero a Deo creata mors est, inter opera sex dierum eam esse creatam nemini dubitare licet; quia ipse creator, ut sancta refert historia, sexto die consummauit  opera sua et in septimo requieuit ab omnibus operibus suis . Si igitur inter illos sex dies mors creata esse non inuenitur, utique creatura non est. Et si creatura non est, ergo nec aliquid substantia. Nec plane, quidquid nomine mortis significari uidetur, prius fuit quam homo peccasset. Que est originalis peccati pena, inter originales creaturas condita? Atque ideo nec recte creatura dici posse probatur. Si uero 190 hac dialectica prefatus magister ratione credendum non estimet, mortem non esse creatam, Dei uel sancte Scripture testimonio credat, que dicit, ut legitur: Dominus mortem non fecit . Igitur si Dominus eam non fecit, utique, ut diximus, nec creatura est. Nec aliud uidetur esse mortem, nisi absentiam. Quia ubi uita a iuuentute  [F., uiuente] recedet, ibi erit illud quod mors dicitur; sicut tenebre nil aliud sunt, nisi absentia lucis. At si mors creatura non est, ut uere diuinarum testimonio litterarum, uel argumentorum rationabili necessitate probatum est, quomodo accipere potuit pretium omnibus creaturis excellentius. Quidquid in Domini Saluatoris nostri passione diabolica inuidia uel Iudaica perfidia gestum esse legitur, hoc totum fuit diuine pietatis dispensatio, usus eorum malitia in se [F., sue] bonitatis effectum nostreque salutis profectum. At quidquid diabolus per eorum carnificas manus suis [F., iuris] gessisse putauit, hoc totum illius qui passus est, uoluntaria fuit permissio, uel dispositio, non mortalis dominatio necessitatis.  Et mirum quomodo morti dare pretium putaretur, qui morti nichil debuit? nec mors, sicut dictum est, substantia est, ut tale pretium iure exposcere potuisset.



[a 1Kb] EPISTOLA CLXuI. SEU CAPITULARE ADMONITIONIS AD EUMDEM CAROLUM. Capitula que tali conuenit in tempore memorari.

I. Testamentum in mortuis confirmatur, Apostolo protestante . Ideoque post obitum testatoris omnimodam firmitatem obtinuit. Quod etiam ante mortem consensus omnium confirmauit. Non itaque postea ualet infringi quod antea nullo modo potuit improbari.

II. Quicunque testatori reperitur ingratus, insuper et contumeliosus existat, ipse sibi testis est quia  testamento dignus non est. uerbi causa: Chanaan patris inexhonoratio seruum constituit; Esau propter intemperantiam primogenita perdidit; Ruben iunioribus fratribus contumelia paterna postposuit. Ad postremum quoque: Qui maledixerit patri , et reliqua.

III. Benedictiones patrum in filio hereditare genuinum est. Contra leges autem nature pugnant, qui parentibus inobedientiam seu contumaciam parant. Legitimus igitur heres erit, qui prefixos ordines erga parentes tenuerit.

Iu. Aliud est indebite clementer admitti, aliud ex debito competenter ascribi. Nec possunt ex debito repeti, que prorsus indebite concessum est adipisci. Diuersitas siquidem meritorum diuersitates exigit  premiorum.

u. Quod optime natus, et hereditatem legitime consecutus, neque legis antique seu noue contemptor inuentus, nec aduersus patrem saucius, neque contra populum uulneratus, magnam debeat hereditandi gerere, Domino miserante, fiduciam.

uI. Fracto capite subiecta queque languere perspicuum est, cum de firmitate capitis totius proueniat incolumitas corporis; nec possunt ea sanitate membra subdita gloriari, quam constat in capite non haberi.

uII. Hic si ueritas queritur, non est incognita; si ratio, non est ambigua; si auctoritas, non est incerta. Quoniam et auctoritas supereminet, et ratio patet, et ueritas abscondi non potest.

 191 uIII. Tripartita distributione uidentur ista omnia includi, consulentium scilicet, ac nocentium, et eorum qui sic inter utrosque semper ambigui sunt, ut quos obtinere perspexerint, eis se continuo socient. Sunt ergo consulentes utiliter adiuuandi, resistentes  autem uiriliter obuiandi; dubii uero uel rationabiliter attrahendi, uel circumspecte dissimulandi; cunctisque monstrandum, nec auctoritatem posse corrumpi, nec rationem uinci, nec ueritatem penitus superari.

IX. Populus iuxta sanctiones diuinas ducendus est, non sequendus; et ad testimonium persone magis eliguntur honeste. Nec audiendi qui solent dicere: uox populi, uox Dei. Cum tumultuositas uulgi semper insanie proxima sit.

X. uulgare prouerbium est: De duro superatur aliquid, de molli uero remanet nichil. Debet tamen et sapientia ministrare constantiam, et constantia perficere sapientiam, ut sit constantia sapiens, et sapientia constans.

 XI. Sic exercenda est predicatio pacis, ne sub nomine pietatis inducatur assertio falsitatis. Nam sicut pacem rumpere pessimum est, ita ueritatem negare blasphemum. Multum sibi denique concinunt uerax unitas et pacifica ueritas.

XII. Hec et eiusmodi, reor, inculcanda simplicibus; eo quod ignorantia ueritatis cogat errare quamplurimos. Porro ueritate manifestata contrarii confundentur, amici solidabuntur, uniuersi uero pariter excusatione carebunt.

Ista, supplico, dignanter ac diligenter inspicite. uestre siquidem fidelitatis immensitas paruitatem meam reddit impatientem pro uobis, facit etiam supra uires audentem. Enim uero fidem non perdit, nisi qui nunquam habuit. In cuius manu sunt reges  et iura regnorum, ipse coronas uestras multiplicet, tueatur, obumbret.



[b 1Kb] EPISTOLA CLXuII. AD PETRUM ARCHIEPISCOPUM. Commendat se paternis affectibus et sacris orationibus.

Dilectissimo in Christo Patri [c 1Kb] Petro archiepiscopo, Albinus eterne beatitudinis salutem.

Memor dulcissime humilitatis et dilectionis uestre, ingemisco absentiam illius, cuius caritatis flamma in corde ardescit filii. Quanta est huius seculi infelicitas, que tam charos disiungit amicos, que filium separat a patre. O si pennas aquile habuissem, ut altitudines Alpium uelocior Euro transuolare ualuissem! quam cito ante paternos stetissem pedes, ut refrigerarem ex paterna uisione pectoris mei ardorem.  Sed quia hoc fieri non ualet, induamur nos duplicis caritatis pennis: simus in Christo semper presentes, qui sumus in seculo absentes. Quid est caritas, nisi unitas animorum, dicente ipsa ueritate, dum pro suis oraret ad Patrem: Pater, conserua  eos in nomine tuo, quos dedisti mihi, ut sint unum, sicut et nos unum sumus ? Ego uero filius tuus obsecro te per eius misericordiam, qui hec dixit, ut in sanctissimo paterne memorie thesauro filii tui Alcuini nomen habeas reconditum, et inter dignissimas Deo oblationes orationum tuarum, uel semel, ore proferas.

Quanta tibi, Pater optime! apud pietatis remuneratorem Dominum Christum remanet merces, si me peccatorum ponderibus pregrauatum ab iniquitatis 192 oneribus paterne misericordie precibus subleuare coneris. Fateor me tante auctoritatis degenerem esse filium; tamen iunioris filii qui a patre in longinquam recessit regionem, roboratus exemplo audeo dicere: Pater peccaui in celum et coram te;  ideo non sum dignus uocari filius tuus . Et te credo paterne memorem pietatis, letis reuertenti occurrisse amplexibus: prudentiam quoque tuam recordari beatissimi Iob pro filiis dilectionis [Al., deuotionis], qui quotidie pro illorum prosperitate Deo sacrificia offerre studuit , ualde desiderans, quos seculo genuit Deo enutrire. Ideo in omnibus tentationibus, tanquam aurum in fornace probatus inuentus est . Laus enim patris in salute exstat filiorum, et merces pastoris in multiplicatione gregis accrescit. Nam et ipse princeps pastorum post resurrectionis gloriam beato Petro, ob confessionis trine in suo amore soliditatem, pascendas oues, quas pio redemit sanguine, commendauit  .

Tuum est, Pater sancte, absentes precibus adiuuare, presentes uerbis erudire, exemplis confortare, ut paterna pietas et pastoralis deuotio omnibus prosit in salutem. Patres igitur filiis thesaurizare solent ; tu uero beatitudinis thesauros tuis relinque nepotibus, ut per longas ecclesiastice eruditionis series celestis regni gloria tibi semper augeatur. Opto, si fieri ualeat, quatenus me tue paternitatis litteris reficias, ut auiditatis mee oculis legam, quod auribus audire uoluissem, si forte fieri potuisset [Al., ualuisset]. Concessum est enim humano generi pectoris arcana chartis mandare, et litteris innotescere tacentibus quod lingua non ualet loquente. Nam et beatus Paulus apostolus absentes  filios piis admonitionibus [Al., pietate admonitionis] sepius erudire solebat, ut quotidiana litterarum lectio eternam patris preceptorum, mentibus filiorum  infigeret memoriam. Sanctitatis uestre auctoritatem diuina pietas ad exaltationem et gaudium sancte sue Ecclesie longeua prosperitate custodire dignetur, Pater dilectissime!



[a 1Kb] EPISTOLA CLXuIII. AD PETRUM ARCHIEPISCOPUM.  Gratitudinem suam significat ob paternam beneuolentiam; Liudgardam commendat, a qua ei dona mittuntur.

Sanctissimo Patri Petro archiepiscopo humilis tue caritatis Albinus filius salutem.

Dulce mihi est sepius tue scribere reuerentie, Pater optime, si portitorum fides et opportunitas adfuisset; tamen si charta non currat, caritas non  dormitat, sed suauiter uigilat, et salubriter memorat paternitatis uestre pietatem, qua me, licet minus dignum, in filii dignitatem suscepisti, familiaritate fouisti, admonitione roborasti; que omnia pius cunctorum remunerator bonorum eterna sibi mercede retribuere dignetur.

[b 1Kb] Liudgarda uero femina religiosa, Deo fidelis et regi, scutellam argenteam et unum [c 1Kb] storacem in elymosinam sui uestre sanctitati direxit, ut uideatur diuidendum, secundum uoluntatem Dei: et quia ego filius tuus mediator in hac legatione sum, obsecro ut eam in filie dilectionem suscipere digneris; habet enim uoluntatem bonam prodesse seruis Domini et sancte sue Ecclesie. Quapropter diligentius deprecamini pro salute et prosperitate illius, ut diuina  illam gratia longeua custodiat sospitate.



[d 1Kb] EPISTOLA CLXIX. AD PONTIFICEM RIGBODUM TREuIRENSIS CIuITATIS COGNOMENTO MACHARIUM. Conqueritur de absentia amici, et intermisso commercio epistolico. Reprehendit in eo nimium amorem Maronis.

Pio Patri et amico carissimo [e 2Kb] Macario monacho et pontifici, Flaccus [Cod. Sal., Filius] Albinus in caritate Christi salutem.

Quod Deus coniunxit, seculum non separet [Can., separat]. Ecce qui uenit ignem mittere  in corda suorum, ille faciat ardere quod incendit: nec flumina infidelitatis obruent ignem, qui in altari Dei die noctuque ardere precipitur: nec alienum  quislibet audeat ignem portare in tabernaculum spiritale, ne occidatur ab eo qui suum semper ardere iussit . Quis est ignis Dei, nisi caritas  ? Et quis alienus, nisi amor seculi? Ideo duo seruati sunt ex filiis Aaron propter duo precepta caritatis; et duo perierunt propter seculi amorem et amatorem illius . Optimam partem elegit sibi Maria, que non auferetur ab ea . Amemus quod non auferetur [Cod. Sal., aufertur], fugiamus quod auferri potest. Impium est, diligentem non diligere, et retribuenti non retribuere. Quid retribuit nobis Deus? Retribuit nobis pro malis nostris bona sua: 193 retribuamus ei pro bonis suis bona nostra. Que sunt bona nostra, nisi ut diligamus eum, et mandata eius obseruemus? que sunt mandata illius, nisi ut diligamus inuicem? In his duobus preceptis tota lex pendet et prophete .

 Cur ista tam longo repetita principio, nisi ut scias ardorem cordis mei? Pene mihi melius esset, te pauperem habere presentem, quam diuitem absentem. Quid mihi diuitie, si non habeo quem amo; si non considero quem desidero? tua potentia mihi est miseria. Ubi est dulcissimum inter nos colloquium? Ubi sacrarum litterarum studium desiderabile? Ubi leta facies, quam conspicere solebam? Ubi communio caritatis, quam fraternus amor hinc inde exercuit? Ubi saltem memoria nominis nostri? Ecce totus preteriit annus, quo nec litterarum consolatio oculis aduenit, nec salutationis officium auribus insonuit. Quid peccauit pater, ut a filio obliuisceretur? Quid magister, ut discipulus neglexerit eum? Forte exaltatio seculi dedignata est nomen magistri in  illo? Aut peregrinatio mea uiluit in oculis tuis? Aut amor Maronis tulit memoriam mei? O si mihi nomen esset uirgilius! tunc semper ante oculos luderem tuos, et mea dicta tota pertractares [Can., perscrutareris] intentione, et iuxta prouerbium illius essem apud te

Tunc felix nimium, quo non felicior ullus.

Quid faciam? An meam doleo infelicitatem, quia non sum quem diligis? An tuam laudo sapientiam, quia diligis illum, qui non est? Flaccus [Canis., filius] recessit, uirgilius accessit, et in loco [Can., locum] magistri nidificat Maro? Hoc dolens dictaui, uel propter obliuionem mei, uel propter absentiam tui, paululum ferociori pumice chartam terens, ut  uel iratus aliquid rescriberes: quia bos lassus [Can., lesus] fortius figit ungulam. Incipe uel defendere te,  uel me offendere, ut intelligam studium, in quo otium istius anni exercuisti; et quo thesauro cor impleris tuum, pande nobis, ut tecum gaudeamus in bono tuo. Utinam Euangelia quatuor, non Aeneades duodecim, pectus compleant tuum, ut ea te uehat [Edit., et te auehat] quadriga ad celestis regni palatium, ubi est honor indeficiens et regnum sempiternum, ubi pro me intercedere, credo, memor eris; quia te, ut illuc uenires, exhortari gaudebam.



[a 1Kb] EPISTOLA CLXX. AD RIGBODUM EPISCOPUM QUI ET MACHARIUS. Dolet de amici absentia.

Dilecto Patri Macario, humilis leuita Albinus salutem [b 1Kb] .

Charitatis dulcedinem litterarum officia implere  non possunt, tamen qualecunque [Cod. Sal., aliquod] lumen illius ostendere nituntur. Sicut digito presens homo ostenditur, ita litteris absentis caritas demonstratur. Fateor, mee mentis dilectio tui tedet absentiam: essetque aliquod amoris refrigerium, si uel 194 tui cordis affectum per alterius [Cod. Sal., altius] audirem os; uel cum litteras legerem, quem ardentius cuperem, intelligerem. Non disiungat seculum quos Christi caritas coniunxit. Et ueniat per eum optata dies uidendi [Canis., uiuendi], qui omnes dies creauit ad uidendum. Multa tecum habuissem [utilia] conferre, si tue collocutionis [Cod. Sal., conlationis] familiaritate uti ualuissem. ueniet tempus, dum uult ille qui disponit omnia tempora, [ut te] cum omni caritatis dulcedine [uidere  ualeam]. ualeas fili, frater et amice.



[c 1Kb] EPISTOLA CLXXI. [d 1Kb] AD RIGBODUM ARCHIEPISCOPUM COGNOMENTO MACHARIUM.  Queritur de intermisso commercio litterarum. Ad horam expetit quedam scripta sancti Leonis et uen. Bede. Ad sanctum Martinum inuitat.

Macario [e 2Kb] patriarche Albinus salutem.

Quid proficiunt sapientia abscondita uel thesaurus inuisus , uel caritas muta? Num ignis in silice, nisi excutiatur, flammifacit? Quare tua, frater carissime, caritas taciturnitate obmutescit? Cur non mouebis linguam ad dictandum, manum ad scribendum? Quid talentum humo obruis? Quare  admonitoria non currit chartula? Legat quid desiderat; consideret quid faciat. [f 1Kb] Timeo ne mus l cnse  bacha littere submerse sint: tamen si tua taceat mihi fistula, aliis obsecro resonet, ut excitentur dormientes, et sanentur languentes, et aures surdorum audiant, et claudi uiam discipline currere certent, ut fiat merces [Ms., mirus] monstranti uiam ueritatis. Scriptum est, qui audiat, dicat uerum.

uocatus fui, sed infirmitas prepediuit iter meum. uos loquimini que Deo placeant, et ad sanam pertineant doctrinam. Omeliam sancti Leonis, et Tractatum beati Bede in Tobia deprecor ut ad horam prestes nobis. Sed ut uideo porrectam habes manum ad accipiendum, et collectam ad dandum. Iter uero quod restat uie nostre, deprecor, sanctis orationibus uestris adiuuate, ut ad portam perpetue ciuitatis peruenire merear.

 Si ueniens ueneris, excipiet te dextera Dei Patris, et si iuuauerit [Forte, sic iuuabit] te intercessio sancti Martini. Florentem te in omni bono, et proficientem in sancto sapientie studio diuina comitetur et prouehat gratia, dilectissime frater!



[a 1Kb] EPISTOLA CLXXII. AD EUMDEM.  Dolet de absentia, et gaudium significat ob nuntium restitute Macario sanitatis.

Sanctissimo nobisque cum summo honore nominando Patri Macario humilis leuita Albinus salutem.

Ex quo uestra mihi innotuit caritas, familiari quadam flamma in corde meo efficacius hec eadem  ardebat, ita ut mens mea respondebat mihi: caritate uulnerata sum ego: sed nunc quodam modo amarum est, quod olim dulciter sapuit in pectore meo. Nam longa absentia dulcissimi uultus uestri torquet animi mei secretum, et collocutio sapientie uestre suauissima meam fatigat memoriam, non audiens desideratissimum oris uestri eloquium, et suauissimam cordis fraternitatem, que spirare solebat in auribus meis uerba salutifere collocutionis, memor illius commatici elogii: Quid dulcius est quam habere amicum, cum quo possis omnia loqui, sicut tecum? Sed recedant querimonie, ubi emendationis efficacia fieri non estimatur; patienter supportetur, quod humane necessitatis fragilitas cogit sufferri, et fiat mentium dulcis presentia, ubi est facierum tristis  absentia, et uolet sepius charta caritatis alis pennata, implens officium lingue, pandens fraterni amoris secretum, et paterni affectus filio demonstratura dulcedinem, ne longa taciturnitas obliuionis rubigine maculetur.

Dum semper cupidus uestram audire prosperitatem, aduenientesque sepius interrogans, quid de meo mihi nuntiarent Macario, subito pre tristi  fama prosternatus, infirmitatis uestre totis dolens precordiis spectaui [exspectaui], quando mihi optata legatio sanitatis uestre ueniret; quando, qui erigit elisos, sanaret contritos corde, et uerteretur tristitia mea in gaudium, quod nunquam utinam auferatur a corde meo, in quo semper uobis perpetuam opto prosperitatem et salutem: quam audiens a narrantibus, uobis redditam esse, magna me fateor letitia affectatum esse, quia quod diu optabam, Deumque deuotius deprecatus sum, audire merui.

At nunc, carissime fili, frater, pater, et amice, Deo gratias agamus assiduas pro omnibus bonis, que nobis largitus est, te sanitati restituens, et me gaudio perfundens. Facientes faciemus uoluntatem illius, in quo solo salus est, et uita, indeficiensque felicitas.  Hunc amemus, predicemus et colamus, quia hec est uita eterna. Igitur in carnali desiderio mundo uiuere mors est, non uita. Sola tantummodo uera est uita, uiuere Deo, sicut ipse de se ait: Ego sum uia, ueritas, et uita : uia, per quam itur; ueritas, ad quam peruenitur; uita, in qua statur. Feliciter uiuas, fili, frater, pater et amice in eternum!



[b 1Kb] EPISTOLA CLXXIII. AD IOSEPPUM. Condolet ob infirmitatem corporis, et excitat ad patientiam. Commendat se orationibus; hortatur ad renouationem domus Dei, etc.

Dilecto filio [c 1Kb] Ioseppo, Albinus salutem.

Doleo de dolore corporis tui, sed gaudeo de felicitate  anime tue. Quia flagellat Deus omnem filium quem recipit . Occidit et uiuificat; uulnerat et medetur . Spes premii solatium tibi sit laboris. Hi dolores cito finiuntur, premia patientie nunquam. Non sunt condigne passiones huius temporis ad superuenturam gloriam, que reuelabitur in sanctis . Quapropter cum gratiarum actione immola Deo sacrificium laudis . Non est hec tribulatio penalis, sed propitiatio uenialis. Aurum in fornace per ignem coquitur , ut purius exeat: sic anima corporali tribulatione, ut mundior procedat ad uitam. Disciplina Domini non debet cuiquam esse disciplina; sed hilariter accipiat quod pius medicus salubriter immittit. Inter flagella pietatis, orationes  humilitatis ad Deum dirigantur, ut qui misericorditer castigat, clementer ignoscat, ut salus eterna patienti proueniat.

Nostri quoque memor sedulas pro nobis fundere preces non cessa, quatenus diuina nobis prouideat clementia perpetue conuersationem prosperitatis. Adhuc dubio stamine pacis sub tegmine causa texitur, et dum plenum perficitur uestimentum, mox ad induendum uestre dirigetur fraternitati.

 ualde placet quod domum Dei renouare cepisti: stude ut et istam perficias, et alteram, de qua presens dixi. facias consecrari: ut pro duplici Dei honoris labore multiplicem merearis accipere mercedem. uiuas, uigeas et ualeas feliciter, fili carissime!



195 [a 1Kb] EPISTOLA CLXXIu. AD REMIGIUM EPISCOPUM. Commendat illi negotiatorem in Italiam proficiscentem: animam uero Ioseppi illius orationibus.

Dulcissimo Patri [b 1Kb] Remigio episcopo, Albinus humilis filius salutem.

Hunc nostrum negotiatorem, Italie mercimonia ferentem, his litteris tue paternitatis commendo protectioni, ut per uias uestre patrie tutus eat et  redeat; et in montium claustris a nostris non teneatur teloneariis constrictus, sed per latitudinem caritatis latam habeat eundi et redeundi semitam. Iubeas, obsecro, orare pro anima [c 1Kb] Ioseppi discipuli mei. Floreas et proficias de uirtute in uirtutem , donec uideas letus ut gaudens Deum tuum in Sion. Memorque sis mei, sanctissime Pater, obsecro.



[d 1Kb] EPISTOLA CLXXu. AD REMEDIUM EPISCOPUM. Gratias pro caritatis muneribus agit: ad bonas actiones stimulat.

uenerando Patri [e 1Kb] Remedio episcopo humilis leuita Alcuinus salutem.

Acceptis caritatis uestre muneribus multum letati  sumus de prosperitate uestra, seu quod memoriam nostri habetis; sperans me misericordia diuina participem esse per uestras sanctissimas orationes. Charitas uero inter amicos melior est auro, et fides inter absentes pretiosior est gemmis, ubi Deus tantummodo considerat et remunerat. uos quod uestrum est, diligentissime exsequimini, et accepta Dominice pecunie talenta multiplicate, ut cum gaudio ante conspectum summi regis uenire digni efficiamini, et uocem illam audire desiderabilem: Euge serue bone et fidelis, intra in gaudium Domini tui . Nunc tempus est laborandi, tunc quiescendi; nunc promerendi, tunc remunerandi. Fac ut sis, ut tibi ueniat, quod uis. Dilige diligentem te, quatenus  ad beatissimam illius sessionem peruenire merearis et dicere: Sicut audiuimus, ita et uidimus in ciuitate Dei nostri , in qua est tota [g 1Kb]  felicitas et nulla perturbatio, summa requies et sempiterna beatitudo. uestram omnipotens Deus sanctitatem in omni bono florere faciat, uenerande Pater!



[f 1Kb] EPISTOLA CLXXuI. AD REMEDIUM EPISCOPUM CURIENSEM.  Commendat se ob ueterem amicitiam illius orationibus.

Desiderantissimo Patri Remedio episcopo Curie ciuitatis, humilis leuita Alcuinus salutem.

Memor dilectionis uestre et federate olim amicitie inter nos, has tue reuerentie, optime frater, litterulas dirigere curaui, ob recordationem prioris pacti, quod inter nos pepigimus, obsecrans per summi regna tonantis, ut nostri nominis, iuxta uestre promissionis  ueritatem, in sacrosanctis orationibus memoriam habere digneris; etiam a seruis Dei intercessiones pro me fieri iubeatis, qui sunt in monasteriis per uestre diecesis latitudinem. Nam ego plurimis huius seculi iaculis uulneratus diem trepido animo exspecto, quo duci ad iudicium uocer ignorans, quid habeam respondere iudici meo Iesu Christo, qui mihi tanta tribuit in hoc seculo bona; et ego quasi his omnibus ingratus plurima feci, que non debui.

Tu uero, sanctissime Pater, secundum caritatem, quam habes in membra Christi, et fidem probatam in saluatorem nostrum, me assiduis orationibus adiuuare digneris, ut misericordem inueniam Dominum Deum meum. Te quoque ipsum, iuxta sapientiam  tibi a Deo datam, in omni bonitate prepara ad occursum illius, ut dignus habearis, cum multiplici laboris tui fructu, gaudens et gloriosus stare ante tribunal Christi, atque ex breuissimo huius uite labore eternam, donante Deo, beatitudinem cum sanctis omnibus intrare merearis. Dominus iehsu, qui ait: Per me si quis intrauerit, saluabitur; ingredietur et egredietur , custodiat introitum tuum et exitum tuum ex hoc nunc et usque in seculum , sanctissime Pater.



[h 1Kb] EPISTOLA CLXXuII. AD EUMDEM. Confidentiam suam significat in eius orationibus, et ad bene obeundum episcopale officium hortatur, sub spe eterne mercedis.

 Beatissimo Patri Remedio episcopo humilis leuita Alcuinus salutem.

Acceptis amabiliter uenerande dilectionis uestre  litteris, que me multo gaudio letificauerunt, de prosperitate dignitatis uestre, seu de recordatione nominis uestri, quoniam multum confido per Dei gratiam de intercessionibus sanctitatis uestre; et quanto me plus peccatorem agnosco, tanto magis me indigere sanctas orationes uestras noui. Non solum me aliquid uenie mereri non dubito per uestre caritatis continuas supplicationes, sed uosmetipsos magnam habere mercedem pro integritate sancte fidei congratulor; nam et promissionem uerissimam ipsius ueritatis habemus, que ait: Ubi sunt duo uel tres congregati in nomine meo ibi sum in medio eorum . Congregatio nostra est in spiritu caritatis, non in corporis presentia; et cui omnia presto sunt, non latet eum caritatis nostre puritas, sine  qua nil placet Deo, nec munus ad aram. Hanc ergo sequamur intimo cordis affectu, ut ad illum peruenire mereamur, qui est uera caritas, et indeficiens beatitudo, et beata eternitas: ut labor non sit inanis, sed ad perfecte retributionis perueniat gloriam.

Ad hanc uicissitudinem sollicita litterarum tuarum dilectio meam segnitiem hortari nullatenus immemor esto, quatenus ad illam beatissimam uisionem Domini nostri Iesu Christi peruenire mereamur, ubi est lumen eternum et quies perpetue pacis letissima. Ad huius beatitudinis pacem omnes ad te uenientes, uel etiam pertinentes exemplis optime uite trahere non desistas; nec admonitionibus dulcissimis corda arentia irrigare segnis esto, ut culmen nominate dignitatis in te sublimitatem meritorum habeat in conspectu  Dei.

Sint uerba tua sale sapientie condita, ut de te uerissime dicatur: Ecce sacerdos magnus, qui in diebus suis placuit Deo; qui multiplicatis dominice pecunie talentis Domino suo occurrere dignus habeatur, et audire uocem desiderabilem: Euge serue bone et fidelis, intra in gaudium Domini Dei tui . Properat enim dies ultimus, et tacito pede fessa senectus ingreditur cubile nostrum; stat ad ostium qui pulsat, si leto animo aduentum ipsius suscipiamus. Dies sunt pauci laboris nostri, sed bene laborantem sequitur merces sine numero dierum, eius ordinatione qui ordinat diem eternum secundum merita singulorum; in cuius domo mansiones multe sunt; sed he omnes diuitiis felicitatis et gloria beatitudinis  sunt plene, ubi sancti post huius uite sudorem  eterna pace fruuntur, qui nostrum de supernis sedibus exspectant agonem, desiderantes ex nobis augeri numerum suum, quo tu properans, beatissime Pater, meque precibus tecum rapere, secundum fidelissimas promissiones tuas, satage ut corona glorie tue mihi proficiat, Christo donante, in perpetuam miserationis Dei salutem. Diuina gratia te, tuosque fideliter in Ecclesia Christi seruientes, in omnibus proficere faciat, dilectissime et sanctissime Pater.



196 [a 1Kb] EPISTOLA CLXXuIII. AD AEDILBERTUM EPISCOPUM. Orationibus omnium et singulorum se commendat, hortatur ad patrum suorum sequenda uestigia, ad lectionem sancte Scripture, ad iuniorum instructionem.

Precipue dignitatis pastori [b 1Kb] Aedilberto episcopo  et omni congregationi in ecclesia sancti Andree Deo seruientium, Alcuinus uestre clientellus caritatis [Canis., sanctitati] in Christo salutem.

Specialis [Cod. Sal., spiritalis] amicitie cupidus, uestre sanctitati paruitatis mee litterulas dirigere curaui, ut et pactum antique familiaritatis innouarem, et me uestris sacratissimis commendarem orationibus. Et si unius, iuxta Apostolum, multum ualet deprecatio iusti , quanto magis et totius sanctissime congregationis in Christo, quorum quotidie canonicis horis pacifice unitatis [Cod. Sal. et Can., unanimitatis] postulationes celum penetrare credendum est. Etiam et singularis uniuscuiusque in secreto oratio ad aures omnipotentis Dei peruenire non dubitandum est [Cod. Sal., esset]. Quapropter  cum omni petitionis humilitate meipsum etiam unicuique, et communibus omnium et specialibus singulorum, quantum mea ualet apud uestram pietatem deprecatio, commendo orationibus; ut per uestre sanctitatis preces, meorum catenis peccatorum absolutus uobiscum, fratres karissimi, uite ianuas ingredi merear.

O nobilissima sanctorum progenies Patrum! illorum honoris uenerabilisque uite successores et [c 2Kb] pulcherrimorum habitatores locorum uestrorum sequimini uestigia Patrum, ut de his pulcherrimis habitationibus ad eorum, qui uos genuerunt, eterne beatitudinis consortium, in celestis regni pulchritudinem, Deo donante, peruenire mereamini.

Dei discite scire et implere precepta, illo dicente:  Si uis ad uitam ingredi, serua mandata . Ideo necessaria est sanctorum lectio librorum, quatenus in eis quisque intelligat [Al., inueniat], quid sequi, uel quid cauere debeat. Maneat uero in uobis lumen scientie, et per uos aliis luceat ecclesiis, ut uestra laus in ore resonet omnium, et uobis in celis merces maneat eterna. Unusquisque proprii laboris mercedem accipiet. Pueros adolescentesque diligenter librorum scientiam ad uitam [Al., in uia] Dei docete, ut digni uestri honoris fiant successores, etiam et intercessores pro nobis. Suffragia uero uiuentium prosunt morientibus uel ad ueniam peccatorum, uel ad maioris glorie augmentum.

Qui non seminat, non metet, et qui non discit, non docet. Et talis locus sine doctoribus aut non,  aut uix saluus fieri poterit. Magna est eleemosyna pauperem cibo pascere corporali; sed maior est animum [Cod. Sal., animam] doctrina spiritali satiare esurientem. Sicut pastor prouidus gregi suo optima prouidere pascua curat, ita doctor bonus suis subiectis perennia pascua uite omni studio procurare debet. Nam multiplicatio gregis, gloria est pastoris, et multitudo sapientium, sanitas est orbis .

Scio uos, sanctissimi Patres, hec optime scire et uoluntarie implere. Sed caritas dictantis ab ore rapuit uerba, credens uos pia uelle humilitate legere, que sobria in Dei dilectione dictaui deuotione. Iterum iterumque obsecro ut mei nominis inter familiares  uestros memoriam habere dignemini. Almitatem uestram pro tota Dei intercedentem Ecclesia ipse Deus Christus exaudiat, uosque ad eterne beatitudinis gloriam peruenire concedat, karissimi fratres.



[a 1Kb] EPISTOLA CLXXIX. AD QUEMDAM EPISCOPUM. Ad eterna suspirat. Hortatur ad officium pastorale diligenter obeundum. Auguria, auium cantus, et sternutationes aboleri uult.

Dulcedinem dilectionis breuitas charte non explicat. Sed spero, fides uestre pietatis tenet quod mee imperitie littera non sufficit proferre. Utcunque enim memoria caritatis absentie tristitiam consolatur: et quem sibi presentari per singula momenta oculus querit, hunc animus absentem semper amare non  desistit. Heu! quam dura est huius mortalitatis conditio, que uariis euentibus toties amicos disiungit, nec patitur semper uidere amantem amatorem suum. O quam felix est eterna beatitudo, ubi semper uidetur quod amatur, et nunquam cernitur quod non amatur! Ad hanc nos festinare oportet, ut illam intrare mereamur. Nullus nos labor deterreat, nulla delectatio retardet: sed tanto auidius totis uiribus tendamus ad illam, quanto beatius illam habere poterit qui intrat. Me tecum, dilectissime frater, obsecro, continuis precibus attrahe. Tu uero aries, cui iuxta Salomonem nullus resistere ualet : ego morbida inter gregem euangelice pascue  ouicula. Tua lingua clauis est regni celorum; quapropter nunquam a bonis sileat, nunquam ab admonitionibus cesset. Superbos et contumaces duris increpationibus castiget; humiles et quietos piis exhortationibus refoueat; talentum quod accepisti, quasi deuotus negotiator superaugmentare contende. Non tardat Dominus qui dedit reuenire et rationem exigere pecunie sue. uide et intentius considera quantas animas in periculo anime tue regendas accepisti. Fac tibi lucrum ex illis, non damnum. Ad exemplum Domini Dei tui recurre, quomodo per ciuitates, castella, uicos etiam et domos singulas predicando cucurrisset ; imo conuiuia Publicanorum et peccatorum non abhorruit, quatenus ex familiaritatis communione predicationis occasionem  haberet. Ita tu eius roboratus exemplis, ubicunque ad conuiuia uenias, ibi predicationis officia agere non cesses, ut pro carnalibus, que ministrantur tibi tuisque sociis spiritalia sibi suisque commanipularibus accipiant . Memor quanta seipsum districtione pius predicator Paulus obligauit dicens: ue mihi! si non euangelizauero . Et iterum, quam terribilia comminatus est Dominus ipse Ezechieli prophete, dum predicationis ei officia ingessit: Fili hominis, speculatorem posui te domui Isrel. Et post pauca: Si enim non annuntiaueris iniquo iniquitatem suam, et ille morietur in peccatis suis, sanguinem eius de manu tua requiram . Et iterum per Isaiam prophetam de tacentibus dicitur predicatoribus:  Canes muti non ualentes latrare . Qui sunt canes muti, nisi pastores tacentes, contra diabolicas insidias per predicationem latrare non ualentes? Idcirco, dilectissime frater, te diligentius obsecro ut omnes ad tuam pertinentes diecesim 198 uerba uite audire facias, uel per teipsum, uel per tuos adiutores presbyteros, ut subiectorum tibi salus, tua sit gloria apud Deum. Si quis uero, quod absit, postea . . . sanguis eius sit super caput suum: tu uero immunis a perditione illius inueniaris, qui predicasti ei, licet non obedisset tibi. Raro enim aperta fronte apud Christianos pugnat antiquus hostis: sed sub pretextu pietatis uenena mortifere suggestionis occultat. [Auguria quoque et auium cantus, et sternutationes et talia plurima omnino  uetanda sunt, que nichil ualent, nisi apud eos qui ea aliquid ualere credunt, ut secundum fidem suam fiat illis. Permissum est enim maligno spiritui ad deceptionem ista obseruantium facere, ut aliquid auguria sepe uerum predicent. Igitur et in lege ueteri auguria obseruantes morte puniri iubentur , ut sciamus sub gratia uiuentes quali pena plectendi sint anime, qui hoc malum in consuetudine habent]. Hec uero et huiusmodi pestes quasi pio pastori et prudenti medico conuenit tibi commisso precauere gregi, uti eum in conspectu eterni iudicis immaculatum adducere merearis, et uocem desiderabilem audire dignus efficiaris: Euge  serue bone et fidelis, intra in gaudium Domini tui .



[a 1Kb] EPISTOLA CLXXX. AD QUEMDAM EPISCOPUM. Dolet de amici egritudine; hortatur ad patientiam, ad uirtutes, ac curam scholarium.

Litteris uestre beatitudinis acceptis satis me letificauit facies illarum, et sensus omnia gaudiis perfudit uiscera, nisi tantum infirmitas uestra meas perturbauit uenas. Sed iuxta Apostolum infirmitas corporis fortitudo est animi: gaudeat filius, ut erudiatur a patre. Aurum examinatur in fornace, ut purior splendescat ex flammis ; et homo in dolore corporis excoquitur, ut purior exsiliat  anima de ergastulo carceris sui. Placeat tibi castigatio paterna, quia flagella patris proficiunt ad salutem. Pauci sunt dies laboris: et perpetue [Forte perpetui] mercedis. Idcirco instanter laboret lingua in predicationibus, manus in eleemosynis, pes in circuendo gregem Christi. Animus uigilet in orationibus, et in psalmodiis solidetur, et in laude Dei letificetur. Quod semper erit acturus homo in celis, hic sepius agat in terris. Sacrificium laudis honorificauit me, dicit Deus per Prophetam, illic iter est, quo ostendam illi salutare Dei . Sit humilitas in corde et in corpore; sit patientia in moribus et uerbis; sit seruus Domini feruens in mente; sit pax in ore, et in corde caritas; et semper suauia uerba misceantur durioribus, quia facilius durum  cor penetrant mollia uerba quam amara. Sit discretio quid cui conueniat tempori, persone, etati et operi. Sit lectio crebra, et ieiunia sobria et conuiuia modesta, et honor hospitum, et ordinatio pauperum, et cura familie, et diligentia in populo. Quid agam, et quid est quod scribo, nisi quia caritas tacere nescit, et quoddam refrigerium est uerbis proferre, in quo mens inflammatur? Et scio te rusticitatem meam patienter ferre, et familiaritatis litterulas non abhorrescere. Ideo non erubesco prius dicta rescribere, et iterare que ante direxi. Etsi immemor sim quid prius scripserim, non tamen immemor sum caritatis eterne.

Nunc uelim te properare in patriam et ordinare puerorum lectiones, quis grammaticam discat, quis  epistolas et paruos libellos legat, quis sanctam Scripturam sobria mente haurire dignus sit. Tu uero, sancte Pater, euangelicis maxime studeas lectionibus, et canonicis sanctarum Scripturarum inseruire eruditionibus, quia te decet meditatio diuine legis, ut dicatur de te: In lege Domini meditabitur die ac nocte , ut fructus tuus uigeat in eternum,  et omnia quecunque facias prospera tibi sint ad salutem. Et memor mei ualeto, sanctissime Pater.



[b 1Kb] EPISTOLA CLXXXI. [c 1Kb] AD QUEMDAM. Hortatur ad pietatem, reliquasque uirtutes: commendat curam diuine laudis in ecclesiis illi commissis.

Pars mea, dixit Dominus anime mee . Pars mea, dixit pater filio suo, cui sit pars cum sanctis in eternum. Tue beatitudinis perlectis litteris gaudebam de tue prosperitatis salute, cuius presens quantum ualui fautor fui; etiam et nunc absens cupidus. Et utinam, ut litteris promisisti, memor sis antique paternitatis et dulcedinis inter nos in Domino, qui semper nos in sua prouehat uoluntate, et  proficere faciat in suis mandatis. Memores simus, quod nos de stercore erexit, et posuit inter principes populi sui ; non nostris meritis, sed sua gratuita misericordia; cui semper gratias agamus in omni uita nostra, ut ille, qui exaltauit, etiam conseruet.

Omnes uero ecclesias, quas, Deo donante, ad regendum accepistis, diligentissime in Dei laude exorna. Sint in eis canonicis horis Psalmorum melodia, orationum instantia, missarum solemnia et intercessiones pro te tuisque amicis. Sint tibi, fili mi, mores [Canis., filii minores] cum honestate et temperantia, uestimentorum moderatus cultus, conuiuia non in luxuria et ebrietate, sed in sobrietate et congruentia temporibus et personis. Ubique Dei timorem  ante oculos habeas. Humilitas te exaltet, et ueritas honorabilem faciat, et misericordia amabilem. Sit tua manus pauperibus larga, amicis benigna. Esto fidelis dispensator domui Dei. Esto forma salutis omnibus tecum habitantibus . Et quia Deus te honore nobilem fecit, esto quoque et moribus nobilis. Luceat lux tue bonitatis coram omnibus. Glorificetur in te Pater celestis, qui te in hac presenti uita custodiat, et in futura uita gloriam tibi cum sanctis concedat eternam.


Pars mea, pars, ualeas; semper sit pars tua Christus.
   Esto memor patris, pars, precor, alma tui.



[d 1Kb] EPISTOLA CLXXXII. AD HECHSTANUM PRESBYTERUM. Hortatur ad uirtutes: et orationibus amicorum cupit se commendari.


Filio meo carissimo [e 1Kb] Altapetra Albinus salutem.

Utinam iuxta nomen tuum fiat merces tua alta et firma. Hoc uero, ut, Deo donante, fiat, labora instanter; curre, dum lucem habes; ascende quotidie per singulos gradus uirtutum, ut de te dici possit:  Ibunt sancti de uirtute in uirtutem, ut quod sequitur fieri possit hoc, ut a te uideatur Deus Deorum in Sion . uigiliis et orationibus insta, castitate et humilitate, dilectione Dei et proximi, et aliorum mandatorum obseruatione teipsum exorna. Que tamen omnia ad caritatis firmamentum respicient, in qua tota lex pendet et prophete . Si nondum adhuc annis, ordine tamen sacri ministerii [Can., sacro ministerio] senior esse cepisti. Nam presbyter, senior in Latina interpretatur lingua: ut significet, moribus esse debere senes, constantia perfectos, predicationi uerbi Dei intentos, ita ut ore impleant quod ore doceant.

200 Tu uero fili carissime, uigilanter tibi prepara bonis meritis domum perpetuam in celis. Modo  est tempus laborandi et promerendi Deum: tunc erit tempus iudicandi, et pro bonis operibus uiuendi Deum; quia tunc iudicabitur unusquisque secundum opera sua . Non tibi sit seculi pompa suauior quam salus eterna; nec delectatio [Canis., dilectio] carnalis dulcior quam dilectio Dei. Qui hic Deum diligit, ibi cum Deo etiam letabitur [Cod. Sal., cum Deo esse letetur]. Quam iucunda est beatitudo eterna: et quam misera perditio sempiterna! qualis in uita futura fieri uelis, talem te prepara in presenti. Parui temporis hospes perpetuam tibi promerere [Canis., promereris] mansionem. Hodie te cogita cras esse moriturum. Omnis dies quasi ultimus est habendus. Ideo semper homo debet esse paratus, ut quacunque die iudex pulsauerit ostium,  aperiatur ei cum letitia . Rapietur [a 1Kb] ad iudicium anima, dum ducetur de corpore.

Quid tunc ebrietas, quid tunc luxuria carnalis, quid pompa uestimentorum, quid annulus in digito, quid aurum in sacculo? Diues moritur similiter sicut et pauper, et una est amborum conditio, nisi forte quis melior altero fiat. Bonus in uitam uadit sempiternam, impius tormentis traditur eternis. Esto filius uite et non mortis. Esto heres celi cum Christo, non esca ignium cum diabolo. Per singulos dies semper esse melior studeto, ut semper cum Deo esse merearis. Saluta meo nomine [b 1Kb] Sacen et Begnod Dei famulos, amicos nostros, filios uite eterne. Roga [Can., Rogo] eos nostri esse memores  in orationibus suis cum sua familia, quam diligenter in Dei seruitio erudiunt [erudiant]: quatenus mercedem ex illis habeant et non penam, laudem et non contumeliam. Quia profectus subiectorum salus est prelatorum, et pastor bonus ex gregis multiplicatione coronabitur. Et tu, fili mi,  memor esto mei et tui in orationibus, ut diuina nos clementia perpetuo munere in salute sempiterna conseruare dignetur. uale, uale fili in eternum.



[c 1Kb] EPISTOLA CLXXXIII. AD MONNAM PRESBYTERUM ET FRATREM EIUS. Hortatur ad seculi contemptum, ad humilitatem.

Dilectissimis in Christo amicis fratri et filio [d 1Kb] Anthropo et Stratoclei humilis leuita Alcuinus salutem.

Solet caritas litteris appellare quos oculis cernere non ualet: quia apices chartarum amoris magnitudinem exprimere conantur, ut oculis legatur in syllabis quod uideri non potest in mentibus. Ideo uestre, karissimi, memor germanitatis hanc chartam uobis in commune direxi, ut cognoscatis quantam pro uobis habeo sollicitudinem, quam nec terrarum  longinquitas, nec temporum diuturnitas delere ualuit, quo minus admoneam, quos magis 201 diligam; desiderans salutis uestre prosperitatem et in Deo credere et in seculo scire. Ut utrumque fiat, unum est studendum, id est, Deo placendum. Preterit quidquid amatur in mundo, et solum permanet quidquid agitur in Deo. Ideo temporalia non tardent iter ad eterna tendentium, dicente discipulo quem diligebat iehsu: Nolite diligere ea, que in mundo sunt . Nunquid ex umbra panis esuriens se saturare poterit? Umbratica est seculi felicitas, uera tantummodo in futuro exspectatur.

Nolite uinculis seculi teneri, nec laqueis diaboli ligari. Et uincula que per confessionem et penitentiam precidistis, nolite reformare, ut liberas manus  ualeatis releuare ad Deum, et puro corde deprecari quem toto corde amare debetis. uigilie et orationes sint assidue uobis. Beatus seruus ille, quem, cum uenerit Dominus, inuenerit uigilantem . uigilandum est in bonis operibus, non dormiendum in delectationibus carnalibus. Ebrietatem quasi perditionis foueam fugite, quia iuxta Prophetam: uinum et ebrietas aufert cor . Pompas uestimentorum non sectemini. Beatus homo, qui non respicit in uanitates et insanias falsas . Melius est animam ornare que permanet, quam corpus uestimentis, quod putrescit in puluerem, dicente quodam philosopho: »Ridiculum est in uanitate laudem querere;« uolens uestimentorum superuacuas  curas uanitatem intelligere [Canis., intelligi]. Quod si plurimi hoc faciunt, scriptum est: Non sequeris turbam ad faciendum male . Melius [enim est], cum paucis saluari quam cum plurimis perire.

Scitote cuius exempla diligentius sectamini, eius  meritis maxime adhereatis. Christus per humilitatem uiam nobis fecit ad celum; quid superbiam prauorum sequimur? Angelus per superbiam proruit e celo; quid superbit homo terra et cinis? Quis superbienti homini locus deputetur, si angelo superbienti infernales pene preparate sunt? Non est opus uos quasi [insipientes uel] inscios admonere, dum Euangelium Christi ante oculos habetis. Legite et intelligite, quid sit cauendum uel quid obseruandum. Quidquid ibi scriptum est, necesse [est] ut fiat, dicente ipsa ueritate: Celum et terra transibunt, uerba autem mea non transibunt . Item: Si quis diligit me, sermones meos seruabit . Indicium dilectionis Dei est mandata eius obseruare; et premium dilectionis, uisio [Can., uisitatio] [est]  diuinitatis; eo ipso promittente quem diligere iubemur, [qui dicit]: Qui autem diligit me, diligetur a Patre meo, et ego diligam eum, et manifestabo ei meipsum . Pro me orantes ualete, uiri fratres, karissimi in Christo.



[a 1Kb] EPISTOLA CLXXXIu. AD PRESBYTERUM EADA. Pro muneribus gratias agit; dolet se de gradu paupertatis raptum esse in uoraginem diuitiarum; orationibus se commendat.

Dilecto amico [b 1Kb] Eada presbytero Albinus salutem.

Dilectionis tue munera magna deuotionis letitia suscepi, desiderans, donante Deo Christo, prosperitatem uos et presentem habere atque futuram, agnoscens antique in uobis munificentie largitatem.  Quapropter et in nobis antique fidei reformastis amicitiam. Utinam diuina clementia in uobis usque ad finem uite perseuerare faciat, quod ab ineunte etate in uobis operari dignata est. Preterit enim figura huius temporis . Idcirco necesse est ut nos dies extrema in dilectionis gemine sobrietate uestitos inueniat. Quia qui offenderit in uno, id est, in uno caritatis precepto, factus est omnium reus .

202 Habeto nos, obsecro, socios beatitudinis tue, sicut te cupimus socium habere prosperitatis nostre. Et orationibus deuotionis uestre deduc nos in eumdem paupertatis gradum, in quo, perficiente Deo, salubriter consistis. Tu tenes in manibus quod nos olim  tenere cogitauimus. Sed fluctus seculi nostram nauiculam procellosis uentis in uoraginem diuitiarum rapuerunt. Sed te precor ut me pietatis precibus in portum quietis reuocare studeas. Cupio, sed non facio. Tranquilla est paupertas, quam feliciter olim amasti. Beati pauperes spiritu, quoniam ipsorum est regnum celorum . Sed paupertas hec humilitatis gubernaculo regatur, et caritatis uelo, flante sancto Spiritu in eam, ad eterne beatitudinis portum perueniet, ubi mei nominis memor intercedere pro me [Canis., pro mea infelicitate te supplex] mereatur.  Da te, supplex obsecro, ut duplicem habeas mercedem: unam tui ipsius, alteram fratris tui. Utinam ut merear te uidere cum letitia illic, si hic fieri non possit! Diuina te gratia comitetur, et in omni bono florere faciat, ut cum multiplici bonorum operum fructu uitam merearis ingredi sempiternam.



[c 1Kb] EPISTOLA CLXXXu. AD QUEMDAM DISCIPULUM. Gaudet ob discipuli prosperitatem et litterarum studium; hortatur ad penitentiam et ad pugnam contra hostes anime. Ornatum corporis reprehendit.

Dilectionis uestre litteras grata suscepi dextera, et leto legebam animo, intelligens in eis uestre uite prosperitatem et litteralis exercitii studium, ex quo dictantis eloquentia claruit. Hoc mihi maximum esse  gaudium constat, ut filios [meos] florere uideam in conuersationis puritate et profectus diligentia. Iste est ornatus quem optaui in eis [Al., meis]. Iste sunt delicie quibus illos desideraui uestiri. Ista est munditia quam concupiui in illis. He sunt epule in quibus illos iucundari amaui. His etiam anima reficitur esuriens et sitiens iustitiam. Hoc est uinum quod miscet sapientia inuitatis ad mensam suam, dum septem columnis subnixam sibi domum construxit . In hac diuina domo, frater [Cod. Sal., fili] carissime, te habitare semper obsecro; illius te epulis pasci deprecor; hoc [Al., huius] te calicis mero inebriari exopto; non uanas seculi pompas, non noxias corporis delectationes exsequi, que non proderunt ambulantibus in eis, sed suos sequaces  in eterne perditionis uoraginem demerserunt.

Tu uero, amor anime mee, si quid sordium ex his contraxisti, lacrymis laua, penitentia ablue, et uite melioris manu dele; memor tui, memorque mei; animam meam letificans, tue parcens: quia salus tua consolatio mea est. Noli patrem sua mercede fraudare de te. Noli filii nomen delere in te. Si pro te non uis, uel pro me fac. Si uel me non curas, et te negligis; Deum time, dilige, honora. Ille est uerus pater, ille redemptor, ille omnium largitor bonorum suscitat dormientem in deliciis animam.

Contra tres tibi quotidie pugnandum est inimicos: contra diabolum, contra seculum, contra carnem. Quomodo poteris secure dormire? Te uero dormiente uigilant, qui te occidere querunt. Quomodo non times  flammas eterne perditionis? Quid tu, parui temporis hospes, patriam queris in peregrinatione, et illam obliuisceris in qua ciuis conscriptus es in baptismo? Cogita quis pro te pependit in cruce [patienter sustinens probra inuidorum], cuius latus lancea perforatum tue sanguinem redemptionis emanauit. Noli paruipendere pretium tue [Cod. Sal, proprie] salutis. Pro te traditus est, qui te fecit: imo omnium 203 creator ad redemptionis tue pretium seipsum expendit. Cur te ignobilem facis, nobilissimo emptus pretio? Noli ex filio Dei facere seruum diaboli.

 Quid [a 2Kb] pompaticis carnem induis uestimentis, et ornamenta anime non queris? Beatus uir, cuius est nomen Domini spes eius, qui non respicit in uanitates et insanias falsas . Melius est collo sapientie monile suspendi, quam serico uanitatis inuolui . Melius est castitate lumbos circumcingi, quam numerosis pomparum cingulis constringi, et ardentes bonorum operum in manibus portare lucernas, quam digitos annulis ostentationis radiare . Satius est pedes in Euangelium pacis expeditos esse, quam longo fasciarum nexu ligari . Heu! quod corrumpitur, tanta diligentia ornatur; et quod permanet, tanta socordia negligitur! Illud omni cura ornatur, pascitur et uestitur: hoc quasi uile supellectile nullo decore  dignum ducitur! Terrenum colitur, et celeste non curatur! Dei imago uilescit, et terre species honoratur! Non ita, fili, non ita in te sit.

Tu sacri altaris minister, tu summi honoris socius, tu sapientie uas, flos adolescentie, dignitatem tuam attende, et esto quod nominaris. Cogita corpus tuum in puluerem reuerti et animam tuam ad iudicium rapi. Qualis tunc esse cupias, talem te nunc exhibe. Nunc tempus est laborandi, tunc remunerandi; nunc promerendi, tunc accipiendi. Qui plus laborat, plus mercedis accipiet. Curre, dum lucem habes . Qui hodie est, cras non erit, dicente Scriptura: Noli tardare conuerti ad Dominum, quia nescis, quid uentura pariat dies . Omnis gloria seculi quasi flos feni decidet. Arescit fenum et flos eius deperit . Memento creatoris tui, antequam ueniat tempus afflictionis. Pugnemus fortiter, et uincamus perniciter [Ms., uiriliter; al., pertinaciter], ut coronemur feliciter. Illum habemus adiutorem, quem et remuneratorem. Ille prior hostem uicit, ut nos uincere possimus. Triumphauit in cruce, ut nos regnemus in celo. Ad nos descendit in terram, ut nos ascendamus ad illum in celum. Filius hominis factus est, ut nos filii Dei esse mereamur, cui laus et gloria in omnes eternitates. Amen.



[b 1Kb] EPISTOLA CLXXXuI. AD AMICUM FIDELEM. Ardorem caritatis sue significat; hortatur ut omnibus sit exemplum uite. Commendat lectionem sancti Euangelii, et Libri Pastoralis sancti Gregorii.

 Dulcissime dilectionis fratri et amico in Christi caritate salutem.

Amico antiquo nouus non est similis . Amicus qui fortunam sequitur, et tempus obseruat, qui iuxta qualitatem loci mutatur, nunquam uerus  fuit. O si mihi uox ferrea esset, et omnes pili uerterentur in linguas, ut uel sic ad aures tui cordis uerba dilectionis mee peruenire ualuissent; uel in tuo pectore spiritus esset prophetie, ut perspicere cordis mei arcana potuisses! crederes utique quam suauissimo sapore tui amoris pectus meum 204 impleretur. Sed nunc, quod ualeo, faciam. Hos paruos apices, magne indices caritatis, tibi dirigo, ut per hos intelligas quod uix intelligi potest. Sicut flamma potest uideri, tangi autem non potest, ita caritas in litteris cerni potest, sed uix in animo scribentis sentiri ualet. Quia sicut scintille de igne sparguntur, ita dilectio litterarum officio uolat. Sed plurimi sunt in quorum corde exstinguitur: ideo gratius lucescit, ubi uel aliqua eius flammula ardescit. Quia in te,  frater sanctissime, ueram inueni caritatem, ideo nulla terrarum spatia me prohibent, secundum opportunitatem portantis [uisere], cupiens te in Christo perenniter frui, cuius amor nostra utinam impleat corda ut per eius dilectionem nobis inuiolabilis permaneat fraternitas, cuius caritatem sicut sacerdos Dei summi, sicut tuba celestis, sicut preco salutis cunctorum ingerere cordibus studeas. Quidquid illius respuit sanctitas, instantissime prohibe; quidquid illius diligit bonitas, ardentissime predica. Non terrene fragilitatis terreat potestas, non secularis ambitio sacerdotalem seueritatem compescat. Nolite [Cod. ms. Noli] timere eos qui corpus possunt occidere, animam autem non possunt .

Esto omnibus uite lucerna, preuius uiarum Dei,  exemplum honestatis. Esto miseris consolatio, medicina uulneratis, afflictis consolatio, pastor, non mercenarius, domus Dei, non spelunca latronum, palma florens, oliua semper uirens . Noli columbas Dei uendere. Gratis da, quod gratis accepisti . Irreprehensibilem teipsum in omnibus exhibe, ut uita tua doctrina sit populi, ut ex bona conuersatione tua edificentur plurimi . Lege diligenter, obsecro, Euangelium Christi, libros quoque alios canonice auctoritatis. Sed et Pastorale beati Gregorii pape sepissime perscrutare. His epulis animam tuam pasce, ut habeas unde alios quoque reficere ualeas. Mei quoque, obsecro, ut memoriam habeas inter missarum solemnia et sacras orationes  tuas, ut diuina clementia ueniam mihi peccatorum, et coronam tibi meritorum prestare dignetur.



[c 1Kb] EPISTOLA CLXXXuII. AD QUEMDAM FILIUM. Laudat discipuli deuotionem et sapientie studium. Non suos mores, sed exhortationes et sanctorum exempla sequi hortatur; commendat lectionem sancte Scripture, uirtutum exercitium, curam adolescentum, etc.


Dilectissimo filio atque amabili meo Albinus salutem.

Litterarum series tuarum letificauit oculos meos, aspiciens in eis bone deuotionis intuitum, et sancte sapientie decorem, atque in eam discendi amorem; quod maxime tuis modo competit annis, uel pro eterne uite beatitudine, uel pro secularis honore: quia nichil laudabilius est in homine quam sapientie decus et caritatis affectus. Quod uero postulasti meos tibi inscribere mores, mirum uidetur; dum die noctuque mecum fuisti, nec aliquid tibi celatum fuit, quid nobiscum ageretur. Nec dignum uidetur,  mea multum te sequi uelle uestigia, nisi forte admonitionis uerba, que sepius audisti. Sed etiam magis sanctorum te instruant exempla, que in sanctis leguntur Scripturis, et nostre uite stabilimentum dignoscitur esse. Tu uero, fili carissime, in caritate teipsum exerce, et in ecclesiasticis officiis ornare uitam tuam memento; uigilias et orationes frequentans et in lectionis studio die noctuque desudans querere [Forte, quere] Christum in litteris prophetarum predictum, et in euangelica ostensum auctoritate. Et dum inuenias eum, non amittas eum ; sed introduc eum in domum cordis tui, et habeto eum rectorem uite tue. Ama eum sicut redemptorem, gubernatoremque tuum, omniumque tibi largitorem bonorum. Custodi mandata illius , quia in illis uita est eterna. Et magna discretione teipsum circumspice, considerans quid agendum, uel quid 205 cauendum precipiatur tibi. Et quidquid accepisti a magistro, uel Spiritu inspirante sancto intelligis, trade diligentissime, et doce; ut tibi semper augeatur intelligentie donum, quia omni habenti dabitur , id est, docendi studium habenti augetur intelligendi scientia.

Esto pauperibus et miseris quasi pater, humilis in ministrando, largus in dando, quatenus illorum benedictio ueniat super te. Admoneasque adolescentulos qui tecum sunt de castitate corporis sui, de confessione peccatorum suorum, de assiduitate discendi, de conuersatione sobria, de ebrietate cauenda, de luxuria  fugienda, de uanitate huius seculi non sequenda. Sed discant in adolescentia, ut habeant, quod doceant in senectute. Deferant enim honores senioribus, ament uero ecclesiastica officia. Ergo preuide ut bona uideant in te exempla cum sanctorum exhortatione uerborum. Pro huiusmodi religione et deuotione Dei omnipotentis te gratia consequatur et exaltet,  et honorificet inter homines, et uitam tibi prestet sempiternam.

De libris uero quos rogasti, id est, in Epistolas Apostolorum beati Bede tractatum, [a 1Kb] soror mea Gysla habet. Dum illa remittet eum mihi, dirigam uobis. De [b 1Kb] Benedictione Patriarcharum, de quibus rogare tibi quoque placuit, composui olim epistolam sub nomine tuo [c 1Kb] Samuelisque condiscipuli tui. Nescio si de ea postulasti, siue de quolibet alio auctore. De epistola interrogasti, quid esset? Nam super, habitus Grece dicitur. Unde Adrianus imperator [d 1Kb] Epictetum philosophum inter alias inquisitiones interrogauit, quid esset cinctum? At ille uidens eum epistolam manu tenentem, respondit: Quod manu tenes. uolens intelligere, quasi supercinctorium esset  epistole sigillum, quo a foris uestiatur chartula. Hanc habeto interpretationem, donec meliorem inuenias uel ueriorem.



[e 1Kb] EPISTOLA CLXXXuIII. AD FILIUM AEGROTUM. Solatur illum, et hortatur ad confessionem peccatorum.

Charissimo Filio unice dilectionis in Christi benedictione salutem.

Festinaui obuiam uestre dulcedinis presentie, et ecce mutuata [mutata] uice pro letitia uisionis uestre, tristitie chartula aduenit, uestram denuntians lacrymabili textu infirmitatem, propemodum te in limine huius uite suspirare; sed quantum de tuo contristor labore, tantum de diuina letificor pietate, qui te tam diuturna infirmitate decoxit, ut purior appareas conspectui  illius. Beatus homo, qui corripitur a Domino; flagellat uero omnem filium, quem recipit . Hec spes te consoletur, carissime fili, et si quid seculi in tuam deueniat potestatem, quasi obsides pacis premitte [Ms. promittere] ad Dominum, et diligenter minutissimas quasque uerborum et cogitationum, imo et factorum sordes apud confessorem fidelem et prudentem, secundum tuam conscientiam, purifica, ut nichil remaneat, in quo malignus te apud summum Iudicem habeat accusare. In Domino Iesu fortissima spe confide, qui ad unam confessionis uocem latroni paradisum promisit: et si illius clementia, que occidere solet et uiuificare, te in pristinum sanitatis officium reuocare uelit, talis esto moribus, qualis nunc uoluntate; et talis tunc opere, qualis  nunc cogitatione, ut tibi in salutem proficiat perpetuam, siue infirmitatis labor, siue sanitatis effectus. Habes me, quantum ualeo, fidelem siue in iter illud terribile adiutorem; siue in uite presentis solatium consiliatorem.

Quod uero tua inquisiuit caritas de duorum distantia locorum, id est, siue in canonica sede, siue  in monachica sanctitate melius esset ultimi diei exspectare spiraculum? ubique Deus est, qui meritorum magis, quam locorum considerat qualitatem; et si sub orario plus laborasti, quam sub cucula in seruitio Dei, quid cause est, in articulo mortis tui laboris insignes [loco insignia] abiicere, et alterius querere iudicium? Nisi forte sub cucula, [si] Deo miserante ab hac conualescas infirmitate, militare disponis: tamen quamdiu uiuas, in maiorem sancte Dei Ecclesie profectum tue cogitationis dirige uoluntatem: orationum igitur causa et [ob] fraterne intercessionis solatium cum monachis corporis requies optanda esse uidetur.

Si quid perperam dixi, non mala uoluntate, sed imperitia me arbitreris loqui: tu uero consiliarios  tecum, scio, pios et prudentes habes, quorum consilio ad salutem anime tue uti ratum esse uidetur; mea uero paruitas nunquam a uestra recedit caritate, et si, ut decet, intelligere nequeat, tamen, ut debet, desiderare non cessat. Rogo ut quidquid de tua eueniat uita, citius me cognoscere facias, ut siue abeuntem lacrymosis prosequar intercessionibus [a 1Kb] . Deo miserante dies eternos uel temporales habeas semper felices in Christo.



[b 1Kb] EPISTOLA CLXXXIX. AD ANTONIUM. Conqueritur de sui obliuione, spectacula reprobat, et Homero se de iis scripsisse dicit, etc.

[c 1Kb] Antonio Albinus salutem.

 Quam plana uia fuisset per [d 1Kb] bellica rura ad currendum uel ad uolandum caritatis pennis! Timeo ne forte fracte sint ale, que ex eis, ut alie, potuissent inseri. Ideo nidus paternus non uisitatur, nec saltem columba pedibus, ut quondam in Grecia legatis, affert litterulas. Quid ad hec sic iturus Orpheus?

Orpheus . . . inter delphinas Orion.
uertitur enofori fundus, sententia nobis.

206 Ego ludo, ego serie [Forte, serio] dormientem sepius suscitare nisus. Sed nec cantante saltatum est, nec plangente lamentatum.

Omnia uel medium fiant mare, uiuite silue,
Dixit amans spernenti se. Idem in eodem Peta:

 Inuenies alium, si te hic fastidit Alexis.

Putaui me uenire ad te, et unice [uni] auricule suauia susurrare, et alteri dura decantare; sed prohibuit me Romanus comes ingrato tempore. Si illius insurgat contra me prelium, in hoc ego sperabo ; quia uirtus ex infirmitate perficitur .

uereor, ne [e 1Kb] Homerus irascatur contra chartam prohibentem spectacula et diabolica figmenta, que omnes sancte Scripture prohibent, in tantum ut legebam sanctum dicere Augustinum: »Nescio homo, qui histriones et mimos et saltatores introducit in domum suam, quam magna eos immundorum sequitur turba spirituum.« Sed absit, ut in domo Christiana diabolus  habeat potestatem.

Olim tibi de his scripsi, optans salutem karissimi filii toto cordis affectu; uolens per te fieri, quod per me non posse fieri agnoui. Tuus uero animus, fili carissime, congaudeat in seruitio Dei et in salute fraterna, ut tibi ex profectu aliorum merces accrescat meritorum. Ideo sepius desideraui exhortatorias dilectionis uestre litteras. Sed nescio que causa uel me rapuit ex mente tua, uel te ab exhortatione cessare compulit. Beatus qui loquitur in aure audientis. Utinam omnes tali te desiderio audirent, sicut ego unanimus tuus! uel castigatus scribe, ut uindices te, quia rogatus noluisti, ut confortares me. ualeto in pace perpetue beatitudinis, fili carissime.



[f 1Kb] EPISTOLA CXC. AD ANTONIUM. Nuntiat fratres insule Lirinensis aduenisse, et fratrem Adalhardi uocatum ad palatium fuisse, etc.


Pio, prudenti atque religioso filio [g 1Kb] Antonio Albinus matricularius salutem.

Quidam predicator iuxta apostolum importunus debet esse; sic etiam quedam caritas importuna se minime grato ingerit auditori: nec spreta tacere nouit, que etiam nec fluminibus obrui ualet, nec tempestatibus exstingui, ne semel accensa subito exstinguatur. [Hec] causa fuit huius chartule, quam subnectere calamus meus curauit.

Igitur fratres uenerabiles et religiosi de [h 1Kb] monasterio  Hilirine insule ante paucos dies uenerunt ad nos omnia narrantes de illis prospera partibus: sed et hoc addiderunt quod filius meus [a 3Kb] frater uester cum abbate palatium adire iussus esset, secundaque hebdomada post Pascha iter incepisse. Hoc te scire uolui, ut prouideas bono consilio fratri tuo, quid sit agendum. Quantum mee paruitatis consideratio perspicit, ualde necessarium ei uideretur, ut reuertatur ad fratres suos, et ea uita uiuat, in qua saluatus fuit de periculo mortis, in quo pene periit. Quid iterum regreditur, ubi propemodum perditus fuit?

Non sit tibi durum cum [b 1Kb] Homero nostro consilium inire salutis perpetue de fratre tuo, et mittere ad amicos uestros, qui sint in palatio, qui illum bonis erudiant consiliis, et reuertendi ei licentiam inquirant;  litterisque uestris illum admonere, ne dubitet animo, ne titubet gressus illius; sed unanimiter pietatem imperialem poscat regrediendi facultatem. Credas uelim has litterulas ex caritate dictatas esse, ut tu habeas mercedem, et frater tuus salutem eternam. uiue feliciter in caritate Christi, et omni religione sancta, fili carissime.



[c 1Kb] EPISTOLA CXCI. [d 1Kb] AD ANTONIUM MONACHUM. Antonio ad se inuisuro significat animi sui letitiam. Homeri uanitatem in histrionibus carpit; conqueritur de intermisso litterarum commercio, quod ait non esse contra regularem uitam. Post obitum sui memoriam exoptat.

Filio carissimo Antonio Albinus salutem.

 Letatus sum in lectione chartule quam mihi tua direxit caritas, sed amplius in solatio germanitatis  tue, quia ualde ex die cognitionis tuorum, intimo cordis affectu amaui eos, quamuis non equaliter ut te, quia equaliter ad me non pertinebant; te specialius ex omnibus fere amicis unum. Gratias quod tandem aliquando refloruisti, aperire os, appellare Patrem, siue caritatis, uel etiam hospitalitatis gratia.

[e 1Kb] Mandaui Hubone qui preest rebus sancti Martini ad satisfaciendum animo tuo, condicto die obuiam tibi esse. Quod de emendatis moribus Homeri mei scripsisti, satis placuit oculis meis; licet semper honorabiles habuisset mores, tamen nullus est talis in hoc seculo qui non habeat obliuisci, que retro sunt, et se extendere in anteriora, donec perueniat ad perfectionis coronam. Unum fuit de [f 1Kb] histrionibus,  quorum uanitatibus sciebam non paruum anime sue periculum imminere, quod mihi non placuit, quapropter scripsi aliquid exinde, ut integram amoris mei illi ostenderem sollicitudinem; mirumque mihi uisum est, quomodo tam sapiens animus non intellexisset reprehensibilia dignitati sue facere, et non laudabilia.

Suadeo dilectioni tue, ut ubicunque uadas, uerbum Dei fulgeat in ore tuo, secundum opportunitatem temporis uel loci, quatenus bona conuersationis tue fama predicationis instantia adornetur.

Quod in prima paginule tue fronte parafrasticas apologetici sermonis excusationes legebam, paradigmatico calamo conscriptas, grate suscipiebam eas, quamuis minus necessarias estimarem illas.  Conscius cordium nostrorum nouit, qua caritate litterarum consolationis tuarum desiderarem; uel  quo timore calamum suspendisses in pariete regularis domus. Aut ego forsitan tanto indignus fui consolatore, aut magis spem posui in homine quam Deo placuisset: tamen nolim tuam bonitatem de aliis id egisse, sed omnibus omnia factus, ut ex omnibus mercedem merearis habere apud Deum. Christus, ut in historiis legitur, Abagaro regi pagano scripsit epistolam: aut beatus Paulus inter eos non fuit, de quibus Scriptura dicit: Erat illis cor unum et anima una, et erant illis omnia communia , et bene fecit scribendo amicis? Aut si fecit, male fecit tantas amicis scribendo epistolas? uel quomodo meas ausus fuisti legere litterulas, et tuas mihi non dirigere? Si contra regulam est aliis scribere, utique contra regulam est et aliorum legere. Opto ex magno  cordis mei desiderio, nullatenus te plus peccasse in custodia regularis uite quam exhortatorias uolentibus edere chartas. uulnerasti siquidem cor meum, sed si tempus medendi adhuc fieri ualeat, sana uulnus caritatis calamo, ne putrescat in peius. Non enim tibi sunt indiga pigmentorum genera magno emenda pretio, nec cum periculo cor leonis extrahendum; sed aperi cor caritatis tue, et irriga celestis rore benedictionis arentia cordis mei rura, ut semper generare incipiat prioris pacis et concordie [deest fructus, uel simile]. Nunquid non me [a 1Kb] familia sancti Petri te hortante et deprecante, in gremium fraternitatis sue suscepit, quasi unum ex illis? Si amico prodesse timuisti, quare non fratri et consocio germanitatis tue? Nunquid regularis constrictio prohibet  te fratrem exhortari tuum? Aut falsum est quod promisistis, aut uerum est quod tu de fratre bene non fecisti.

Sed cessent querimonie, fiant caritatis solatia inter fratres, sine qua nichil Deo placere poterit; et si sit in corde, agnoscatur opere: si intus ardeat, foris fulgeat. Ideo Spiritus sanctus missus est in specie ignis et linguarum, ut quod intus ardet in corde, foras ferat in uerbo caritas, ut peta cecinit:

Mentibus instat amor, sermonibus estuat ardor.

Ego militaris cingulo laboris deposito quietus Deo seruire desiderans, nimium trepidus exspectans, qua hora dicatur mihi: aperi pulsanti, festina ad tribunal iudicis tui, ut audias quidquid operatus [Ms.,  operasti] in uita tua fuisti. Si te, fili mi, superstite hec hora adueniat Patri, tu uero cum tuis omnibus fidelis intercessor adesto, ut diras accusantium facies euadere, Deo Iesu miserante, ualeam, cui laus et gloria omnium bonorum suorum, que non solum mihi, sed omni humano generi mira contulit pietate. Tu uero, fili carissime, prospere proficiens et feliciter uiuens ualeto in eternum.



[b 1Kb] EPISTOLA CXCII. AD ANTONIUM MONACHUM. Desiderat multum orationes Antonii, ut Deum semper amare possit et laudare.


Antonio Albinus, mansionario matricularius salutem.

Ideo dico mansionarium te, quia multe sunt mansiones in domo Patris eterni , quarum te non solum habitatorem, sed etiam inter apostolicam auctoritatem iudicem esse opto, quis, in qua dignus habitare discernatur. Deprecor tota cordis intentione, ut habeas Albinum tuum in ore et corde, dum animam offers tuam in conspectu Spiritus sancti, deprecans ut eruat me Spiritus Paraclitus de spiritalibus animi mei tentationibus, quatenus digna  sit anima mea summum bonum, id est Deum uerum amare et laudare; quia hec est angelica uita; semper et hoc agunt iugiter, quod nobis necesse est sepius agere: Et qui plus amat Deum in terris et laudat, magis eum habet in celis. Infelix est hec uita, et tota erumnis plena; non est nobis salus nisi in Domino Deo Christo, quem tua semper deuotio amet, laudet et predicet; et in orationibus tuis sanctis conseruos tuos semper adiuua, et me maxime peccatorem, quem Patris nomine, licet indignum, dedicasti; et saluta fratres nostros, commilitones tuos, ex nostri nominis officio, et specialiter eos, quos familiarius nos dilexisse scias. uos uero omnes in fraterna caritate et in unitate pacis sancte diuina gratia, in perpetuum custodire dignetur, dilectissimi fratres!



[c 1Kb] EPISTOLA CXCIII. Aenigmatica.


[d 1Kb] Antonio Paulus.

uenerunt mihi littere sexto Idus Quintilis ad [e 1Kb] Uuicos, gaudio plene de meo et de tuo, et de nontermino [Ita ms.; f., nominis termino], que in me usque modo manserunt, et mansura erunt, credo, licet durissime passus essem presentiam absentie, et absentiam presentie. De uisitatione uero fraterna sepius uolui secundum opportunitatem itineris; sed secunda in pronomine persona optime nouit, unde remansit; imo necdum agnosco, quomodo fieri possit hoc. Scito, quod littere tantummodo non sufficiunt ad meum et tuum  si non aderunt ego et tu. Hucusque tres littere in tristitia fuerunt, duobus [F., duabus] hoc facientibus; sed septem omnia sufferunt, donec sex et octo simul gaudeant, et septem stent in loco suo, quia a senarii numeri perfectione per septenarii gratiam ad octonarii beatitudinem ascenditur; et fiat unitas primi et extremi per medietatem, quia cuncta in creaturis tribus istis terminis ad unitatem perueniunt; et si tolluntur de medio unum, de ultimo duo,  erunt tres termini equales, mirabiles in perfectione omnium creaturarum, que a tribus personis in unitatem potestatis condite sunt.

Hec legens intelligat et laudet subtilissime largitorem sapientie, et uiuat in eo feliciter. Saluta fratres; pueros et perfectos, legentes et intelligentes, amantes et benefacientes, Christum colentes et caritatem habentes; et hi omnes ualeant, uigeant, floreant in omni perfectione uite et laudis Dei eternaliter.



[a 1Kb] EPISTOLA CXCIu. AD CONGREGATIONEM SANCTAE MARIAE ET PATREM MOROALDUM. Cupit eorum societate frui, et amicitia.

Beatissime et sanctissime Dei genitricis semperque uirginis Marie congregationi, et pio Patri [b 1Kb] Moroaldo,  ultimus sancte Ecclesie clientellus Alcuinus in Christi caritate salutem.

Sepius uestre sanctitatis audiens famam, et ideo me uestre familiaritati adiungere desideraui. Sed modo tempus opportunum occurrit, per presentem fratrem obnixis precibus meipsum uobis commendare. Quapropter per sancte uirginis Filium uestram suppliciter obsecro unanimitatem, ut me, licet indignum, uestris animis atque manibus accipere dignemini, 207 non quasi ignotum, sed quasi fratrem. Quia licet oculis carnis non uidissem, tamen oculis cordis uos uidere uideor, et ualde diligo; honestatemque uite uestre animo complector studioso, cupiens uestram beatitudinem ubique proficere in Domino, et ad perpetue pacis peruenire letitiam. Orantes pro  nobis, uos semper ualete in Christo, fratres dilectissimi?



[c 1Kb] EPISTOLA CXCu. AD MATREM ET FILIAM. Hortatur ad bona opera; et precibus earum se commendat.

Albinus matri et filie in Christo salutem.

Letante animo salutationem accepi uestram, suppliciter deprecans ut Deus Christus misericorditer deuotionem respiciat uestram; magis magisque faciat in sua proficere uoluntate, et ad coronam glorie uestram deducat conuersationem. Filia sit matri in omni bono obediens; mater sit in salute filie deuota: utraque in Dei seruitio semper studiosa, in castitate facientes que sunt Deo placita. Subiectamque  uobis filiam [uidetur leg. familiam] in omni timore Dei educate, quasi rationem redditure pro singulorum animabus. Quapropter ut filios filiasque cum omni diligentia eos erudite, ut non solum carnale solatium, sed etiam spiritale gaudium habere mereamini. In pannoso paupere Christus non despiciatur, sed in domum deducatur, foueatur et reficiatur; quia refectio egeni salus est diuitis. Canonicas horas in laude diuina omni studio peragite, quatenus ab  angelis exaudiatur et a Christo accipiatur concentus psalmodie uestre. Modestia uestra, iuxta Apostolum, nota sit omnibus hominibus ; quatenus et presens uita exemplum sit in salutem multis, et futura pro laudabili pietatis conuersatione a Deo remuneratore omnium bonorum recipiatur. In fine uero huius chartule uestram deprecor almitatem, ut inter uestras orationes mei nominis memoriam habere dignemini: et ea caritate mihi salutem deprecamini perpetuam, qua uos per hanc epistolam de uestra admonere studui; hosque legentes apices in Christo ualete semper carissime.



[d 1Kb] EPISTOLA CXCuI. AD EUGENIAM FILIAM. Hortatur ad fortitudinem in tribulationibus, quas ipsa innocens cum Dei seruis patitur ab iniquis regibus.


Albinus [e 1Kb] Eugenie filie uirgini carissime in Christo salutem.

Litteris dilectionis uestre acceptis, et dulcissimis cum gratiarum actione muneribus, ualde letatus sum in fide et caritate uestra. Auditisque tribulationibus quas non solum uestra innocentia patitur, uerum etiam pene omnis seruorum Dei multitudo: quia reges uobiscum tyranni facti sunt, non rectores; nec ut olim reges a regendo, sed a rapiendo dicuntur. Sed forti animo esto; multe sunt enim tribulationes iustorum  ut consequi ualeas, quod sequitur: Sed de his omnibus  liberabit eos Dominus . Et Dominus in Euangelio: Tradet frater fratrem in mortem, etc. . Sed in patientia uestra possidebitis animas uestras . Aurum non splendescit, nisi 208 igne probetur. Iob lateret occultus, nisi tribulationibus probaretur; de quo Iacobus apostolus, dum nos ad patientiam hortaretur, ait: Iob audistis, et finem Domini uidistis . Tribulatio patientiam operatur, ait Apostolus, patientia autem probationem, probatio uero spem . Qualem spem, nisi perpetue beatitudinis? Si margaritam inuenisti pretiosam, uenditis omnibus eme illam: teneas, nec dimittas eam . Seculum hoc in maligno est positum . Sunt homines seipsos amantes, Euangelio  Christi non obedientes. Unusquisque uiam uoluntatis sue graditur, non sequens eum, qui ait: Ego sum lux mundi, qui sequitur me, non ambulat in tenebris, sed habebit lumen uite . Item: Qui uult post me uenire, abneget semetipsum, tollat crucem suam et sequatur me . Crux tollitur, dum per patientiam tribulatio uincitur. Nemo miles coronabitur, nisi qui legitime certat . Legitime certare est uirgini, ut sit sancta corpore et  anima , et sit digna Christo sponsa; cantans quotidie: Dilectus meus mihi et ego illi, qui pascitur inter lilia ; id est, inter candorem uirginitatis. Memor esto uirgines esse prudentes et fatuas. Si antiquus hostis in te ipsa, id est, in corpore tuo tentationis locum non inuenit, omnino exterius querit, quomodo animi fortitudinem eneruare ualeat; cui forti animo resistendum est. Non sunt enim, ait Doctor egregius, condigne passiones huius temporis ad superuenturam gloriam, que reuelabitur in nobis ; dum reuelata facie uidebitur Deus deorum in Sion . Et uirgo, quocunque ierit, agnus sequitur eam .

O nimium felix, cui nec felicior ullus.
Que beata Dei Genitrice ducente omnia secreta celestis  regni intrare merebitur penetralia. Non nocet multum quod iter perficere non ualuisti quod cepisti, Deo aliquid melius prouidente tibi. Expende in pauperum solatia, quod in tanti itineris uiaticum tibi preparasti. Da quod habes, ut accipere merearis quod optas. Habeto eius pleniter in corde caritatem, quem defensorem tibi petis in tribulatione. Non est diabolo facilis uastatio domicilii, in quo est habitatio Christi; a cuius latere cadent mille et decem millia a dextris eius . Illum habeas opto consolatorem in omni tribulatione tua, quem habebis remuneratorem totius penitentie tue. Respice in eum, qui ait: Confidite, ego uici mundum . Illius te eterna potestas in omni tribulatione uincere  faciat, et palmam perpetue beatitudinis accipere concedat, qui ait: Dabo ei manna absconditum , quod nullus nouit, nisi qui acceperit. ualeto, in omni uirtute et sapientia florens, carissima filia.



[a 1Kb] EPISTOLA CXCuII. AD FILIAM SPIRITALEM . Castitatem cum eleemosynarum largitate commendat.

Charissime in Christo filie Eugenie Albinus salutem.

Placet mihi sepius in paruis [Cod. Sal., tametsi in paucis] litteris, non tamen parua officia salutationis tue dirigere germanitati, et tuis ingerere cogitationibus admonitionis mee, uel promissionis tue [Cod. Sal., sancte] salutiferas collationes, quatenus nobilissimum uirginitatis decus integro conseruare corpore  coneris, rememorans gloriosam castitatis mercedem. Ecce in celis per magna eterni regis palatia agnum sequuntur, quocunque ierit . Quid hac gloria beatius, uel hac beatitudine gloriosius? Ubi nature [Cod. Sal., natura] uictor omnium conditori creaturarum consociabitur.

209 Nec labor quotidianus deterreat, quem spes tante remunerationis consolabitur. Paucorum labor dierum eternis remunerabitur premiis. Sit quoque uirginitas eleemosynarum largitate fertilis, nec sibi caducas diuitiarum gazas auida congreget manu:  sed larga mente in membra sui distribuat sponsi. Geminis, caritatis scilicet et castitatis pennis, ad alta celorum regna transuolet. Nec uirgo, carnis concupiscentie uinculis libera, auaritie laqueis constringatur, sed sui ipsius uictrix, etiam seculi ignauia, cupiditati [Cod. Sal., ignaua cupiditate] non succumbat: sed sibi misericordie operibus, quasi ramis uirentibus, in arcem celestis Hierusalem uiam sternat, ubi laudibus excepta angelicis magni imperatoris thalamum eterna introducatur letitia.

Ut hoc fieri ualeat, uigilare debet huius inquisitor margarite, non inertie sopitus somno dormitare: imo sepius orationibus nocturnis uel diurnis pulsare ianuas perpetue ciuitatis; et ueniens apertas inueniet, quas quisque ab hoc carnali carcere deductus,  nimium intrare cupiet; quod ante summa diligentia preuidere debet, ut portas tunc inueniat patentes, angelicosque choros suscipientes obuiis manibus animam ad deducendum in cubiculum regis eternis fruituram gaudiis; perpetuumque laudis carmen decantabit in presentia sui sponsi dicens: Benedic, anima mea, Dominum et omnia opera eius: in omni loco dominationis eius, benedic anima mea Dominum . uiuas, ualeas et floreas, uirgo nobilissima, in Christo.



[b 1Kb] EPISTOLA CXCuIII AD HUNDRUDEM FEMINAM Hortatur ad deuotionem et uitam exemplarem in palatio regis. Salutem precatur regine, et Egfrido.

 Deo deuote femine [c 1Kb] Hundrude Alcuinus diaconus salutem.

Benignitatis tue salutationem et munuscula gratanter accepi; in quibus te agnoui condite olim amicitie bonam abundare [Forte, habere] memoriam; credens quoque tuam similiter non obliuisci prudentiam, qualiter deuotio mea te iam presentem de caritate Christi, et honestate uite diligentissime admonuit. Ideo non opus esse arbitror, multis illa reiterare sermonibus, sed paucis deposcere litterulis; ut omni hora uel momento dies in mente habeas eternos, et prepares te in occursum Domini Dei tui , ut sine timore uidere ualeas Iudicem uite tue, quem tota uirtute dilexisti in pectore tuo. Sit cogitatio tua in presentia Dei, in sobrietate  uite, et sermo tuus in modestia ueritatis, et opera tua in castitatis honestate, ut exemplis tuis adolescentiores erudiantur, seniores congaudeant, omnes edificentur, ut in palatio regis regularis uite deuotio in tua uideatur conuersatione. Quatenus summi regis pietas in omni te custodiat prosperitate, et in bonis operibus usque ad finem uite perseuerantem, eterna te remunerari gloria dignetur.

Saluta, obsecro, domnam reginam ex mee paruitatis nomine. Scripsissem exhortatorias illi litteras, si illi propter occupationes regis [Forte, regias]  meos apices legere licuisset. Sciat tamen certissime sibi quoque domine, quantum ualeo, fidelem esse. Tamen gestum est de monasterio [a 1Kb] Inmercum, sicut de illorum non speraui bonitate. Faciant de me, sicut illis placeat. Nam fides mea apud illos non uiolabitur, credens tanto meliores habere illos, quantum meliores sunt meritis et dignitate. Omnipotens eterna protectione eos ubique custodiat, protegat et regat cum omnibus fidelibus suis. [b 1Kb] Egfridum filium meum diligenter saluta. Opto, ut floreat in uoluntate Dei, et prosperitate multis feliciter annis. ualeto semper, dulcissima soror.



[c 1Kb] EPISTOLA CXCIX. AD AEDILTHYDEM FAMULAM DEI, OLIM REGINAM. Instruit optimis uite documentis.

 Dilectissime in Christo sorori [d 1Kb] Aedilthyde matri humilis leuita Alcuinus salutem.

uestre benignitatis munera gratanter suscipiens, uestre dilectionis salutatoria uerba libenter audiens, fateor magna me dulcedine esse gauisum, cognoscens fidelem in uestro pectore permansisse caritatem, quam nec terrarum longinquitas interrumpere poterit, nec fluctiuagi maris estus procellosis undis obruere ualet, quo minus ad me usque beneficiosa munificentia peruolasset. Sicut legitur: Aque multe non potuerunt exstinguere caritatem, nec flumina obruent illam . Igitur caritas que deseri potest, nunquam uera fuit. Nil homines ita Deo appropinquare facit, sicut caritas. Qui in caritate manet, in Deo manet, sicut dicit Scriptura, quia  Deus caritas est . De qua ipse Saluator ait: In his duobus preceptis tota lex pendet et prophete , id est, in caritate Dei et proximi. Per caritatem proximi ad Dei dilectionem peruenitur. Dicit enim Ioannes euangelista: Si fratrem, quem uides, non diligis, quomodo Deum, quem non uides, diligere potes ? Sed fraterna caritas in admonitione spiritali et in solatio seculari ostendenda est. Sicut enim corpus cibo pascitur, ita anima sacris doctrinis alitur. Ideo utrumque facere debet qui potest: et pauperi larga porrigere manu quod indiget, et esurientem animam salutifera admonitione reficere: maxime qui presunt aliis et multorum curam habere uidentur. De  hoc studiose uigilare [Forte, uigila] pro singulis animabus, quasi rationem redditurus pro eis in die iudicii. Qui negligenter talentum seruat acceptum, penam patietur sue negligentie condignam; qui uero multiplicat diligenter pecuniam Dominicam, magnam accepturus erit mercedem a Domino Deo  suo. Scire debent prelati quod quanto plus laborant in salute subiectorum suorum, tanto maiorem accepturi erunt gloriam, dicente in die iudicii Domino Deo illis: Euge, serue bone et fidelis, quia super pauca fuisti fidelis, supra multa te constituam, intra in gaudium Domini tui . Quid hac uoce iucundius? quid hoc auditu beatius?

Hanc [Suppl. ut] uocem audire merearis, carissima soror, omni instantia tibi subiectos instrue, uerbis admone, exemplis erudi: quia illorum salus tua est remuneratio. Noli propter hominis terrorem tacere, sed propter Dei amorem loquere. Argue, increpa, obsecra ; publice peccantes palam castiga, ut ceteri timorem habeant ; alios in spiritu mansuetudinis admone; alios  in uirga pastorali corripe, diligenter considerans quid cui conueniat. Quidam itaque maligni morbi per dulcia, quidam per amara sanantur pocula. Anus et senes quasi matres et patres honora; iuuenes quasi fratres et sorores dilige; minores etate quasi filios filiasque erudi, et omnium curam habeto in Christo, ut omnium mercedem habeas a Christo . Fidelis uero dispensator pecuniam Domini sui, id est, animas sibi commissas augere studeat per diligentiam, non minuere per pigritiam; quia seruus bonus coronabitur a Domino suo, malus uero 211 damnabitur, sicut in Euangelio dici a legentibus intelligi potest. Tu uero labora diligentissime in opere Dei, ut retributionem magnam accipias in regno Dei. Eleemosyne tue precedant te  et uiam tibi faciant. Munera enim dilatant uiam hominis, et spatium ei ante principem faciunt . Hospites et peregrini sumus in hac terra . Patria nostra in celo est. Non est bonum transitoria diligere, et sempiterna negligere. Unusquisque sicut operabitur, sic accipiet a Deo suo, qui reddet unicuique secundum opera sua .

uigilie et orationes tibi sint frequentes, et psalmodia in ore, non uaniloquia in lingua. Sed dilectio Dei in corde, et non ambitio seculi in mente. Preterit enim quidquid amatur in mundo: permanet quidquid diligitur in Christo. uolentes nolentes eterni erimus. Omni intentione studeamus, ut fideliter  uiuamus, ubi semper mansuri erimus. Sanctorum festiuitates cum laude diuina, et pauperum eleemosyna frequenter honora, quatenus eorum merearis intercessione illorum esse particeps beatitudinis. Sint tibi sermones ueritate laudabiles; sint mores sobrietate et modestia amabiles; sint manus largitate  honorabiles: sit totius uite conuersatio exemplum in omni bonitate aliis, ut dignitas persone tue laudetur ab omnibus, ametur a pluribus, et per  Dei nomen glorificetur, ipsa dicente ueritate: Sic luceat lux uestra coram hominibus, ut uideant opera uestra bona, et glorificent Patrem uestrum qui in celis est . Magnum habemus Patrem, Deum scilicet omnipotentem. Quam nobilis in moribus, quam modestus in uerbis, quam castus in corde, quam misericors omnibus debet esse filius Dei, ipso precipiente: Estote misericordes, sicut et Pater uester celestis misericors est . Imitemur quantum poterimus illius bonitatem, ut eternam beatitudinem cum illo habere mereamur: ait enim non solum apostolis, sed etiam et nobis: Exemplum enim  dedi uobis, ut quemadmodum ego feci uobis, ita et uos faciatis . Item: Qui sequitur me non ambulat in tenebris, sed habebit lumen uite . Quid superbit homo in seculi diuitiis? Christus pauper factus est pro nobis , ut per illius paupertatem, quam pro nobis accepit in terra, nos diuites essemus in celo. Cito enim putrescit caro in terra, quam tanta diligentia ornamus in deliciis. Insuper et de sepulcro cogitamus ornando; uanitas hec uanitatum est. Melius est his opibus animam uestire, quam spurcitiam carnis ornare. Christus sepultus est in spelunca, non in templo. Hoc ideo dico, quia aliqui uiuentes suam solent fabricare sepulturam. Quid mihi, ubi uermi putrescat esca? Tantum ut anima requiem habeat, studendum est,  ut illa uiuat feliciter, que mori non potest. ueniet enim tempus, quando corruptibile hoc induetur incorruptionem , et resumet anima quod reliquit in terra. Tunc homo pariter anima et corpore regnabit cum Christo, qui hoc totius [Forte, nunc totus] anima et corpore, seruiebat Christo.



212 [a 1Kb] EPISTOLA CC. AD EDILTHRUDAM. Consolatur matrem de morte filii.

Dilectissime in Christo matri [b 1Kb] Edilthrude humilis leuita Alcuinus salutem.

Quia presentialiter uestram dulcissimam dilectionem, ob longitudinem habitationis nostre, admonere nequeo, ideo litterarum officio implere non cesso,  que lingue ministratione denegatur, desiderans toto cordis mei affectu, te ubique, carissima mater! in omni proficere bono, ut digna efficiaris in eorum censeri numero de quibus in Euangelio Dominus noster iehsu Christus respondit: Omnis qui fecerit uoluntatem Patris mei qui in celis est, ipse mihi mater et frater . Quomodo mater, nisi sancta caritate in uisceribus cordis perfecti quotidie generatur? Ecce qualem filium poterit pia mater habere, eumdem ipsum Deum regem ac redemptorem; etiam et in omnibus tribulationibus consolatorem. Multe sunt tribulationes iustorum ; sed maiores sunt consolationes Christi. In quo debet homo secularis misere euentu contristari, qui fontem totius consolationis, id est, Christum habitatorem possidet in pectore? Imo magis gaudendum est in tribulationibus propter spem eterne beatitudinis, dicente Apostolo: Per multas tribulationes oportet nos intrare in regnum Dei . Item: Flagellat Deus omnem filium quem recipit . Item de apostolis legitur: Ibant autem gaudentes apostoli a conspectu concilii, quoniam digni habiti sunt pro nomine Iesu contumeliam pati . Sciat dilectio tua quia filius tuus spiritalis Dominus iehsu non est mortalis; uiuit, uiuit, et in dextera Dei Patris uiuit et regnat. Ideo de carnali filii tui morte non contristeris; imo magis nec de tui corporis  abso : sed labora omnibus horis et momentis, ut anima feliciter uiuat cum Christo, et in spem bonitatis illius consolare, quia multe miserationes Dei. Te uero superstitem reliquit filio carnali, ut per tuas intercessiones et eleemosynas misereatur et illi. Forte in peccatis suis mortuus est, sed in misericordia potest fieri ut uiuat diuina. Nam latro, qui in scelere suo suspensus est cum Christo, sed in misericordia saluatus est Christi. Noli lugere eum, quem reuocare non poteris; et si Dei est, non illum doleas amissum, sed tibi in requiem gaudeas premissum. Si duo sunt amici, felicior est mors precedentis quam subsequentis, habet enim, qui fraterno amore pro se quotidie intercedat, et lacrymis lauat pristine errores uite. Nec dubites prodesse pie sollicitudinis  curam, quam pro anima illius geris. Tibi proficit, et illi. Tibi itaque, que in fide facere dilectione [Ita Cod. mendose; f. leg., quia in fide facis et dilectione]: illi, ut uel pena leuigetur, uel beatitudo augeatur. Larga est et inestimabilis pietas Domini nostri Iesu Christi, qui uult omnes homines saluos fieri , et neminem perire. Noli, ut predixi, in tribulationibus tuis contristari, sed, si maiores tibi superueniant, gaudeas in illis, dicente Apostolo: Non sunt condigne huius temporis passiones, ad superuenturam gloriam, que reuelabitur in nobis . Sicut aurum in igne examinatur, sic homo in camino tribulationis comprobatur. Dum potestatem habeas rerum tuarum, fac ex eis eleemosynam, quia nescis  quid uentura pariat dies . Nullus tibi dispensator fidelior potest esse quam tu ipse; et libentius munera precedentia nos, quam subsequentia Deus accipiet. In multis enim offendimus omnes , sicut Iacobus ait apostolus. Item Ioannes euangelista dixit: Si dixerimus quia peccatum non habemus, nosmetipsos seducimus . Et iuxta Salomonem: Redemptio uiri proprie diuitie . Et qui plus habet, plus exigetur ab eo. Dispensatores seculi debemus esse non possessores: exsules enim et peregrini sumus in hac uita, sicut omnes patres nostri . Illorum mors nobis nostram omni hora oculis opponat; et illorum bona conuersatio in Christo, nostre sit eruditio uite; quatenus illorum in fide et caritate atque omni opere bono sequentes uestigia in celesti beatitudine uitam habere mereamur sempiternam.



[a 1Kb] EPISTOLA CCI. AD MAGENHARIUM COMITEM SENONICAE CIuITATIS. Hortatur ad uirtutes; curamque sui officii.

Dilecto in Christo [b 1Kb] Magenhario comiti, humilis leuita Albinus salutem.

Audiui uos, uir uenerande, nostre paruitatis optasse colloquia; et ut uere fateor, uestram ualde desideraui presentiam, ut dulci collocutione uestre prudentie consolarer. Sed quia rerum euentu hoc  fieri non ualuit, uisum est mihi condignum litteris implere quod uerbis non potui, et meam in uos ostendere dilectionem, et uobis utilia per chartam suadere, ut uester profectus meus esset fructus. Ut qui in sublimi dignitate positus es in terris, per opera iustitie et misericordie celestem tibi merearis honorem. Cogita quod [Cod. Sal., quam] transitoria sunt hec omnia que in hoc seculo habemus: et quia necessarium est unicuique hominum [Cod. Sal., homini] eternam sibi per temporalia benefacta promereri gloriam [c 1Kb] . Quapropter, ut ad perpetuam peruenias, Deo donante, beatitudinem, nulla te seculi delectatio, nulla carnalis concupiscentia impediat. Sed esto in iudiciis iustus, in operibus misericordie pius, uiduis et orphanis quasi pater, defendens [Canis.,  defendas] eos ab omni uiolentia.

Esto quoque Ecclesiis Christi quasi frater, ut per orationes seruorum Dei, inter pericula hostium, fluminum, uiarum, infirmitatum, diuina te protegat dextera, regat atque conseruet semper ubique. Fac ut quotidie pauperes de pane tuo comedant, quia miserorum consolatio tibi erit eterna remuneratio. Esto quoque in consiliis prouidus, sapiens in cogitationibus, modestus in sermone, Deum semper habens presentem, quatenus illius loquens uoluntatem [Al., ueritatem], eius dignus efficiaris protectione. Corpus tuum in castitate, et animam in sobrietate conserua: fidelis esto ad dominos quos dedit tibi Deus, ad amicos benignus, ad omnes homines equus et miseris largus. Debitoribus [tuis] uel in te peccantibus culpas ignosce, ut tibi  ignoscat Deus, si quid contra eius fecisti uoluntatem.

 Tuis quoque diligenter precipe subiectis, ut iusti sint in iudiciis, misericordes in miseros, Deum timentes, Ecclesiamque Christi honorantes: ut illorum bonitas tibi in mercedem [Cod. Sal., mercede] computetur. Sepe subiectorum peccata rectoribus imputantur [Canis., implicantur], si minus diligenter eos admonent prelati, quomodo facere debent; sicut eorum bona dominis prosunt ad premia, qui eos studiose erudiunt Deum timere, eiusque obedire preceptis.

Obsecro ne me presumptuosum esse arbitreris, hec tibi scribentem. Charitas Christi et uestre salutis amor, et uestre bonitatis fiducia, hec me monuit scribere; optans uos [Cod. Sal., te] et presentem habere prosperitatem, et futuram promereri beatitudinem.  Diuina uos gratia in omni bonitate florere faciat, uir dilectissime.



214 [d 1Kb] EPISTOLA CCII. AD AMIGUM. Charitatem suam amico significat.

Dilecto amico salutem.

Placuit canitiem uestram parua salutationis chartula appellare, sed non paruo caritatis officio; ut sciatis, licet longe positum, uestri tamen habere memoriam, et familiaritatis non obliuisci, quam presentes suauissima dilectione et consolatione nos inter habuimus, firmam semper inter nos permanere in Christo caritatem, nec quolibet uento falsiloquii destrui, sed solida firmitate inter omnes huius seculi aduersitates immobilem semper consistere. Nostri  memor in orationibus tuis semper ualeto, frater carissime.



[e 1Kb] EPISTOLA CCIII. AD GALLICELLULAM. De comparatione numerorum ueteris et Noui Testamenti.

Dilecto filio meo [f 1Kb] Gallicellule Albinus salutem.

Quia me rogasti de numerorum ratione, uel magis comparatione, qui in ueteri Lege inueniuntur, ad auctoritatem Noui Testamenti referre; quia non occurrit nobis iter agentibus plura scribere; a denario tamen incipiamus, donec usque ad unitatem perueniamus, ut cum pedibus gradientis calamus currat scribentis.

Decem precepta sunt Legis, que data sunt in duabus  tabulis per Moysen et Aaron populo Dei . Decem mnas dedit Christus utriusque populi predicatoribus .

Decem plagis percussa est Aegyptus, ut populus Dei liberaretur . Per decem persecutiones coronata est Ecclesia Christi.

Decima die mensis primi tenendus fuit agnus paschalis, qui immolandus fuit XIu die mensis eiusdem. Decima hora [Nona utique] pro mundi salute agnus paschalis, id est Christus, in cruce emisit Spiritum .

Decima generatione uenit diluuium, et perdidit impios . Post decem reges nouissimi temporis nascitur Anti-Christus, cum quo pereunt omnes impii .

 Nouem lapidibus opertus est archangelus, qui cecidit de celo. Nouem ordines angelorum remanserunt in celo.

Octo anime salue facte sunt in arca . Octo beatitudinibus saluantur anime fideles in Ecclesia .

Octauo die in populo [Dei] circumcidendus fuit [omnis] masculus puer . Octauo die circumcisus est Christus , per cuius circumcisionem octo principalia uitia destruuntur.

Septima die requieuit Deus ab omnibus operibus suis . Septima etate requiescunt sancti a laboribus huius seculi.

Septem columnas excidit sapientia ad construendam  sibi domum . Septem donis sancti Spiritus Christus domum suam, id est Ecclesiam, confirmauit.

Sex diebus fecit Deus celum et terram, et omnia que in eis sunt. Sex etatibus omnia currunt huius seculi tempora.

Sexta die creatus est homo de immaculata terra. Sexta etate Filius Dei de immaculata uirgine factus est homo.

In quinque libris Isrelitico populo Moyses dedit precepta uiuendi. Quinque talenta Christus ad celos rediens fideli tradidit seruo .

215 Quatuor de uno paradisi fonte ad irrigandam profluunt flumina terram . Quatuor  Euangelia de uno fonte, qui est Christus, procedunt ad irriganda corda arida, ut uirtutum floribus uernent.

Quatuor sunt elementa, quibus mundi ornatus maxime constat. Quatuor sunt uirtutes, quibus minor mundus, id est, homo ornari debet.

Tribus modis Adam tentatus est, et superatus, id est, gula, iactantia et auaritia. Tribus his modis  Christus tentatus est, et uicit uictorem Ade .

Totus orbis in tres diuiditur partes, Europam, Africam, Asiam [Codd. ms., et Indiam]. In quibus  partibus tribus modis colitur [Codd. ms., colendus est] Deus, fide, spe et caritate.

Tria precepit Deus Abraham dicens: Egredere de terra tua, et de cognatione tua, et de domo patris tui . Tria promittuntur nobis: resurrectio, uita et gloria.

Due fuerunt tabule testamenti, in quibus decalogus digito Dei scribebatur . Duo sunt precepta caritatis, que digito Dei, id est, Spiritu sancto in cordibus scribuntur fidelium.

Duo fuerunt Cherubim in templo: Cherubim multitudo scientie interpretatur . Ideo due partes sunt scientie; una est diabolum relinquere, altera Deum diligere.

Una fuit arca, in qua mundo pereunte fideles saluati  sunt. Una est [sancta Dei] Ecclesia, qua pereuntibus peccatoribus saluantur fideles.

Unus fuit transitus Isrelitici populi per Mare Rubrum, ut promissam acciperent terram . Unum est baptisma, per quod transeundum est ad uitam eternam .



[a 1Kb] EPISTOLA [b 1Kb] CCIu. AD FRIDUGISUM. De tribus generibus uisionum.

Tria sunt genera uisionum: unum corporale, aliud spirituale, tertium intellectuale. Corporale est quod corporeis oculis uidetur [Cod. Sal., uidere solemus]. Spirituale est quod, remota corporali uisione, in spiritu solo per imaginationem quamdam cernimus,  sicut cum forte quidlibet ignotum oculis perspicimus, statim eius rei imago formatur in spiritu, sed prius non apparet illa spiritualis imaginatio quam corporalis allata sit intuitio. Intellectuale est quod sola mentis uiuacitate consideramus, ueluti cum scriptum legimus: Diliges proximum tuum sicut te ipsum . Littere autem corporali uisione leguntur, et proximus spirituali imaginatione rememoratur, et dilectio sola mentis intelligentia.

Primum autem genus uisionis omnibus notissimum est. Secundum eque omnibus consuetum. Tertium a plerisque ignoratum, quia discernere nequeunt, quid sit spirituale, quid intellectuale: que duo Apostolus una sententia et hac breuissima optime discreuit: Orabo spiritu, orabo et mente:  psallam spiritu, psallam et mente . Spiritum occultas significationes, que sunt in Scripturis sanctis, nominauit; et mentem manifestas harum intelligentias appellauit. 216 uoluit enim nos cum intelligentia eorum que dicimus, uel orare uel psallere. Unde et in alio loco dicit: Si orauero lingua, spiritus meus orat, mens mea sine fructu est . Hic autem lingua obscuras et mysticas significationes que solent tantummodo spiritu cerni designauit, quarum si intelligentiam ignoramus, mens nostra infructuosa remanet.

Hec quoque duo genera uisionum in Pharaone et  Ioseph mirabiliter distinguuntur . Illi enim in spiritu futura ostendebantur, isti in mente horum reuelatio facta. Illius spiritus informatus est ut uideret, istius mens illuminata est ut intelligeret. Similiter et Danielis excellentia tentata est et probata, qui et somnium futurorum, quod rex uidebat spiritu, intellexit, eiusque interpretationem regi ostendit . Ideo magis ille fuit propheta qui mente intellexit, quam rex qui spiritu cernebat. Sed hec tria quoque genera uisionum in illa Scriptura, que coram rege Balthazar in pariete est depicta, ostenduntur . Nam corporali uisione rex cernebat in pariete litteras perscriptas, cuius nec spiritus informatus fuit, ut eas, licet uideret, legere potuisset; nec mens illuminata intelligere eas. Accessit  autem et propheta, qui utrumque et in spiritu obscuritatem scripture perlegebat, et obscurissimas eius significationes mentis uiuacitate intellexit. Hec tibi, carissime fili [a 1Kb] Fridugilse, citato sermone dictaui, ne ignarus huius tripartite rationis esses, que omnibus usitata est, sed a paucis intellecta [b 1Kb] .



[c 1Kb] EPISTOLA [d 1Kb] CCu. AD QUEMDAM DISCIPULUM. Causam dissensionis a se amolitur, et in amicitiam redire postulat.

Charissimo in Christi caritate filio salutem.

Obsecro ut solite pietatis dilectione has paterne deuotionis litterulas legere digneris. Cur, dulcissime fili, contumeliam dissensionis nostre in aures palatinas mittere uoluisti? Ecce ibi sonat: »Quid nos sperare  debemus de illorum amicitia, qui nec inter seipsos fidem uel concordiam seruare potuerunt?« Magis hec potest esse confusio quam laudatio, desperatio fidei nostre quam confirmatio cause tue. Et qua fronte reprehendere poteris eum quem toties laudare solebas? Scio quod tibi ira tua iusta uidetur; quia hec est natura humani furoris, ut hec, quidquid agit uel dicit, iustum sibi esse uideatur. Irascimini et nolite peccare , id est, nolite permanere in ira. Concessit quod nature est; tulit quod culpe est. Idcirco et Apostolus ait: Sol non occidat super iracundiam uestram . Sepe melior est defensor quam accusator; quia ille ad pacem defendit, iste ad discordiam accusat. Nec in mea diffido causa, licet in presentia regis uentiletur.  Testis est mihi renium scrutator , quam fideliter te semper amaui, et quam bene cupiui de fratre tuo, quem uideo te plus carnaliter amasse quam patrem spiritaliter, licet ille de me superbe egisset [Locus corruptus]. Testis est mihi domnus rex, Dei esse causa, an illius pietas prius alterum nominaret, an ego precarer. Et non erubescerem de  ambabus accusationibus in illius sanctissima presentia diiudicari, si non confunderemur de dissensionis nota. Quod uero te nesciente perrexi, necessitas hoc fecit, non uoluntas.

217 Quare oblitus fuisti, fili mi, quomodo cum lacrymis et inclinata ceruice te pro pace et concordia, pro Christi amore precatus sum, cuius debitor es omni homini, etiam non rogatus. Et si fratrem tuum occidissem, utique ob Christi preceptum ignoscere debuisses: quanto magis, dum nichil ei nocui, sed omnino benefeci. Et ob hoc benefactum in illum, inimicus factus es amico tuo. Nec tibi plus est, in regeneratione sancti Spiritus, fratris [Forte, frater] quam mihi. Et si in prima mansisset generatione, ex qua orta est discordia inter carissimas personas; et  in qua plus illum amas quam me, nec tibi nec mihi esset frater.

Reuertere, reuertere, licet non pro meo, sed pro illius amore, qui cum inimici essemus, reconciliauit nos Deo in sanguine suo . Sit ille nobis nunc mediator ad pacem, qui fuit ante mediator ad uitam. Si has humilitatis mee preces dura mente contemnis, et nocere cupis  tamen eo protegente, pro cuius amore hec tam suppliciter deposco, credo nocere non poteris. Absalon patrem suum regno expulit, sed seipsum uita priuauit ; et quod illa dissensio carnaliter perpessa est, timeamus ne nos spiritaliter patiamur, si ad caritatem Christi non reuertamur. Charitas patiens est ad sufferendum, benigna ad prestandum; non agit perperam, id est, non superquerit fratrem suum in negotio; omnia sperat, omnia credit . Que meliora sunt, sperare debemus et optima credere.

Utinam hec chartula in locum me apud te remittat pristinum; et si hoc perficere non ualeat, uel excusatum habeat apud iudicem meum; quia feci quod potui, si obtinere non ualuissem quod uoluissem. Possum, possum, credo, per eum, qui inspirauit pectusculum meum, ut peterem quod pium putaui. Inspiret etiam pectus tuum, ut concedas quod deposceris.  Conditio uero pacis non puer sit pater dissensionis, sed puer Pater futuri seculi , de quo dictum est: Ecce puer meus quem elegi, electus meus, in quo bene complacuit anime mee : ut digni habeamur inter eos nominari, et esse pueros, de quibus antea ille per prophetam predixit: Ecce ego et pueri mei, quos dedit mihi Deus .



[a 1Kb] EPISTOLA CCuI. AD DISCIPULUM. Reprehendit illum ob uite peruersitatem, et ad emendationem hortatur.


[b 1Kb] Dilectissimo filio.

Dulcissime fili, frater et amice, cuius nomen opto ut celestis bibliotheca teneat in eternum. Olim te genui, nutriui, alui, et ad perfectum uirum usque, Deo donante, perduxi, artibus studiose eruditum, sapientie sole illuminatum, moribus apprime ornatum; ita ut tuam laudem tota pene decantet regio [Codd. ms. Salisb., Britannia], et latior est fama nominis tui quam notitia faciei tue. Huius ego tibi decoris deuotus, Christum obtestor, adiutor exstiti, et pro uirium mearum portione te, si non idoneus, tamen  uoluntarius, sicut potui, et adhuc absentem obnixe orationibus prosequar, quem quondam presentem sacris disciplinis prouexi. Sed per eius te misericordiam intentius deprecor qui nos redemit, illuminauit et exaltauit, et sue agnitionis participes effecit ne caritati mee, que me non sinit tacere, irascaris, si aliquid durius tecum loquar. Urget enim me paternitatis affectus fari, quod pennigero rumore narrante didici, quia quedam agis que nec tue conueniunt 218 dignitati, nec mee placent dilectioni: quia nolim famam claritatis tue maculis fuscari nigris, ne alius tibi debitum subripiat locum, ut sit nouissimus primus et primus nouissimus . Quid est, fili, quod de te audio, non uno quolibet in angulo susurrante, sed plurimis publice cum risu narrantibus:  quod puerilibus adhuc deseruias immunditiis, et que nunquam facere debuisses, nunquam dimittere uoluisses [uelis]. Ubi est nobilissima eruditio tua? Ubi est clarissima in Scripturis sacris industria tua? Ubi morum excellentia? Ubi animi fortitudo? Ubi timor gehenne? Ubi spes glorie? Quomodo illa perpetrare non horrescis, que aliis prohibere debuisses? Conuertere, obsecro, intra animum tuum [Cod. Sal., in te], et dic cum propheta: Quis dabit capiti meo aquam et fontem lacrymarum oculis meis, ut plangam die ac nocte , non Ierusalem Babylonio igne usturam, sed animam Sodomitanis flammis arsuram. Per singula momenta properat dirus exactor, quem nullus uitare potest. Quid respondebis tunc equissimo iudici tuo, si nunc  non corrigis fedissima facta tua? Obsecro te, dilectissime fili, per terrorem illius iudicii, quod omnes subire cogimur, ut ab hac die, qua hanc perlegas paginulam, intimo dolore dictatam, pura caritate conscriptam, sancta fide sigillatam, constanti animo incipias catenam huius diabolice suggestionis et impie consensionis disrumpere, et procul a te abiicere, quatenus puras et liberas manus ad Dominum Deum tuum leuare ualeas , qui presto est  tibi, de longinqua regione reuertenti, occurrere, si tu non tardaueris surgere et dicere: Pater, peccaui in celum et coram te, ideo non sum dignus uocari filius tuus . Et non solum obuiare, sed etiam amplectari, osculari, optimaque induere stola et annulo ornare et calceamentis munire, insuper et deducere dignabitur in domum deliciarum suarum, qua angelicis coniunctus cetibus, beata eternitate et eterna beatitudine decantabis: Beati, qui habitant in domo tua Domine, in seculum seculi laudabunt te .



[c 1Kb] EPISTOLA CCuII. AD FILIUM PRODIGUM. Reprehendit discipuli peruersos mores, et ad emendationem uite prouocat exemplo cuiusdam nunc episcopi, olim sui condiscipuli.


[d 1Kb] Filio prodigo Pater lugens salutem.

Quis dabit capiti meo aquam et fontem lacrymarum oculis meis , ut plangam, non imaginariam ciuitatem Chaldea perituram flamma, sed animam, imaginem Christi inclytam, et infinita permansuram eternitate? Heu! heu! infelix anima! ex pretio sanguinis Christi nobilis, sed ex peccati contagione ignobilis: quare dereliquisti fontem uite et fodisti tibi cisternas dissipatas ? Cisternas, in quibus non est aqua salutis, sed uolutabrum porcorum [Edit., pecorum]. Quare dimisisti patrem, qui te ab infantia erudiuit, qui te disciplinis liberalibus imbuit, moribus instruxit, perpetue uite preceptis muniuit, et iunxisti te scortorum gregibus, potatorum  conuiuiis, superbientium uanitatibus? Nonne tu es adolescentulus ille, omnium ore laudabilis, omnium oculis amabilis, omnium auribus desiderabilis? Heu! heu! nunc omnium ore reprehensibilis, omnium oculis exsecrabilis, omnium auribus detestabilis. Quis te sic subuertit, nisi ebrietas et luxuria? Quis te, formose puer, filius Ecclesie, uenerabile lumen, persuasit porcos pascere, de siliquis eorum edere? Surge, fili, surge et reuertere ad patrem tuum, et dic sepius, non semel: Pater peccaui in celum et coram te, et ideo non sum dignus uocari filius tuus . Adhuc modicum 219 lumen est in te, curre, dum lucem habes, ne modo eterne perditionis tenebre te apprehendant . Crede in perpetuam miserationis lucem, ut filius lucis fias. Pius est Pater,  statim occurret reuertenti tibi, et in amplexus tuos ruet. Stolam primam tibi afferre iubebit, et annulo imaginis sue dexteram decorabit tuam. Noli diutius per uepres uitiorum uelut ouis perdita oberrare, sed reuertere ad eum qui nonaginta nouem oues in celesti altitudine dimisit, ut unam, que in terris errauit, inueniret, reportaret, et collocaret cum ceteris ad gaudium angelorum in celesti patria . Cogitans cogita, quanta sit  letitia angelorum super unum peccatorem penitentiam agentem, et quam pius et misericors sit ille, qui ait: Nolo mortem peccatoris, sed ut conuertatur et uiuat. Et iterum per prophetam inquit: In quacunque die conuersus fuerit peccator, uita uiuet et non morietur .

Noli fili, noli uocantem spernere, nec miserantem [Cod. Sal. et S. Emmerami, miserantis] negligere pietatem. Recordare eternorum flammas tormentorum, uermium uenenatos dentes, frigoris immensitatem, plangentium luctus, immitissimas tortorum facies [Cod. Sal. et S. Emmerami, tormentorum faces], infinita miserie spatia. Considera item beatissimas angelorum cohortes, gloriosas sanctorum turmas, et ipsius omnipotentis Dei ineffabilem beatam  uisionem, qua sancti fruituri sunt in eternum. Adhuc poteris illa deuitare tibi, et ista eligere. Ad illum finem impiorum luxuria et iniquitas perueniet tua: ad istam itaque sanctorum gloriam et laudabilem beatitudinem conuersio [Cod. Sal. et S. Emmerami, conuersatio] tua et penitentia poterit, Deo miserante, peruenire. Sufficit tibi preteritum tempus in luxuriis et deliciis transactum. Resipisce aliquando ab hac perditione tua, et diabolice suggestioni noli diutius obtemperare. Sed confitere peccata tua, et in spe uenie penitentiam age. Quis scit, si conuertatur et ignoscat Deus ? Multe sunt enim miserationes illius, et infinita pietas super eos qui peccata sua plangere curant, non addere; abiicere fascem iniquitatis, non augere criminosum  onus.

Memento latronem in cruce pendentem, et Niniuitas in cinere sedentes, et impium Manassen regem de Babylonia reuertentem captiuitate. Sicut illis pietas diuina post penitentiam miserata fuit, ita et tibi erit certissime, si in illum tota intentione cordis, et conuersione uite, et penitentie lacrymis reuertere uis. uide condiscipulum tuum, qui omni deuotione cordis Deo semper adhesit, et modo episcopatu presidet nobilissimo [a 1Kb] , omnibus amabilis, laudabilis et desiderabilis. Tu uero, miserrime, errabundus per uitiorum fruteta, nemini honorabilis, sed omnibus reprehensibilis. Memento quanto fuisti clarior in donis, melior in eruditione, acutior in sensu, et omni ecclesiastica doctrina precellentior. Sed  nunc quasi tugurium in uinea derelictum, uulpibus et feris habitatio, qui depascere solent uineam Christi. Ille uero tuus quondam compar et eruditionis particeps, templum Dei uiui, et sancti Spiritus habitatio, Deo dilectus et hominibus, eternas sibi in celo quotidie preparat mansiones, dum tu terrenas sequeris feditates et lugubre perditionis iter per uitiorum precipitia ruiturus recurris.

Surge, obsecro, fili mi carissime, surge et uade ad fratrem [tuum], de quo ante dixi, quia uos una genuit Ecclesia, una erudiuit disciplina, unus instruit  et pater: fiat uobis nunc quoque una concordia, et unum salutis tue consilium, et una ecclesiastice pietatis habitatio. Scio illum tuis multum gaudere profectibus. Noli preces paternas contemnere, noli lacrymas magisterii mei negligere. Consolare me de tua salute, ne diabolus glorietur contra me in perditione tua. Ego te filium carissimum nutriui, alui, erudiui. Non sis mihi in confusionem et tibimetipsi in contumeliam, et cetaneis tuis in opprobrium: fac uiriliter et confortare in Domino, et uince omnes aduersarios tuos per eum qui ait: Confidite, ego uici mundum ; ut gaudium meum plenum sit in te, et gaudium tuum nemo tollat a te. Filius sapiens gloria est patris. Non tantum mihi, qui te genui, gaudium facies ineffabile, sed etiam iuxta  220 euangelicam parabolam, quam paulo ante in hac eadem epistola proposui, omnibus angelicis gaudium facies dignitatibus. Noli subtrahere illorum letitie et tue beatitudini. Si modo in presenti facias illos letari in tua penitentia, cum illis in gloria tribuet te Deus letari in eternum.

Hec tecum maneat chartula, et sepius legatur, donec perficiatur [Cod. Sal., perficiat] quod optat qui dictauit illam. Credo faciens faciet Deus quod paterna caritas querit in filio. Sed tu noli tardare conuerti ad Deum, quia nescimus quid uentura pariat dies . Deus hodiernam recipit certissime penitentiam, sed longeuitatem presentis uite non promisit. In dubio ultimi diei nos dereliquit ut semper paratos inueniret cum bonorum lampadibus  meritorum obuiare sibi.



[b 1Kb] EPISTOLA CCuIII. AD EUMDEM. Deplorat discipuli peruersos mores, et illum ad meliora reuocare conatur timore gehenne.

[c 1Kb] Charissimo filio.

Quem sero genui, et cito dimisi. Nec bene ablactatus raptus est ab uberibus meis. Inimicior quam nouerca, tenera de paterno gremio per libidinum uortices caro rapuit. Heu, proh dolor! quid faciam, nisi plangam pereuntem, si forte calidis lacrymarum fomentis resuscitari possit. ue carni, que non timet sulphureos quinque urbium ignes, uel pene infernalium tormentorum flammas Stringe teipsum,  obsecro, huius timoris catenis, et tenta quomodo uel unam ardoris scintillam sufferre possis: et cogita quid sit, si totum corpus eterno crucietur incendio. Respice tandem, et noli consentire ei qui tibi talia parat incendia: sed magis castiga teipsum, et paternis acquiesce obsecrationibus: et Dei oculis te semper presentem esse cognosce, et ante sanctorum angelorum aspectus. Erubesce in conspectu illorum facere que horrescis in conspectu cuiuslibet hominis perpetrare. Scio quod iudicium credis omnibus esse futurum, et te credis inter illos esse qui talia egerunt qualia tibi quotidie diabolus  suadet. Ecce heri fecisti uoluntatem carnis tue; hodie uadis in incendium ignis eterni.



[a 1Kb] EPISTOLA CCIX. AD AMICUM. Conuersum ad meliora, hortatur ad constantiam.

Dilectissimo amico totius prosperitatis presentis et eterne beatitudinis perpetuam salutem.

Magna mihi letitia est de bona uoluntate uestra quam audiui a fratre nostro Benedicto in uobis esse. Opto, atque Deum deprecor, ut citius cum omni conuenientia perficiatur. Scriptum est enim: Ne tardes conuerti ad Dominum Deum, quia nescis quid uentura pariat dies . Erue te de harum carcere tribulationum, que in hoc mundo fidelium animos torquere solet, sicut scriptum est: Multe  tribulationes iustorum; ut quod sequitur tibi euenire merearis: Sed de his omnibus liberabit eos Dominus . Et caue diligentissime, ne qua te aratrum Domini tenentem iniustitia retro reuocet. Nemo miles sarcinis alienis onustus ad bella bene procedit, nisi armis tantummodo uictricibus, uel ad defensionem sui, uel ad lesionem aduersarii.

Omnia que uobis necessaria uidebantur mihi fidelissimo fratri Benedicto dixi. Loca adiutorium et animi constantiam [locus corruptus]. Sed scire debes quod in omni loco ubi hominum conuersatio est plurimorum, utrumque et boni et mali inueniuntur: Sed sapiens animus utrorumque utatur magisterio, id est, ut malorum caueat malitiam, et bonorum sequatur iustitiam. Mens rationalis que homini data  est, discernere debet que sint cauenda, et que sint sequenda; nec multum de loco diffidere, uel etiam confidere, quia si locus adiuuare potuisset, nunquam angelus de celo cecidisset, uel homo in paradiso positus peccasset; sed regnum Dei, ut ipsa ueritas ait, intra nosmetipsos querendum est . Et Psalmista: Timete Dominum omnes sancti eius, quia nichil deest timentibus eum . Timor Domini peccare uetat, dum homo ubique Dei sibi presentiam agnoscit et timet, quia qui conscium habet cogitationum, uerborum, uel operum suorum, hunc habiturus est et iudicem; nec eum quidquam effugit nostri, nec aliquid iniudicatum dimiserit, quia, sicut dictum est, unicuique reddet secundum opera sua.

 Dum tempus habemus, operemur bonum, quia post mortem non est tempus operandi, sed tempus mercedem recipiendi. Hec cogitans, carissime fili, tui ipsius curam habeto, memor de quantis te liberauit  Deus periculis. Illum ama, et ad eius misericordiam conuertere, ut deleantur delicta tua, et merearis locum refrigerii, lucis et pacis recipere cum sanctis Dei. Meique memor cum Deo seruientibus, pro teque intercedentibus, ualeas perpetua prosperitate, dulcissime amice.



[b 1Kb] EPISTOLA CCX. COMMENDATITIA AD AMICOS. Commendatitia cuiusdam presbyteri Fordradi ad amicos.

Fraterne dilectionis [c 1Kb] amicis per diuersas nominum dignitates, Albinus conseruus in Christo uester salutem.

Licet terrarum longinquitas diuersas Christianorum faciat habitationes, tamen sancte caritatis societas, sub uno pastore Christo, unum eos facit  esse gregem. In cuius fiducia uestre pietati per precatorias nostre paruitatis litteras hunc presbyterum, [d 1Kb] Fordradum nomine, diligentissime commendo, ut dilectionis uestre iuuamine suffultus facilius sancte peregrinationis uiam peragat, et uestre bonitatis merces ante oculos omnipotentis Dei 221-267 [dd 1Kb] augeatur. Qui est uia, uita et ueritas , uobis uiam uestre salutis ostendere, et ueritatem [Edit., requiem] eterne glorie tribuere, et beatissimam uitam concedere dignetur. [Proficientem te, carissime frater, diuina auxilietur gratia in eternum.]



[e 1Kb] EPISTOLA CCXI. AD OMNES AMICOS. Commendatitia Noroberet presbyteri peregrinantis ad amicos.

 Omnibus in Christi caritate amicis, humilis leuita Alcuinus salutem.

Ubicunque iste presbyter, Noroberet [Al., Norbet] nomine, in uestram peruenerit presentiam, obsecro ut benigne eum suscipere dignemini, in quocunque negotio uel necessitate opus habeat. Certissime Deum habebitis bonitatis uestre remuneratorem, qui dicturus erit in die iudicii: Hospes eram, et collegistis me . Et si mea quid paruitas poterit, uobis gratiarum actiones in quantalibet causa rependere, studiose et fideliter facere curabo. Hunc uero, uel alios pro Christi nomine peregrinantes, in sua mansione suscipientem, illum diuina in celesti habitatione suscipiat clementia. ualete, uiri fratres in Christo.



[f 1Kb] EPISTOLA CCXII. COMMENDATITIA AD AMICOS. Commendatio ad amicos pro peregrinantibus ad limina apostolorum.


Omnibus uenerabilibus uiris, et diuersarum potestatibus  dignitatum et sancte caritatis filiis humilis leuita Alcuinus sempiterne beatitudinis salutem.

Scimus itaque uestre bonitatis pietatem pro Christi amore et future glorie retributione peregrinos et hospites et maxime eos qui pro ecclesiastica necessitate uel pro salute animarum suarum, sacra sanctorum apostolorum limina uisitare solent, benigne suscipere. Qui hos receperit in domo sua, Christus eum recepturus erit in gloria sua; quia [ita] in talibus Christus receptus erit; ut ipsa ueritas in Euangelio ait: Hospes fui et suscepistis me . Tamen pro portitoribus chartule huius ego Alcuinus fidelis uester amicus, o Patres optimi et fratres sanctissimi, et filii dilectissimi! uestram summopere deprecor caritatem, ut benigne eos suscipiatis,  in quocunque negotio uel necessitate illi opus habeant. Habetis Deum remuneratorem, meque debitorem secundum opportunitatem temporis, ut uestre uoluntati satisfaciam in Christo.



[a 1Kb] EPISTOLA CCXIII. AD [b 1Kb] RAGANBERTUM EPISCOPUM.  Conqueritur de nouis exactionibus, quibus ministri episcopales uexabant presbyteros in ecclesiis sancti Martini seruientes.

Domino uenerando, nobisque Christi amore colendo Ragerberto episcopo, Alcuinus leuita salutem.

Memor condicte amicitie inter nos quantam mihi fiduciam prestat aliquid scribendi ad uos, quod nobis ex utraque parte necessarium uidetur. Dictum  est mihi, quod uestri iuniores aliquam nouam consuetudinem misissent super ecclesias et presbyteros sancti Martini: Imo et de uobismetipsis dixerunt; tamen de uestra sanctitate hoc non credebam, estimans uos canones optime seruare, et maxime Domini nostri Iesu Christi euangelicam sententiam, ubi ait: Gratis accepistis, gratis date . Dicunt enim: uestri missi mandassent presbyteros nostros de pane modio et dimidio; de uino modio; de annona ad caballos modia quatuor, casios 6, oua 100, pisces et orto et legumen adsufficienter ab unoquoque presbytero; et si hoc non reddidissent, ex uestra auctoritate interdictum haberent, missas non cantare in ecclesiis nostris; nec etiam alios presbyteros in ecclesiis sancti Martini cantare licitum habere.

 Mirum mihi uidetur, qua autoritate ecclesias Christi excommunicare uoluisti; si presbyteri peccauerunt,  quid ecclesia peccauit? Quare non memorant tui iuniores quam terribiliter beatus Petrus princeps apostolorum uenditores gratie in primo huius heresis inuentore percellit, dicens: Pecunia tua tecum sit in perditione . Deprecor, clementissime Pater, in ea caritate qua Deus nos coniunxit; et in ea fide qua condiximus, ne quid noui mittas in ecclesias sancti Martini et in res illius. Potens est sanctus Martinus apud Deum defendere res suas, si necesse est illi clamare ad Deum. Dimitte, si placeat, et si fieri possit, sic esse ecclesiis Christi, que sunt in immunitate sancti Martini; et in parochia uestra, donec colloquamur. Quidquid enim iustum est tuam recipere ab eis auctoritatem, non renuo, sed omnino, si tibi obedientes non erunt, ego tecum constringo  eos; ad tuam enim synodum uenire debent, et rationem reddere de officiis spiritalibus, et tu gratis dare illis que Dei sunt, sicut ante predixi, Domino Iesu demandante ut gratis spiritalia dona dentur ab omnibus: et maiorem tibi prosperitatem prestat intercessio sancti Martini et sancti Aredii, quam illorum concilium qui hanc hortantur exactionem et tributa soluere: et si aliis facere uoluisses, nunquam tamen nostris hanc necessitatem imponere te uelle putaui, propter amicitiam inter nos condictam, uel magis honorem sancti Martini, quem Deus tanta honorauit auctoritate, ut omnibus auxilium sanctis suis intercessionibus prestare poterit. Incolumem et felicem beatitudinem tuam, recteque predicantem diuina clementia protegere et exaltare dignetur, domine  sanctissime.



[c 1Kb] EPISTOLA CCXIu. AD NIFRIDIUM EPISCOPUM.  Memoriam sui in orationibus exorat; Benedictum a se digredientem commendat.

Dilecto Patri [d 1Kb] Nifridio episcopo Alcuinus salutem.

Sit memor mei, obsecro, caritas tua in sacrosanctis orationibus tuis cum fratribus nostris. Tempora enim sunt periculosa, et solus ille feliciter uiuit, qui Deo seruiet in caritate perfecta, et fide recta, et spe bona, que sunt summe ueritates seruientium Deo.  In his tua se exerceat sanctitas, ut Deo auxiliante de huius uite labore ad perpetue quietis beatitudinem peruenire merearis.

 Frater uero [a 1Kb] Benedictus mea omnia tibi innotescere potuerit, quem cum lacrymis dimisi. Tu uero cum gaudio recipias eum; uos uero ambo laborate quasi boni pastores in grege Christi; nichil hesitantes de mercede perpetua, que dabitur fideliter gregem Christi pascentibus. Omnes uero episcopos et Patres fratrum nostrorum ex nostri nominis officio in caritate et prosperitate salutate, rogantes eos nostri esse memores assidua intercessione, ut de mea salute illi mercedem habeant sempiternam.

268 Deus omnes illos perpetua protectione custodiat et faciat eos in omni opere bono proficere, ut multiplicato talentorum numero multiplici remuneratione digni efficiantur apud Deum. uiuant omnes et floreant feliciter in Christo Domino Deo nostro.



[b 1Kb] EPISTOLA CCXu. AD DILECTISSIMOS PATRES.  Hortatur illos ad caritatem et ad labores uite monastice.


Dilectissimis in Christo patribus perpetuam salutem.

Quos fida semper sequitur caritas, sepius litterarum sequatur et series, quia quoddam est amantis refrigerium, estuantis animi feruorem uerbis uel litteris explicare, quia uerba data sunt ad ueritatis demonstrationem, uti quod cor ueraciter concipit, lingua non fallaciter proferat, et suum cor frater alterius infundat cordi, et fiat unanimitas animorum, in quibus est communio caritatis; nam anima sine caritate  mortua est, non habens diuine Bonitatis imaginem, ad quam creati sumus; etiam et renouati per bonitatem Saluatoris nostri, qui ait: In hoc cognoscent omnes, quia mei discipuli estis, si dilectionem habueritis ad inuicem . De cuius dulcedine non mihi opus esse arbitror plurima scribere uestre sanctitati, quam olim didicistis, et habere innotuistis. Superest ut usque ad finem firmum retineatis, quoniam qui perseuerauerit usque in finem hic saluus erit .

Saluta quoque, [c 1Kb] sanctissime Pater Infridii fratres nostros seruientes siquidem sancte MARIAE. Optimam uere elegerunt dominam, et optimum sponsum eiusdem domine et regine celorum; et dignum est  ut optimo regi optime seruiatur. Qui bona elegat [Forte, eligit, uel elegit], bona custodiat, bona non derelinquat, sed perpetualiter bona retineat. Parum est incepisse bona, nisi ut perseueret in bonis, qui bona eligit. Quid est laborem fructuosum derelinquere, et labori infructuoso mancipari? Labor itaque monachice uite fructuosus est; labor uero seculi infructuosus est. Sine labore nemo uiuit in mundo; et felix nimium, qui de labore uenit in requiem, et infelix qui de labore uenit in tormenta; laborat enim ut male habeat, et non intelligit quid facit. Intelligentia enim opus est in uita, ut sciat homo ad quem finem tendat retributio laboris sui. Paruus labor in bono homine perpetua remunerabitur quiete. Omnipotens Deus ad multorum salutem  uos longeua prosperitate proficere concedat, karissimi Patres.



[d 1Kb] 269 EPISTOLA CCXuI. AD CUNIBERCTUM EPISCOPUM. Commendat memoriam contracte olim amicitie. Ad opus predicationis hortatur, nulla seculi potestate aut uanitate impediendum.

uenerande dignitatis Patri [e 1Kb] Cunibercto episcopo, humilis Leuita Alcuinus salutem.

Olim [f 1Kb] in synodali sanctorum Patrum conuentu uestra bonitas nobiscum pepigit pacta caritatis, que propter opportunitatem huius portitoris his litterulis humilitatis nostre renouare studeat, ne forte longa absentia obliuionem nostri nominis uobiscum fecisses. Charitas obliuionem non patitur, et ueritas  nulla temporis longitudine maculabitur, maxime in tali persona et tam preclaro sanctitatis uiro, cuius latissimus melliflui pectoris sinus multitudinem spiritalium congregare amicorum solet; inter quos paruitatis mee nomen aliquem, deprecor, inueniat locum, et uestra nobilissima fidelitas quondam, ut prediximus, promittere non abhorruit: nec non supplici obsecratione, Pater mi! deposco, ut sanctissimis uestri regiminis fratribus eamdem de nobis spiritalem curam habere iubeatis.

Fateor tibi, sanctissime presul! quod uenerabiles fratrum congregationes studiose amaui, quas in illis regionibus Deo deseruire dignis moribus, narrante fama, audiuimus; licet nobis datum non esset corporali  uisione illos aggredi; quem [Forte que] uestra potest pietas pro amore Christi pro nobis loqui, nec ullatenus Deus deerit in remuneratione uestre deuotioni, uir optime! Decet enim sacerdotalem dignitatem omnibus se deprecantibus pietatis prestare affectum, absentes sacris orationibus adiuuare, presentes euangelice predicationis instantia confirmare. Scis optime quanta necessitas est populo Christiano, ut predicator uerbi Dei non taceat, et nostre celeberrime insule Britannie habitatoribus, ubi quondam multitudo doctorum uerba uite perpetue continua predicauerunt instantia; sed nunc, peccatis facientibus, rari sunt operarii in messe Domini: sed quo rariores inueniuntur, eo magis necesse est ut illi qui sunt omnimodis iugi sancte predicationis  studio ab errore uite et superflua multarum consuetudine uanitatum ad modestiam sobrietatis et castitatis exercitium reuocare studeat.

Non taceat os sanctitatis tue euangelice ueritatis uerba, nec apostolice doctrine seriem, nec sanctorum Patrum mores nobilissimos, ut multi per tuam sanctissimam deuotionem erudiantur, et tibi multiplex, Deo Christo donante, merces maneat in eternum. Non potestas regalis, nec arrogantia cuiuslibet secularis sublimitatis tuam prohibeat a ueritate uocem; non adulatio subsequentium, non secularis luxurie pompa, non deceptibilis auri species, nec ulla terrene delectationis uoluptas cor sanctitatis tue a fiducia studiosi laboris subtrahat; sed omnibus in te lux ueritatis luceat, et uia salutis eterne  ostendatur. Pauci sunt huius uite dies laboris, et qui plus laborat, plus mercedis accipiet; sed celestis beatitudinis remuneratio temporibus permanet eternis. Omnipotens Deus tuam sanctam et uenerabilem paternitatem ad exaltationem sancte sue Ecclesie multis feliciter annis uiuere et proficere concedat, carissime Pater!



[a 1Kb] EPISTOLA CCXuII. AD ALCHARDUM ET TIFREDUM EPISCOPOS. Hortatur illos ad officium predicationis implendum.

Sanctissimis et uenerabilibus patribus [b 1Kb] Alchardo et Tifredo episcopis Alcuinus leuita salutem.

Deprecor piissimam bonitatem uestram, ne paruitatis mee litteras presumptiosas estimetis. uestre igitur caritatis fiducia easdem scribere ausus sum,  quia humilitas Christiana nullum spernere debet, sed omnes benigne suscipere pio dilectionis gremio; quam in uobis opto abundanter per Spiritum sanctum splendescere, ut flumina de uentre uestro aque  uiue, id est, doctrine sacre, sicut in Euangelio ipsa ueritas ait , sufficienter fluere uideantur.

271 uestrum est omnibus predicare uerbum Dei, omnibus lucere in domo Dei, ut omnes per uos ueritatis lumen agnoscant, et per pascua perpetue beatitudinis deducantur. Os uestrum tuba debet esse Dei Christi, quia lingue auctoritatis uestre claues sunt celi habentes potestatem aperire et claudere; penitentibus aperire, resistentibus ueritati claudere. Quapropter tante excellentie uosmetipsos dignos bonis moribus efficite, scientes laudem esse sacerdotum predicationis assiduitatem. Non est ludus secularis sacerdotalis honor; sed magna diligentia in mandatis Dei seipsum exercere debet sacerdos Christi,  ut exemplis simul et uerbis populum erudiat Christianum.

Laudabat mecum uestram bonam conuersationem uenerabilis frater [c 1Kb] Lullo abbas. Ideo supplex ego uestre sanctitati meipsum commendare curaui, deprecans ut iubeatis nostri nominis per uestras ecclesias aliquantulam fieri memoriam. Non pro meis meritis, sed pro Christi caritate hec ipsa flagitare presumpsi. Facite exinde, sicut de uestra bona pietate confido. Deus Dominus augeat uos meritorum gratia, et proficere faciat in omni sanctitate et predicatione uerbi Dei, karissimi et desiderabiles Patres.



[d 1Kb] EPISTOLA CCXuIII. AD ARDBERTUM. Hortatur ad opera iustitie et misericordie; laudat illius bonitatem, eique commendat causam Lulli abbatis.


Alcuinus sancti Martini famulus [e 1Kb] Ardberto uiro illustri perpetue beatitudinis salutem.

Audiens uestram laudabilem conuersationem, sicut decet uestre persone, ualde me gauisum esse fateor. Tu uero, uir optime, semper que Deo placeant fac aliisque suadeas ut benedictio Dei te ubique comitet [comitetur], et proficias in consilio salutis tue, multorumque profectu populo iustitias faciens, pauperibus misericordiam, ecclesiis Christi honorem, ut seruorum Dei intercessio Domini Iesu clementie te quotidie commendet, quia multum ualet deprecatio iusti , quanto magis plurimorum.

 Habeto pauperum curam qui ante ostium conuiuii tui stare solent, quia in pauperibus Christus suscipitur, qui dicturus est in die iudicii illis qui eleemosynam pauperibus diligenter faciunt: Quandiu uni ex minimis fecistis, mihi fecistis .  Quos sequitur illa felicissima sententia quam Dominus dicturus erit illis qui in hoc seculo [Forte deest erga] pauperes, peregrinos, miseros et infirmos benigne fecerunt, dicentis: uenite, benedicti Patris mei, percipite regnum quod uobis paratum est ab origine mundi .

Nostri nominis memoriam per ecclesias ditionis uestre, deprecor, illis ut iubeatis fieri. Gaudeo siquidem de uobis semper meliora audire, sciens multorum esse prosperitatem tue bonitatis pietatem in seruitio Christi.

Plura siquidem scripsissem dignitati tue, si talis cognitio inter nos esset, ut presumptiosum non uideretur, me subito uestre excellentie ingerere. Sed quod cum Christi caritate scripsi, obsecro ut humiliter  legere digneris; nam 272 presens huius indiculi portitor [a 1Kb] Lul, uenerabilis abbas, uestram solebat apud me laudare bonitatem; ea fiducia has etiam litteras scripsimus, quem benigne in suis causis ut suscipiatis deprecamur tali pietate [Ms., pietatis], qualem nobis de uobis referre solebat.

Opto ut feliciter longeua prosperitate in hoc seculo uiuas, et post huius uite terminum, Deo donante, ad perpetue beatitudinis regnum peruenire merearis, uir nobilissime nobisque amantissime!



[b 1Kb] EPISTOLA CCXIX. AU LEUTFREDUM EPISCOPUM. Solatur illum in tribulatione.

Sanctissimo Patri et amantissimo filio [c 1Kb] Leutfredo episcopo Albinus salutem.

 uere fateor quod tribulatio tua torquet animum meum, dum audio te in periculo esse statutum, nec officii tui implere posse ministerium, sed bellator spiritalis, bellator cogitur esse carnalis. Tamen spem habeto in Deo, et consolare teipsum in Dei misericordia, sperans in illius perpetuam bonitatem, que nunquam deserit sperantes in se. Tribulatio super tribulationem incumbit, quia peccatum super peccatum accrescit. Quid uero [in] ea tribulatione quam pateris agendum sit, [d 1Kb] Benedicto fratri dixi; quid uero de me actum sit, omnia caritati tue ille ostendere poterit.

Deprecemini Dei clementiam super nos, ut dirigat uias nostras, quod sue bone uoluntati placeat, et nobis ad perpetuam proficiat salutem. Nec te bellantium  armis ullatenus immiscere consentias. Fuge ad Christum, iacens ante eum clama: Misericordia mea et refugium meum; susceptor meus et liberator meus, in ipso sperauit cor meum. ualeto in omni prosperitate.



[e 1Kb] EPISTOLA CCXX. [f 1Kb] AD BENEDICTUM. Quemdam fratrem, quem filium suum uocat, caritati; se uero in seculi fluctibus iactatum precibus illius commendat. Pro herbis medicinalibus gratias refert, etc.

Benedicto Patri, utinam in Christo benedicto perpetuam salutem.

ualde mihi placet fides uestre deuotionis et caritatis in fratrem uestrum et filium nostrum, quia  amicus in necessitate comprobatur, quo maxime de hac uita quisque transiens indiget, ut fraterna intercessione iudicis sui faciem uideat clementem. Tu illum, quantum ualeas, uerbis consolare et factis, donec uideas quid de illo faciat Deus.

273 Me uero seculi fluctus diuersis agitat motibus; tu uero cum fratribus tuis, sicut promisisti, orationibus adiuuare non cessa, ne cuiuslibet cupiditatis uel peccati me uorago submergat; causas uero et rationes huius mei euentus tibi uiua uoce, uolente Deo, pandam, et quod petisti faciam temporibus opportunis. Semper mee paruitatis litterulas uestre dirigere caritati recordor, uestrasque mutua uice accipere deprecor; obsecro ut fiducialiter mihi studeas de uestris profectibus uel prosperitatibus intimare.

 Herbas medicinales quas direxisti, gratanti animo accepi, et sicut corporali me sanitate prouidere curasti, ita tue spiritali saluti prouideri semper desidero, optans te in eo strenue perficere opere quod cepisti, et [g 1Kb] gregem gubernare fideliter quem congregasti. Nullatenus fatigeris uel cogitationum desidia, uel ab aliquorum negligentia. Qui plus laborat, plus mercedis accipiat. Multum te isto anno presenti uidere desidero, si fieri potest, quia familiaritas humilitatis uestre multum animo meo complacuit. Aequalitas animorum dulcedinem generare solet dilectionis, et si disparia sint operum merita, tamen par potest esse desiderium salutis; nam infirmus suam desiderat sanitatem, sicut et medicus, licet ille egrotus  iaceat, et iste sano uigeat corpore. Tuam paternitatem pro nobis intercedentem pius Deus in omni bono proficere faciat.



[a 1Kb] EPISTOLA CCXXI. AD EUMDEM. Epistolas mittit regi et aliis a Benedicto tradendas; optat sepius accipere ab ipso epistolas.

Benedictus Deus Benedicto Patri benedictionem det eternam.

[b 1Kb] Scripsi epistiunculas aliquas, sicut intelligere earum lectione poteris; si tibi dignum uideatur. Redde singulis singulas; regi uero suam cum multis salutationis uerbis: et melius mihi uisum est te dicere eius pietati de nobis nostraque uoluntate, et filio  nostro, quam inde aliquid scripsissem, quia littere per manus currunt multorum; uerba uero in corde permanent fideli. Epistolam uero ad fratres nostros communiter scripsi; si dignum quid in ea inuenies, iubeam [Forte, iubeas] melius perscribere, et si quid addendum estimas, fac secundum consilium, quia sub festinatione dictata fuit ad rememorandum amicitie iucunditatem, et orationum pro nobis sedulitatem, sicut scis magnum nos habere desiderium, magnam etiam necessitatem, spemque bonam de illorum habere sacratissimis orationibus. Ubi tu, ibi et ego, et Deus nobiscum in eternum.

Secundum opportunitatem portitoris sepius littere ueniant, nec rusticitas, de qua te excusare soles, caritatem tacere faciat, ne minus flamma lucescat  illius, sed fulgeat in chartulis, que in corde perpetualiter incensa ardet. uadens uade, Deo miserante, cum omni prosperitate. uideat te oculus meus, antequam moriar, non semel, sed sepius, donante Deo semper in eternum ualeas.



278 [c 1Kb] EPISTOLA CCXXII. [d 1Kb] AD HILLIRIENSES FRATRES. Commemorat famam bone illorum conuersationis: precibus eorum se commendat: hortatur ad mutuam caritatem et pacem.

Religiose congregationi sanctissimi Patris Honorati, Alcuinus diaconus salutem.

Congaudeo multum de optima fama conuersationis uestre, et regularis uite obseruatione, et pie pacis unanimitate, quam testimonio nostrorum uel aliorum  audiuimus. Sed certius horum fratrum relatione omne bonum, sicut desideramus, de uobis audientes,  idcirco studiosius meam 279 paruitatem sanctis orationibus uestris commendare curamus, deprecantes ut nostri nominis habere dignemini memoriam; sicut beate memorie [e 1Kb] Pater uester uenerandus olim mihi perdonatum habere credimus, quod his litteris horumque simul fratrum suggestione renouare studemus; quia magnam, ut fateor, fiduciam de Deo seruientium intercessione in cordis dulcedine habemus; quia quod mihi deest in meritis, illorum precibus, largiente diuina gratia, possidere optamus. Quid est quod pia unanimitas sancte congregationis non ualeat impetrare apud eum qui ait: Ubi duo uel tres congregati in nomine meo, ibi sum in medio eorum ? Quid est dulcius quam Christum semper habere presentem; quam filii Dei  uocari, ipsa ueritate dicente: Beati pacifici, quoniam filii Dei uocabuntur ? Ideo pernecessarium est omnibus, sed magis in sacro ordine regularis uite degentibus, concordie bonum omni studio obseruare, et pacis unanimitatem; quia qui ueritatem sancte pacis non custodiunt, dignitatem filii perdere certum est: uidete, dixit egregius doctor, si inuicem mordetis, ne inuicem consummamini . Non potest recte filius Dei dici, qui pacem non uult amplecti. Pax concordiam fratrum et caritatem copulat proximorum. Pacem meam, dixit Dominus, do uobis, pacem meam relinquo uobis , id est, in pace dimisi uos, in pace inueniam uos. Proficiscens uoluit dare, que desiderabat rediens in omnibus inuenire.

 De hac pie pacis bonitate ideo diligentius suggero uobis, karissimi fratres, quia maxime fraus diabolica murmurationis sagittam inter fratres immittere solet, sciens perfectam ibi non esse caritatem, ubi murmurationis telo caritatis unanimitas uulneratur. Charitas est quoniam cooperit multitudinem peccatorum , sine qua etiam peccata non dimittuntur: quam beatus Apostolus in tantum laudauit, ut nec martyrium, nec seculi contemptum, nec flammarum incendia sine illius bonitate prodesse testetur; In hoc enim, inquit, dixit Dominus iehsu, cognoscent omnes, quia mei discipuli estis, si dilectionem habueritis ad inuicem . Omnis obedientie, uel humilitatis subiectio in monasteriis caritatis munimine roborari debet, que sine simulatione  false extrinsecus ostentationis in corpore, fieri necesse est; sed ex corde diligere nos debemus,  opereque ostendere, quod in cordis thesauro reconditum habemus. Angelicam uitam uiuit in terris, qui pacifica caritate, et sancta dilectione uiuere inter homines studet; et quod hic ex parte habere incipit, in beatitudine celesti pleniter possidere gaudebit. Hec est optima pars, que non auferetur ab eo, qui uestigia Christi in caritatis officio in hoc seculo omni studio amplecti intendit. Intercedentem pro populo Christiano sanctitatem uestram diuina clementia exaudire dignetur, dilectissimi fratres.



280 [a 1Kb] EPISTOLA CCXXIII. [b 1Kb] AD TEOTGARIUM ABBATEM ET FRATRES, QUIBUS PRAEESSE uIDETUR. Remittit fratres ad S. Martinum peregrinantes cum epistola: ueniam illis ob inobedientiam et negligentiam exorat. Errantes optat reuocari, non abiici.


Sanctissimo Patri Teotgario et omni Deo electe etiam et benedicte familie, Alcuinus famulus sancti Martini cum fratribus in eius monasterio Deo deseruientibus, perpetue beatitudinis salutem.

Misi uestre pietati per Sizimarium fratrem uestrum uerba salutationis, et nunc iterum secundo eadem repetere propter opportunitatem horum fratrum, qui uenerunt ad nos, ut se commendarent sancti Martini intercessionibus, idem repetere fas et necessarium esse uisum est; unde et has litteras uobis dirigere studui, quia prefato fratre abeunte magna me febrium molestia fatigare cepit. Unde obnixius deprecor clementiam uestram, ut me adiuuare  dignemini in sanctissimis uestre unanimitatis orationibus, quia scio uestram religiosam, Deo deuotam sanctitatem multum ualere in precibus apud superni regis . . . dicente ipsa ueritate: Quodcunque petieritis credentes accipietis ; Credentes dixit, quia impossibile est sine fide placere Deo . Quare catholica integritas uestris maneat in cordibus, quatenus quidquid petieritis in nomine Iesu, accipere mereamini, seu pro stabilitate uite uestre et perseuerantia boni operis usque in finem; siue pro amicis uestris, qui fidem habeant de uestra bonitate et caritate. Charitas enim cooperit multitudinem peccatorum ; et qui in caritate manet, in Deo manet, quia Deus caritas est .

 In huius uero caritatis sanctitate hos fratres uestros, etiam nostros, ad uestram pietatem dirigere curaui, qui orationis gratia sancti Martini reliquias uisitare uoluerunt; sed et mihi secretissime aliquid de sua inobedientia uel negligentia dixerunt, precantes nos cum sancti Martini pietate intercessores esse  pro illis, ut recipiantur in locum suum; et ego mandaui illis firmiter, tacere apud omnes homines de causa negligentie sue, nolens aliquid foras uenire a sanctissima congregatione uestra, nisi optima queque; quia multi sunt reprehensores uite nostre magis quam sectatores, cupientes sua criminosa peccata monasterialium reprehensione abscondi. Sed quidquid secus agamus, quam regularis uita definiat, remaneat apud nos tantum, et reconcilietur, et in concordiam reuocetur grex Christi, ne gaudeant inimici super nos. Non est homo qui non peccet; et bonum est errantem ouem reuocare in ouile Christi, eius exemplo qui de celo descendit ut ouem perditam requireret in terris.

Patientia prelatorum salus debet esse subiectorum.  Melius est ignoscere delinquentibus quam expellere peccantes; quia si tantum iusti remanent et sani, forsan solus pastor solus remanet absque grege. Quid si ipse pastor peccat, quis remanet in loco Deo consecrato? Memores debemus esse apostolum Ioannem dicentem: Quia si dixerimus, peccatum non habemus, nosmetipsos seducimus, et ueritas in nobis non est . Sed si agnoscimus peccatores nos esse, et confitemur iniquitates nostras, cum Publicano dicentes: Deus, propitius esto mihi peccatori , habemus aduocatum, id est, propitiatorem Dominum Iesum apud Patrem, qui semetipsum tradidit pro peccatis nostris , ut nos redimeret in sanguine suo, et acquireret Deo populum acceptabilem.

 Hec considerantes, fratres karissimi, recolligite ouiculas errantes cum gaudio, recordantes eius pietatem, qui nonaginta nouem oues dimisit in montibus, ut unam errantem inueniret; et humeris suis imposuisset, reportaretque ad domum glorie sue, ut angeli congauderent de oue inuenta . Hec omnia in mente habentes ignoscite, ut ignoscat uobis Deus; quia hec est uia et celestis regni culmen; aut non peccare, aut peccantibus ignoscere. Considera, dicit Apostolus, teipsum, ne et tu tenteris; alter alterius onera inuicem portate, et sic implebitis legem Christi . Diuina uos gratia in caritate obedientie et humilitate semper conseruare dignetur, Domini Patres, fratres et filii.



281-283 [c 1Kb] EPISTOLA CCXXIu. AD FRIDUINUM. Gratulatur adeptam curam monasteriorum SS. Benedicti et Ceolfridi hortatur ut presit gregi suo bono exemplo. Precibus se commendat.


Sanctissimo Patri [d 1Kb] Friduino, olim notus et semper amicus Alcuinus salutem.

 Audiens paternam curam ouilis Christi uobis delegatam, multum me gauisum esse fateor, uel de exaltatione tante dignitatis, uel de commoditate boni operis, quia habes, unde te sanctis Patribus nomine et meritis cequare ualeas. Ideo, sanctissime Pater, diligentius regularem uitam in loco optimo erigere studeas; nec noua te cudere suademus, sed uetera omnimodis renouare, quia fundator et renouator eiusdem mercedis esse possunt apud Deum. Non tibi per inanes adulationes nomen queras, sed Deo, per sanctas admonitiones, laudem. Exemplis sanctorum Patrum Benedicti et Ceolfridi uiuas, quatenus illorum merita sequens, illorum mercede dignus inueniaris.

Non permittas ullatenus uanitates uestimentorum,  et luxuriantes ebrietates, et libidinosas uoluptates in te, uel in tuis dominare fratribus, sed omnia uestra regulari moderamine fiant in cibo, potu, uestimento et castitate. Et sicut tu primus in dignitate, ita primus esto in totius bonitatis conuersatione. Quid erit de grege, si pastor oberrat? Sanitas gregis et multiplicatio, gloria et merces est pastoris. Non te carnalia decipiant, sed spiritalia exaltent. Esto lucerna in domo Dei, et in omni loco forma salutis. Angeli uero uisitantes officia ecclesiastica et opera fraterne unanimitatis, te uero in primis stantem, 284 in primis operantem, in primis intercedentem pro populo Christiano omnimodis inueniant. Non te specialia auri uel argenti pondera decipiant, sed generalis et sancta conuersatio Deo amabilem efficiant.  Sit thesaurus tuus Ecclesia et ornamenta illius, non arca singularis. Ne damnet te tua conscientia habentem, quod habere non debeas, ne dicatur tibi: Medice, cura temetipsum . uel quomodo alios doceas, que tu ipse non facis? Error uite claudit os magistri. Melius est te Deum habere in arca cordis, quam aurum in arca cubilis. Confusio est uite tue digitos auro radiare, collum siricis [F., sericis] ornare uestimentis; ornet pectus tuum [a 1Kb] orarium sanctitatis, non inanis uestimentorum cultus. Melius est animam uirtutibus decorari, quam corpus coloratis uestibus ornari.

Cogita quam pauci tibi supersint dies, uel quam longeua prosperitate primi fundatores monasterii,  in quo modo Deo deseruis, uiuebant in conuersatione sancta; et quam cito rapti sunt de hac uita, qui primorum parentum aliquantulum scindebant statuta. Recordare quam felices sunt illi, qui apud Deum gaudent in celis: hoc non luxuria uite, non uestimentorum uanitas, non seculi pompa promeruit, sed zelus Domini, et regularis uite custodia, et maior anime cura quam corporis, et fraterni profectus sollicitudo in caritate. Fac quod [F., ut] tibi proficiat honor presentis hore ad futuri temporis gloriam; meique, obsecro, cum fratribus semper memoriam habeas, siue in speciali oratione sanctitatis tue, siue in generali fraterne intercessionis communione, quatenus Deus dirigat cursum uite mee ad salutem; non solum mei solius, sed, Christo Deo donante, salutem  multorum. uos uero diuina clementia cum omnibus fratribus, [b 1Kb] beatissimis apostolis intercedentibus, semper in omni bono proficere faciat, et in omni sanctitate ultimum exspectare diem, ut digni efficiamini stare ante tribunal Christi, et audire beatam uocem: uenite, benedicti Patris mei, percipite regnum, quod uobis paratum est ab origine mundi .



[c 1Kb] EPISTOLA CCXXu [d 1Kb] AD FRATRES QUI IN HIBERNIA INSULA PER DIuERSA LOCA DEO DESERuIRE uIDENTUR. Ob famam optime conuersationis ad se delatam letatur: que bona ipsorum Patres olim in Britannia, Gallia et Italia gesserint, depredicat. Hortatur ad uitam regularem; docet que debeat esse uita principum, monachorum, monialium et omnium Christianorum.


Nobilissimis sancte Ecclesie filiis, qui per latitudinem Hiberniensis insule Deo Christo religiosa conuersatione et sapientie studiis seruire uidentur, humilis leuita Alcuinus perpetue prosperitatis in Domino salutem.

Audiens per fratrem uenerabilem, uestre eruditionis doctorem, [e 1Kb] Dungal episcopum religiosam Deoque placentem regularis uite uobiscum conuersationem uigere, ualde me gauisum fateor, quod Dominus iehsu in hoc ruinoso cadentis seculi fine tantos sui sanctissimi nominis laudatores, 285 et ueritatis predicatores, et sancte sapientie sectatores probatur habere, quantos audio inclytam Hibernie  insulam usque hodie possidere. Quapropter, excellentissimi Patres et religiosissimi fratres, et nobilissimi filii, uestram piam unanimitatem tota cordis mei affectione deprecor, ut antiquam sancte religionis consuetudinem, et sancte sapientie studium assiduis admonitionibus, exhortationibus, increpationibus renouare studeatis, ut lux ueritatis et scientie per congregationes Ecclesiarum Christi consueto more per uos et a uobis multis mundi partibus uberrime fulgeat.

Igitur antiquo tempore doctissimi solebant magistri et Hibernia Britanniam, Galliam, Italiam uenire et multos per Ecclesias Christi fecisse profectus; et quanto magis periculosa nunc esse tempora noscuntur, et plurimos, secundum apostolicam prophetiam, a uia  ueritatis auertentes, tanto instantius ipsa catholice fidei ueritas ubique inter uos discenda est et docenda, ut habeant orthodoxe fidei predicatores, quo possint contradicentibus ueritati resistere, et palam uincere aduersarios apostolice doctrine. Erumpunt subito apostatica seducti calliditate pseudo doctores, nouas et inauditas introducentes sectas, qui dum nouis dogmatibus sibi laudem acquiri putant, inueniuntur reprehensibiles, omnibusque odibiles esse, sicut in Hispanie partibus uidimus factum.

Unde, sanctissimi Patres, exhortamini iuuenes uestros, ut diligentissime catholicorum doctorum discant traditiones, et catholice fidei rationes omni intentione apprehendere studeant, quia sine fide Deo  impossibile est placere . Nec tamen secularium litterarum contemnenda est scientia, sed quasi fundamentum tenere infantium etati tradenda est grammatica, alieque philosophice subtilitatis discipline, quatenus quibusdam sapientie gradibus ad altissimum euangelice perfectionis culmen ascendere ualeant, et iuxta annorum augmentum sapientie quoque accrescant diuitie. Nec feruentem adolescentie flammam sinite per precipitia uitiorum corruere, quia Spiritus sanctus, sicut scriptum est, non habitat in corpore peccatis subdito ; sine cuius gratia nichil humanum proficere ualet ingenium; sed si quid doni adolescens habere uidetur, auferetur ab eo, si se in castitate conseruare non curat. Serenus, sanctus et mundissimus Spiritus  mundam et castam ingreditur animam. Non solum seniores uerbis admoneant iuniores suos, uerum etiam bonis exemplis erudiant illos. Ergo magistri minuitur auctoritas, si doctrina eius destruitur opere: sapientia doctoris fulgeat in honestate morum, ut uideatur in facto quod audiatur ex ore.

Si quid, quod absit, contra Christiane auctoritatem religionis principes agere inter uos seculares inueniantur, admoneant eos sedula sacerdotes Christi predicatione malas amittere consuetudines, et bonis potestatem suam ornare moribus, et ut uiuant in castitate, unam habentes uxorem secundum euangelice preceptum auctoritatis; iustissimoque iudicio causas discernant populi, et misericordiam faciant in pauperes et miseros. Non sint ueloces ad  humanum fundendum sanguinem, quia uiri sanguinum, sicut sacer psalmus cantat, non dimidiabunt dies suos . Si felicitatem presentis cupiant habere regni et potestatis, sciant se aliter habere non posse, nisi Deo prestante; nec future beatitudinis gloriam possidere, nisi Domini nostri Iesu Christi misericordia donante. Idcirco omni intentione euangelicis inhereant preceptis, ut benedictione diuina confirmentur in regno presenti, et perpetuum cum sanctis Dei recipere digni inueniantur.

Quicunque uero monachice uite conuersatione Deo [seruire] promiserint, sciant se debitores esse implere, quod promiserunt, dicente Scriptura: uouete et reddite Domino Deo uestro . Et  iterum: Melius est non uouere quam uotum non implere. Fiat illorum conuersatio casta et honesta, absque omni reprehensione, Deo placabilis, hominibusque honorabilis, non in comessationibus 286 et ebrietatibus, non in cubilibus et in impudicitiis , sed induant seipsos exemplis Domini nostri Iesu Christi, lucentes inter seculares, sicut stelle in celo fulgentes, ut illorum lumine illustrati multi exhortentur mundi huius fugere uoluptates, et numero illorum seipsos congregare studeant.

Feminarum siquidem monasteria sint in castitate uirginali Deo, casto corpore, in pudicitia et humilitate seruientes. Si celestem Regem elegerunt [Ms., eligerent] sibi sponsum, celesti sponso debitam studeant  custodire castitatem, quatenus cum beatissima genitrice Dei, semperque uirgine sancta Maria per supernas habitationes Agnum sequi, quocunque ierit, mereantur.

Omnes siquidem commune [communiter] sancte caritatis precepta integra perfectione conseruare conentur, in qua signum discipulatus sui Deus Christus constituit, dicens: In hoc cognoscent omnes quia mei discipuli estis, si dilectionem habueritis ad inuicem . Singuli humilitatem habeant in discendo, et deuotionem in docendo, et diligentiam in misericordie operibus ad pauperes et miseros: nullusque senior siue iunior, secularis uel monasterialis, uir aut femina sua erubescat confiteri peccata, atque per penitentiam emendare, quidquid contra  Dei uoluntatem fecisset. Melius est habere unum hominem testem peccatorum suorum in salutem anime sue, quam spectare accusationem diabolice fraudis ante Iudicem omnium seculorum, et ante angelorum choros, et totius humani generis multitudinem. Dum uero homo uiuit in hoc seculo, fructuosa est confessio et penitentia; in futuro scilicet iudicio penitentia erit peccatorum, sed non fructuosa, quia unusquisque iudicabitur secundum opera sua. Metuant criminosi et peccatis onerati eternorum flammas tormentorum. Gaudeant iusti, etiam et penitentes de perpetue beatitudinis gloria cum Christo, qui ait: Ibunt impii in ignem eternum; iusti autem in uitam eternam . Et alibi: Iusti fulgebunt sicut sol in regno Patris eorum . Orantem pro nobis beatitudinem uestram Deus Christus perpetua prosperitate custodire dignetur, domini desiderantissimi Patres filii et amici.



288 [a 1Kb] EPISTOLA CCXXuI. [b 1Kb] AD FRATRES IN ECCLESIA BEATI IOANNIS BAPTISTAE DEO SERuIENTES. Abbatem et fratres monasterii Montis-Oliui in familiaritatem suscipit, et illos hortatur ut militent pro fide catholica, et perseuerent in obseruantia regulari.

Religiosis fratribus, Deo et sancto Ioanni precursori Christi seruientibus, humilis seruulus eiusdem Christi et precursoris eius, Alcuinus salutem.

Nam prima congregatio quam, Deo dispensante, gubernandam accepi, beato Ioanni Baptiste consecrata est [c 2Kb] . Quapropter fas estimo, uos fratres agnoscere  et commilitones, unum habentes Dominum Deum, et unum patronum, cuius intercessio nostrum hinc inde numerum augere dignetur. Patrem uero uestrum [d 1Kb] Olomundum in Christo, et fratrem nostrum in caritate, familiari pietate accepimus, quasi unius familie germanum, et unius Domini cultorem, et unius protectoris conseruum; et in eo ipso uos omnes recipiens quasi fratres carissimos, deprecans ut me meosque per eius manus familiariter in sanctas orationes uestras recipere dignemini. Optime enim scitis quanta est uere caritatis communio, que absentes corpore, presentes efficit in spiritu. Nihil uero nocet absentia corporalis, ubi est presentia spiritalis.

uos uero, filii, fratres et Patres, in Christi clementia  deprecor, unanimes estote in fide catholica, idem sapientes, idem uolentes; firmiter permanentes in loco certaminis uestri, nil tela antiqui hostis metuentes, communibus manibus pugnate contra eum. Melius in acie cum pluribus pugnat miles, quam si solus foris inueniatur in campo. Campum uero dico seculi latitudinem. Quid uero uobis cum seculari consuetudine? Christum elegistis, Christo certare uosmetipsos constrinxistis, perseuerantes in agone regularis uite. Nil uobis durum uideatur in mandatis Dei; spe perpetue remunerationis consolamini, scientes quod non coronatur nisi qui legitime certat  . Nullatenus legitime certat, qui locum certaminis sui derelinquit, et signa sue militie deponit. Tentatio est hec uita; in tentationibus fortes estote, in tribulationibus constantes, nichil dubitantes de remuneratione. Pauci sunt dies laboris, sed perpetui sunt retributionis dies. Nolite turbari de paucitate uestra, dicente ipso duce nostro: Nolite timere pusillus grex, quoniam complacuit Patri uestro dare uobis regnum .

Tantum absque murmuratione et tedio seruite Deo in confessione regularis uite; nunquam deerit remunerator Deus, si uestra non deerit uobis deuotio in seruitute illius. Si quidquam pio Patri congregationi uestre placeat immutare, uel renouare congregationis uestre , nolite murmurare inde;  sicut enim prudentissima apis de multis floribus unam colligit dulcedinem, ita prouidus Pater ex multorum colligere debet conuersatione unum optime religionis mel. Nullatenus in uno campo omnia florum genera colliguntur, ita nec in uno quolibet omnis morum dignitas inueniri poterit; quidam enim caritate abundat, quidam humilitate micat, quidam eleemosynis fulget, quidam sapientia claret, quidam sanctarum Scripturarum cognitione letatur. Ideo sapienti de singulis singula eligenda sunt, ut fiat unius corone splendor in animo Deum possidente, qui diuidit unicuique secundum mensuram sue uoluntatis, uel possibilitatem accipientis. Omnia probate, quod bonum est tenete ; id est, plurima considerate, optima queque eligite.

 Opto, Deumque deprecor, ut uester numerus augeatur, et sanctis uirtutibus semper florescat, quatenus multi uestris bonis erudiantur exemplis, 289 et uos multa mercede in conspectu altissimi iudicis digni habeamini, beato Ioanne intercedente, et Christo Deo miserante, donante. Gratia celestis uos prouehat et in omni bono proficere faciat, fratres karissimi.



[e 1Kb] EPISTOLA CCXXuII. [f 1Kb] AD QUOSDAM MONACHOS. Ambit eorum familiaritatem et orationes. Hortatur ad caritatem, humilitatem, obedientiam, ad curam regularis discipline, et laudis diuine.

 uenerando Patri, et sanctissimis fratribus in congregatione beatissimi confessoris Christi humilis leuita Albinus salutem.

Gaudens uestre beatitudinis audiui prosperitatem, et religiosam uitam et Deo condignam, atque hominibus laudabilem; quapropter mee paruitatis nomen diligentius sanctis uestris orationibus commendo, ut me habeatis quasi unum ex uobis. Ego uero peccator, multum indigens sanctorum intercessione, sciens multum ualere deprecationes iustorum, iuxta apostoli Iacobi testimonium, nichil de meis confidens meritis, sed totum me per famulorum Christi intercessiones diuine gratie commendans; et licet peccatis meis impedientibus non sim dignus inter eos numerari, tamen, Deo miserante, Deo illos diligere  scio et illis honorem impendere debitum [Ita ms. corrupte]. Quapropter obnixe deprecor, ut me ea caritate recipiatis, qua uos humiliter deposco. Charitas enim benigna est, in qua tota seruorum Dei uita consistit, quam uestra unanimitas, sicut audio, optime habet, per quem [Forte, quam] uitam eternam habebit, quicunque habere dignus erit; quam toto corde sequimini, karissimi fratres, quia tota monachorum uita in caritate, humilitate et obedientia consistit; et quia uestra pietas Deum elegit sibi dominum et regem, tota uirtute Deum amate, et preceptis eius obedire studete. Unusquisque alteri sit magister in opere bono, et unusquisque alteri discipulus in humilitatis obedientia, dicente Apostolo: Si uero iuniori reuelatum fiat, prior taceat .  Spiritus enim ubi uult spirat . Dei enim donum est, si quis recta intelligit, si quis iuste amat; Dei donum in nulla etate, in nulla persona contemnendum est.

Seniores inter uos iuniores erudiant, ut digne [Forte, digni] habeantur pro se in suo stare loco; docete eos in omni mansuetudine, erudientes in timore Dei; ut discant ab ineunte etate Deo seruire, et preceptis regularibus informari. Iuniores 290 debitum honorem senioribus impendant; sitis enim sicut unum corpus, alter alterius membra, ut in omnibus honorificetur Deus , et omnes edificentur, et omnes ad gloriam perpetue beatitudinis peruenire mereantur .

Scripsi uobis has paucas litterulas ex caritatis  fonte, non quasi ignorantibus, sed quasi hec omnia melius scientibus, et in Deo diligentius perficientibus; et ut meam circa uestram salutem, imo et omnium seruorum Dei cognoscatis uoluntatem, et ut familiaritatem anime mee sciatis apud uos. uestra uero bonitas et fraterna humilitate legat, et solita pietate recipiat, que uobis scribere curaui. Deus uero totius consolationis Pater uos ubique consolari  dignetur, et ad eternum regnum peruenire concedat, cuius laus sit semper in ore et in corde caritatis uestre; quia hec est sanctorum uita, laus bonitatis Christi et caritas in presentia illius, que nunquam excedit [Forte, excidit], nunquam preterit, nunquam fastidit; et quicunque sepius in his in hac mortali uita uersatur, maiorem sanctorum angelorum similitudinem habet; angeli uero Dei semper in uigiliis Deum laudant; et qui uigilare studet ad laudes Dei, angelicam uitam agit in terris; et quod omnes sancti acturi sunt in celis, temporibus secundum humanam fragilitatem statutis agit in terris. Non somnus, non seculare desiderium, nec uana cogitatio impediat cursum religionis uestre, et laudes diuinas, ut angelice uisitationes inueniant  unumquemque uestrum in loco suo stantem, Deumque laudantem. Igitur qui in hac mortalitate Deum laudare student, in felicitate perpetua cum Psalmista eantare habent: Beati qui habitant in domo tua, Domine, in seculum seculi laudabunt te .

Sanctam uero unanimitatem uestram, karissimi fratres, Dominus Deus in omni proficere faciat bono, et ad eterne beatitudinis felicitatem peruenire concedat, dilectissimi fratres.



[a 1Kb] EPISTOLA CCXXuIII. AD ARNOLDUM ABBATEM. Laudat eorum conuersationem; hortatur ad uirtutes religiosas, presertim paupertatem in conuiuiis, in nummis, in uestimentis, etc.

 uenerando Patri [b 1Kb] Arnoldo abbati et sancte congregationi, humilis leuita Albinus salutem.

Satis mihi placuit religiosa conuersatio uestra in Domino, et caritatis humilitas, et Ecclesie ornatus, et domorum, quas in transitu cernebam, constitutio, et dulcissima susceptio, qua me cum magna familiaritate suscepistis; cognoscens in cordibus uestris illum habere preparatam habitationem qui dixit: In hoc cognoscent omnes, quia mei discipuli estis, si dilectionem habueritis ad inuicem . Ideo supplici deprecatione exhortans fraternitatem uestram ut in perfecta permaneatis fideliter caritate, et concordia pacis inter uos uigeat, et obedientie decus resplendeat in conuersatione uestra,  et humilitatis honestas uideatur in omni actu uestro, et corporis castitas quasi lilia floreat in conspectu Dei, et sitis unanimes in omni opere perfecto, obedientes Patri spiritali absque omni contradictione, quia ipse rationem redditurus erit pro uobis in die magno Domini, et uos similiter obedientie uestre plurimam in die illa accepturi eritis mercedem.

Non est regnum Dei esca et potus , sed caritas in conscientia pura; he sunt itaque uictime,  quas monachi singulis horis Domino Deo offerre debebunt; his hostiis placabitur maiestas diuina; per has semitas regni celestis porte aperiuntur. Hoc cogitate iugiter, hoc rememorate semper, in his 291 conuersamini deliciis; hec sunt nuptialia uestimenta, in quibus superni regis conuiuia possidere digni efficiamini. Nullus ex uobis auaritie studeat, nec caducas congregare diuitias querat; nec unum habeat absque Patris sui licentia nummum; sufficiat unicuique communis uite iucunditas, seu in uestimentis, seu in cibi potusque religiositate; tantum Pater spiritualis prouideat, ne iustam quislibet habeat murmurationem; nec quarumlibet indigentia rerum regularis uite destruat ordinem, sed unusquisque contentus, secundum facultatem  loci et temporis, stipendio quod ei administratur, et quo maiore suffert humilitate indigentiam, si subito eueniat, eo maiorem a Deo accipiat mercedem. Qui pro regno Dei certare desiderat, non debet pro uno calice uini contendere. Nobilissimus omnium creator Pater nobiles habere filios cupit: magna generositas est filium esse Dei, sed hec dignitas, tam alta et preclara, magna morum et conuersationis nobilitate obseruari debebit.

Quod caritate cogente scripsi, uestra humilitas patienter relegere dignetur, et si quid memorie dignum ex his meis litteris inuenietis, ob intentionem salutis uestre, et recordationem nominis nostri, in thesauro cordis uestri recondite, quatenus diuina  pietas uos in gaudium superne beatitudinis deducat, et mihi peccatori ueniam peccatorum meorum per sanctas orationes uestras concedat. uestram sanctitatem superni regis pietas in omni bona conuersatione proficere faciat, fratres karissimi.



[a 1Kb] EPISTOLA CCXXIX. AD EANULFUM PRESBYTERUM. Commendat se eius orationibus: ad conuersationem fraternam et regularem uitam, ad curam animarum, etc., hortatur.

Dulcissimo fratri [b 1Kb] Eanulfo presbytero Albinus salutem.

Quia caritas memor est totius bonitatis, ideo te obsecro, ut mei habeas memoriam in sanctis orationibus tuis, et te ipsum in omni castitate conseruare  studeas in conspectu Domini Dei altissimi; et humilem habeas conuersationem inter fratres, et sollicitudinem magnam regularis uite, quia qui maius portat iudicium, maiorem accipit honorem [Leg. quia maius portat iudicium, qui, etc.]. Quid tibi seculi dignitas, que sicut flos feni decidit? Nolo te uagabundum esse per loca, sed stabilem in seruitio Dei, ubi electus es in seruitium Christi. uiuas inter fratres quasi Lucifer inter stellas, ut plurimi tuis bonis exhortentur exemplis. Sicut ego curam habui de salute anime  tue, ita tu curam habeas de salute multorum. Noli torrem de incendio raptum disperare, sed penitentie fonte exstingui, quatenus qui in flamma libidinis exarsit, in flamma caritatis et munditie luceat in conspectu Dei. Tu scis fragilitates adolescentie; tu nosti flumen iniquitatis, quomodo per precipitia rapiuntur multi in uoragines diuerse luxurie. Quapropter sollicita mente labora, Deo adiuuante, ut quamplurimos per admonitiones dulcissimas ab errore iniquitatis reuoces. Erit tibi maxima merces apud Deum, si salutem fraternam non neglexeris.

Plurimi sunt nominetenus doctores, sed pauci caritatis officio. Non cesses seminare uerbum Dei; Deus nouit, ubi uult, ut cadat. Nullatenus tibi eius bonitas deerit in remuneratione. Qui conuerti fecerit  peccatorem ab errore uie sue, cooperit multitudinem peccatorum suorum . uiuas utinam in mansuetudine 292 patientie, et humilitate obedientie, et caritatis dulcedine inter fratres, quatenus misericordia Redemptoris nostri te florere faciat in uario uirtutum genere, et ab omni aduersitate clementer custodire dignetur.

Saluta, obsecro, fratres nostros, quoscunque scias aliquo caritatis officio mihi esse coniunctos, et semper admoneas de orationibus meis, quoscunque habeas amicos, uel Deum timentes, uel sancte conuersationis socios. uiuite in omni caritate, et ualete in eternum.



[c 1Kb] EPISTOLA CCXXX. AD ONIAM SACERDOTEM. Charitatem in presente dulcem, in absente amaram dicit. Hortatur ad uirtutes.


Albinus [d 1Kb] Onie sacerdoti salutem.

Mirabile est quod dulce uersum est in amarum. Nam caritas dulcis est in presente, sed extrema [Forte, amara] quodam modo in absente, dum non uidet quem amat, angustiatus in absentia eius; que siquidem in beatis et regno Dei semper dulcis erit, quoniam presens illi qui amatur; cuius uisio omnis est beatitudo, ad quam ut peruenire mereamur, omnia dura dulcia per patientie donum uideri debent; et omnia huius seculi dulcia quasi nichil reputanda sunt.

Hoc memor, fili carissime, ut uiuas feliciter sub timore Dei, in caritate Christi, in omni sobrietate,  castitate et caritate, proficiens de die in diem in omni opere bono, ut dignus efficiaris ad eam peruenire caritatem, que nunquam mutabitur, nunquam finem habitura est. uiue feliciter in caritate Christi et omni religione sancta, fili carissime.



[e 1Kb] EPISTOLA CCXXXI. AD EUMDEM. Charitatem erga Deum et erga pauperes, miseros et peregrinos commendat.

Albinus Onie sacerdoti salutem.

 Prosperitas et gaudium animi uestri multum mihi placere fateor, que caritas, sicut Apostolus ait, nunquam excidit , que semper noua et antiqua; noua ex presentia, antiqua ex memoria: quam semper utinam fideliter sequaris cum omni homine, quantum in te est, et quantum ad Dei honorem honestum et utile uidearis. Non est caritas que in ebrietate tenetur, uel in peccatis coniuncta conglutinatur, sed impia uoluntas, non bona suauitas. Ama Deum semper, qui amantem se amat, et diligentem se diligit. Habeto illum amicum, qui unicuique amicus est secundum se. Pauperum memor esto in eleemosynis, et miserorum in defensione, et peregrinorum in solatio, ut Deus tibi reddat in die magno, ubi diuidet omne humanum genus in duas partitiones;  aliis propter duritiam cordis indeficientes tormentorum flammas; aliis propter misericordie opera et caritatis officia perpetue beatitudinis regnum. Hoc faciens feliciter, uiue, fili mi carissime.



293 [a 1Kb] EPISTOLA CCXXXII. AD GISLAM. Charitatem suam illi significat: ad omnia uirtutum genera hortatur, et commendat sancte Scripture lectionem.

Dilectissime in Christo uirgini [b 1Kb] Gisle Alcuinus humilis leuita salutem.

ualde enim tuis, clarissima Dei famula, alloquiis gauisus sum, et tua familiaritatis pietate consolatus, ita ut ex eo die quo pactum caritatis tecum iniui,  dulcedine dilectionis tue per singula pene momenta pascebar, felicem estimans me, dum sanctissime orationis munimine, secundum promissionem uestram fruar; at nunc maxime assidua precum uestrarum protectione muniri indigeo, dum fluctiuagi maris incertum iter tentare compellor [Ms., temptare conpellar], ut diuina clementia me ad portum salutis perducere dignetur, atque uestris iterum conspectibus gaudentem astare condonet. Sed rogo suppliciter te, Deo deuotissima uirgo, ne aures prudentie tue apices insipientie mee offendant; et quod me dilectio uera scribere admonet, te humilitas sancta doceat perlegere; nec stylum meum presumptiosum putes, officiosum agnoscens; et quem in Deo diligit, admonentem accipit [F., accipiat].

 Primo omnium te de Dei caritate admoneo, et nobilitatem imaginis illius serua; et cuius uiri sponsa esse cepisti, semper rememora. Inclytus est ualde et gloriosus sponsus tuus, qui alium ornatum in te non querit nisi spiritalem; non tortas crinium alligationes, sed rectas morum bonorum conligationes; nec uestimentorum uanum exterius nitorem, sed sanctitatis et castimonie nobilem interius splendorem; caue ne aliquid in te inueniat quod oculos illius offendat; et si forsan, ut solet humane fragilitatis conditio afferre, aliquam negligentie maculam in te malignus spiritus infigat, citius penitentie lacrymis  abluere memento, ne diu sine sponsi tui maneas amplexu, quia promptior est te recipere quam amittere: tantum ne tardaueris de die in diem reuerti ad illum. Hec enim duo mala maxime odit in hominibus, negligentiam reuertendi, et desperationem saluantis. Tantum hec absint a cogitationibus procul nostris, et ille tunc animis prope erit nostris. Ideo habet nomen Saluator, quia semper saluat et saluare cupit, sicut scriptum est: Qui uult omnes homines saluos fieri .

Noli de terrena nobilitate gloriari, sed gratias age ei qui, dum te hominem esse uoluit, tam sublimes et claros tibi perdonauit parentes, quorum nobilitatem non superbia, sed humilitate prosequere; et maxime in eo gaude, quia alterius noluit te esse sponsam, ni  suam. Que tibi maior esse gloria poterit, uel sublimior honor, quam eius Regis esse sponsam qui super omnes reges est: et quanto ille sublimioris est potentie in uirtute, tanto tu maioris esto diligentie in sanctitate; sanctitas uero in iustitie operibus constat, iustitia uero duobus modis impletur, hoc est, ut que prohibita sunt a Deo, non faciamus, et que iussa sunt ab eo, faciamus, iuxta Prophetam: Diuerte a malo et fac bonum . De quibus sapientie uestre me scribere superuacuum estimo, quia in utrisque ab optimis ac nobilissimis magistris a prima etate abundantius imbuta es, et excellens naturaleque animi tui ingenium te ubique docet; insuper omnis sanctorum librorum series hoc maxime auribus tuis indicat, iterum iterumque replicat,  quid sit omni homini cauendum uel sequendum, in quorum lectione te ipsam exerce, quoniam per illos tibi loquitur ipse Deus et Dominus noster, et pie uoluntatis tibi demonstrat effectum. Recognosce et cogita quali honore nobis illius legatio sit estimanda: quid si a rege legatio et indiculus ad te ueniet, nunquid non mox aliis curis postpositis prompta et cum omni deuotione eius litteras accipis et legis, et implere satages? Ecce de celo rex regum, imo et Sponsus tuus per prophetas, apostolos, doctores [Ms., apostolorum doctores] tibi, o uirgo, dignatus est dirigere litteras suas, non ut aliquod seruitium sibi necessarium demandasset, sed que ad salutem et gloriam tibi necessaria sciebat esse, innotuisset. Harum te litterarum sedula reficiat lectio, quia in illis agnoscitur  Deus, in illis uite eterne gloria adnuntiatur, in illis quid credere, quid sperare, quid amare, uel quid fugere debeamus, ostenditur.

Hec scripsi, non ignorantem instruens, sed caritatis officium implens, maxime rogans ut teipsam immaculatam in diem Domini nostri Iesu Christi serues; et alios tota intentione, monitis seu exemplis trahe tecum, et curre multis comitata post illum, donec introducat uos in domum Patris, et in cubile genitricis sue , ut edatis et bibatis super mensam eius in regno suo , ubi est cibus sine fastidio, et potus sine siti, et uita sine  morte, et gaudium sine tristitia et gloria sine fine. Huc, o uirgo, propera, ut semper sancte genitrici uirgini coniuncta Agnum sequens per omnia celestis regni penetralia transeas. Sanctitatem tuam, in omnibus bonis florentem, pro me intercedentem Deus Christus conseruare et exaudire dignetur, domina uirgo.



294-297 FRAGMENTUM I. [a 1Kb] AD FRATRES SANCTI NINIANI CANDIDAE CASAE.

uenerande dilectionis fratribus in loco Deo seruientibus, qui dicitur [b 1Kb] Candida Casa Alcuinus diaconus salutem.

Deprecor uestre pietatis unanimitatem, ut nostri nominis habeatis memoriam, et intercedere pro mea paruitate dignemini in ecclesia sanctissimi Patris  [c 1Kb] Ninie episcopi, qui multis claruit uirtutibus, sicut mihi nuper delatum est per [d 1Kb] carmina metrice artis, que nobis per fideles nostros discipulos Eboracensis ecclesie scholasticos directa sunt; in quibus et facientis agnoui eruditionem, et eius perficientis  miracula sanctitatem per ea, que ibi legebam.



FRAGMENTUM II. AD EBORACENSES.


Non pro auri auaritia  Franciam ueni, nec remansi in ea, sed ecclesiastice causa necessitatis.



FRAGMENTUM III. AD OSBERTUM PATRICIUM MERCIORUM.


Nostrum regnum Northanimbrorum pene periit propter intestinas dissensiones et fallaces iurationes.



FRAGMENTUM Iu. AD EUMDEM OSBERTUM PATRICIUM.



Non arbitror quod nobilissimus iuuenis Egfertus propter peccata sua mortuus sit; sed quia Pater suus pro confirmatione regni multum sanguinem effudit [e 1Kb] .





ORDO ALPHABETICUS PERSONARUM QUIBUS B. FLACCUS ALCUINUS INSCRIPSIT EPISTOLAS SUAS.


 A

    Adalhardo abbati Corbeiensi. uid. Antonio.
    Adriano I pape. Epist. 18.
    Aedilberto episcopo Hagulstaldensi. Epist. 178.
    Aedilhardo archiepiscopo Dorouernensi. Epist. 10, 57, 75, 77, 78, 114.
    Aedilredo regi Northumbrie. Epist. 11, 12, 13.
     Aedilthydi regine. Epist. 199.
    Aerduulfo regi Northumbrie. Epist. 60.
    Aerico duci Foroiuliensi. Epist. 1.
    Aethilredo. uid. Aedilhardo
    Agino episcopo incerte sedis. Epist. 31.
    Alchardo episcopo forte Elmhamensis ecclesie in Anglia. Epist. 217.
    302 Altapetre presbytero. Epist. 182.
    Amicis. Epist. 186, 202, 209, 210, 211, 212.
    Angilberto [Homero]. Epist. 25, 26, 27, 28.
    Antonio [Adalhardo] abbati Corbeiensi. Epist. 189, 190, 191, 192, 193.
    Aquile. uid. Arnoni.
    Ardberto uiro illustri. Epist. 218.
    Arnoni [Aquile] archiepiscopo Salisburgensi. Epist. 2, 34, 35, 36, 66, 67, 68, 69, 87, 88, 91, 92, 94, 97, 98, 102, 103, 104, 105, 108, 118, 130, 141, 143, 144, 145, 146, 151, 152, 153, 154, 155, 156, 159, 160, 161.
    Arnoldo abbati monasterii forte Glonensis. Epist. 228.
    Athelardo. uid. Aedilhardo.

B
    Benedicto abbati Anianensi. Epist. 220, 221.
    Beornuino presbytero. Epist. 8.

 C
    Calwino presbytero. Epist. 73, 206.
    Candide Case fratribus. Fragm. 1.
    Candido et Nathaneli. Epist. 157.
    Cantuariensibus. Epist. 74.
    Carolo, Caroli Magni filio. Epist. 119, 120.
    Carolo Magno regi et imperatori. Epist. 17, 33, 37, 43,  76, 79, 80, 82, 83, 84, 85, 86, 95, 96, 100, 101, 106, 107, 109, 129, 131, 132, 133, 134, 149, 162, 163, 164, 165, 166.
    Caroli Magni regis et imperatoris ad Albinum abbatem. Epist. 81, 158.
    Chrodgario comiti. Epist. 137.
    Cenuluo regi Merciorum. Epist. 63.
    Colco lectori. Epist. 3.
    Corbeiensibus fratribus. uid. Morbacensibus.
    Cuculo. uid. Calwino.
    Cudrado presbytero. Epist. 5.
    Cuidam. Epist. 22, 55, 181.
    Cunibercto uentane ciuitatis in Britannia episcopo. Epist. 216.

D
    Damete. Epist. 44, 45, 46, 122, 123.
    Dauid. uid. Carolo.
    Discipulis. Epist. 185, 205, 206.

E
    Eade presbytero. Epist. 184.
    Eambaldo archiepiscopo Eboracensi. Epist. 56, 64, 65, 73, 115.
    Eanulfo presbytero. Epist. 229.
     Eboracensibus fratribus. Epist. 6, 7, 21, 54.
    Edilthrude matri. Epist. 200.
    Edilburge abbatisse in Anglia. Epist. 69.
    Ecgfrido filio Offe regis Merciorum. Epist. 50.
    Episcopo cuidam. Epist. 62, 179, 180.
    Ethelardo. uid. Aedilhardo.
    Eugenie uirgini. Epist. 196, 197.
    Eulalie. uid. Gundrade.

F
    Farfensibus. uid. Moroaldo.
    Felici episcopo Urgellitano. Epist. 4.
    Filiis. Epist. 187, 188.
    Filiis in palatio imperatoris commorantibus. Epist. 121.
    Filio prodigo. Epist. 207, 208.
    Friduino Gyrouensium et Wirrensium abbati, Epist. 224.
    Fridugiso. Epist. 204.
    Fuldensibus fratribus. Epist. 142.

G
    Gallicellule. Epist. 203.
    Georgio patriarche Hierosolymitano. Epist. 124.
     Gisle filie. Epist. 128.
    Gisle sorori, Epist. 126, 127.
    Gisle uirgini. Epist. 232.
    Gothie fratribus. Epist. 132, 133, 134.
    Gundrade uirgini, cognomento Eulalie. Epist. 125.
    Gyruensibus fratribus. Epist. 14, 15, 16.

H
    Hechstanum presbytero. uid, Altapetre.
    Hibernie fratribus. Epist. 225.
    Hillirensibus fratribus. Epist. 222.
    Hincbaldo. uid. Hugibaldo.
    Homero. uid. Angilberto.
    Hugibaldo episcopo Lindisfarnensi. Epist. 9.
    Hundrudi Matrone Anglicane. Epist. 198.

I
    Itherio abbati Turonensi. Epist. 32.

I
    B. Ioan. Baptiste fratribus Montis-Oliui. Epist. 226.
    Ioseppo. Epist. 173.
     Iuuauensibus fratribus. Epist. 93.

L
    Laidrado episcopo Lugdunensi. uid. Leutfredo et Liobrado.
    Leoni III pape. Epist. 24.
    Lindisfarnensibus. Epist. 9.
    Lerinensibus. uid. Hillirensibus.
    Leutfredo  episcopo Lugdunensi. Epist. 219.
    Liobrado . Epist. 89.
    S. Liudgeri fratribus. uid. Morbacensibus.
    Lugdunensibus fratribus. Epist. 90.

M
    Macario. uid. Rigbodo.
    Magenhario comiti Senonensi. Epist. 201.
    S. Martini fratribus. uid. Turonensibus.
    Matri. Epist. 58.
     Matri et Filie. Epist. 195.
     Mauro . Epist. 150.
    Megenfredo regalis palatii arcario. Epist. 42.
    Monachis. Epist. 227. uide etiam titulos: Candide Case Cantuariensibus, Eboracensibus, Farfensibus, Fuldensibus, Gothie fratribus, Gyruensibus, Hibernensibus, Iuuauensibus, Lindisfarnensibus, Lirinensibus, Lugdunensibus, Montis-Oliui, Orbionis Monasterii, Morbacensibus, Salisburgensibus, Turonensibus, uedastinis.
    Monne presbytero. Epist. 183.
    Morbacensibus. Epist. 52, 53.
    Montis Oliui fratribus. Epist. 226.
    Moroaldo abbati Farfensi. Epist. 194.

N
    Nathaneli seu Fredegiso. Epist. 135, 136, 157.
    Nifridio episcopo Narbonensi. Epist. 214, 215.
    S. Niniani fratribus. Fragm. 1.

O
    Offe regi Merciorum. Epist. 47, 48, 49.
    Onie sacerdoti. Epist. 230, 231.
    Orbionis seu Urbionis monasterii fratribus. Epist. 215.
    Osbaldo patritio. Epist. 11, 61.
     Osbercto duci. Epist. 11.

P
    Paulino patriarche Aquileiensi. Epist. 29, 30, 39, 40, 41, 113.
    Petro Mediolanensi archiepiscopo. Epist. 167, 168.
    S. Petri fratribus. uid. Gyruensibus.
    Pippino regi. Epist. 38.

Q
    Quibusdam. Epist. 21. uid. Eboracensibus.

R
    Raganberto episcopo incerte sedis. Epist. 213.
    Remedio seu Remigio Curiensi episcopo. Epist. 174, 175, 176, 177.
    Riculfo archiepiscopo Moguntino. uid. Damete.
    Rigbodo archiepiscopo Treuirensi. Epist. 169, 170, 171, 172.

S
    Salisburgensibus. uid. Iuuauensibus fratribus.
    Simeoni episcopo, uid. Eanbaldo.
     Sorori et filie. Epist. 138, 139, 140.
    Sorori. uid. Gisle.
    Sperato episcopo incerte sedis in Anglia. Epist. 70, 71.

T
    Teotgario abbati, forte Lerinensium. Epist. 223.
    Theodulpho archiep. Aurelianensi. Epist. 147, 148.
    Theophilo episcopo fortassis Tudertino. Epist. 19.
    Tifredo episcopo Damace in Anglia. uid. Alchardo
    Turonensibus fratribus. Epist. 23.

U
    Usualdo abbati incerti loci. Epist. 20.

u
    uedastinis monachis. Epist. 51.

W
     Wirrensibus. uid. Gyruensibus.





BEATI FLACCI ALBINI SEU ALCUINI CAROLI MAGNI MAGISTRI OPERUM PARS SECUNDA.---OPUSCULA EXEGETICA, SEU COMMENTATIONES IN SACRAM SCRIPTURAM.





304 OPUSCULUM PRIMUM. [a 1Kb] INTERROGATIONES ET RESPONSIONES IN GENESIN.





MONITUM PRAEuIUM.


De Siguulfo seu Sigulpho, cuius interrogationibus Alcuinus hic respondet, in prefatione generali, ubi et de aliis Alcuini discipulis actum est, nonnulla diximus. Causam, finem, modumque hasce questiones de libro Geneseos mouendi, tractandi, atque resoluendi ex ipsa epistola ad Sigulphum, commentario huic prefixa, lector intelliget, ex qua simul manifestum est, uerum huius opusculi auctorem esse Alcuinum. De ultima nichilominus questione, que de Benedictionibus patriarcharum instituitur, aliquandiu dubitatum fuit utrum Alcuino tribui debeat uel possit. Cum enim illa questio ceteris multo prolixius deducta sit, atque tam secundum historicum quam secundum spiritualem sensum examinetur; in nonnullis quoque codicibus mss. a reliquo corpore auulsa, proprioque titulo descripta habeatur, factum est ut postea sub alieno, nunc sancti Augustini, nunc Eucherii [b 1Kb] Lugdunensis, nunc aliorum nomine compareret; a  nouissimis tamen Operum sancti Augustini editoribus Benedictinis congr. sancti Mauri eadem commentatio, tanquam partus huic sancto Patri suppositus, in appendicem tom. III Operum reiecta, ueroque suo auctori Alcuino restituta est. uid. supra epist. 143 , et illius notas. Ipse uero Alcuinus illius commentationis priorem partem, que magis litteralis et historica est, pene integram ex Questionibus sancti Hieronymi in Genesin; postremum ex libris Moralium sancti Gregorii Magni pape mutuatus est, prout suis locis annotauimus. Ex editione Augustiniana in fine addidimus, que alibi desiderantur.

Primus, quem scimus, has Interrogationes et Responsiones de Genesi publici iuris fecit Menardus Moltherus anno 1525, in 8o Hagane; ubi iteratis typis anno 1529 in eadem forma comparuit sub hoc titulo: Albini, Caroli illius Magni olim preceptoris, in Genesin Questiones. Huic sue editioni Moltherus epistolam dedicatoriam prefixit ad cl. uirum D. Laurentium  Truchsess a Bomersfelden sancte Moguntinensis Ecclesie decanum. Inde que ad commentationem tum huius opusculi, tum ipsius auctoris pertinent, huc ob illius editionis raritatem transcribere opere pretium fuerit.

»uidebatur mihi non indecens, inquit editor eruditus, ut ad te, cui ingenium dextrum et semper expromptum est, Albini in Genesin Questiones mitterentur, ut quanto interuallo a prisca illa studiorum simplicitate nostro seculo quidam, qui simplicem  illum sacre Scripture sensum huc illucque, sursum deorsum, ueluti austri nimboso impetu ferunt et uertunt, absint, intelligeres. Nec est ut auctorem commendem; commendat ipsum antiquitas, conditioque; quippe Caroli illius Magni preceptor fuit in disciplinis liberalibus . . . Hoc exemplar cum mihi insignes pietate et humanitate uiri Ioannes Enolfus decanus, et Pancratius Thiel scholasticus regalis ecclesie diui Ciriaci prope uangionum Wormatiam commodato dedissent , ut auidus fenerator nolui monetam uetustam condere . . . Possem ex scribentibus quibusdam quosdam integros locos hinc sumptos demonstrare: sed hoc nolim sic accipi, quasi diligentiam illorum reprehendere uel cornicem cum suis plumis exornatum denudare uelim; sed ut uerissimum agnoscamus, quod ille ait: nullum esse iam dictum, quod non dictum sit prius. Proinde nil tam accurate scribitur, quod a ueteribus illis uiris, utique emuncte naris,  exactissimo iudicio, et extremis censurarum limis non fuerit scriptum expolitumque.« Hec Moltherus.

Ex laudata hac editione Moltheriana opusculum hocce in ueterum quorumdam theologorum elenchum, cui titulus: , edit. Basilee anno 1550 relatum est, et ibidem pag. 445 et seqq. habetur. Rursus post annos quinque in eadem urbe insertum fuit Orthodoxographie ueterum sanctorum Patrum. Posthac Magarinus de la Bigne illud tom. IX Bibl. Patrum editionis Parisiensis de anno 1579 inseri curauit, ac demum Cl. Andreas Quercetanus ope codd. mss. uu. CC. Thuani et Puteanorum fratrum emendatius et auctius reddidit.

In nostra hac editione duos optime note codices mss. sec. IX in nostra sancti Emmerami bibliotheca seruatos pre manibus habuimus, eorumque ope uariantes lectiones adnotate; menda plurima priorum editionum sublata, et non pauce lacune explete sunt. uariantes lectiones et suppleta in textu uncinis inclusimus.



305 PRAEFATIO ALCUINI.


Dilectissimo in Christo fratri Singuulfo presbytero Alcuinus salutem.

Quia indiuiduus et fidelis mihi, carissime frater, socius tanto tempore [Al., tantopere] fuisti, et quia te sacre lectionis studiosissimum esse noui, paucas interrogationes de libro Geneseos, quas, ut recordor, per uices a me exquisisti, pariter congregatas tuo  nomini dicaui, ut haberes unde tuam posses memoriam recreare, que sepe perdit quod seruare debet, nisi in thesauro litterarum reconditum teneat, maxime nobis, qui seculi occupationibus distrahimur, et diuersis itinerum molestiis fatigamur. Et quod [Ms., quia] pondera librorum nobiscum portari nequeunt, ideo aliquoties breuitati studendum est, ut sit leui pondere pretiosa sapientie margarita, et habeat fessus ex itinere uiator quo se recreet, licet ex pondere portantis manus non grauetur. Sunt in eodem libro difficillime questiones plurime, quas ad presens tangere non libuit, uel etiam non licuit; uel quod de illis me non interrogasti. He etiam maxime historice sunt et simplici responsione contente: ille uero maioris inquisitionis, longiorisque tractatus indigent  [Cod. ms., et longiorem habere indigent tractatum]. His tantum, dilectissime frater, esto contentus: et siquid in eis perperam dixerim, tu frater [Ms., fraterno stylo] nos corrigere studeas; siquid uero bene, non mihi, sed largitori gratias age; qui et te proficere, et me tibi sufficere ex donis suis faciat, sine quo nichil possumus, in quo omnia possibilia sunt credenti; qui creditam sue nobis pecunie largitionem, in laudem nos et gloriam sui nominis multiplicare faciat.

Interrogatio 1. Quomodo conuenit quod in Genesi legitur: Requieuit Deus die septimo ab omnibus operibus suis , et in Euangelio. Pater meus usque modo operatur et ego operor ?---Responsio. Requieuit a nouarum conditione [a 1Kb] et creatione  creaturarum, non a conditarum gubernatione. Et ideo Deus [tunc] creator in sex dierum creatione putandus est, nunc uero gubernator in totius mundi creaturis [Ms., naturis].

Inter. 2. Quot creaturas rationales [Ms., rationabiles] condidit Deus?---Resp. Duas. Angelos et homines: et celum angelis, et terram hominibus habitationem.

Inter. 3. Quare angelicum peccatum silentio in Genesi absconditum est et hominis patefactum?---Resp. Quia angelicum uulnus Deus non predestinauit curare, hominis uero sanare predestinauit.

Inter. 4. Cur summi angeli peccatum insanabile fuit, et hominis sanabile?---Resp. [Quia] angelus sui sceleris inuentor fuit, homo uero alterius fraude  seductus [fuit]. Item, quanto sublimior angelus in gloria, tanto maior in ruina: homo uero quanto fragilior in natura, tanto facilior ad ueniam.

Inter. 5. Cur homo sue potestatis auctor est creatus?---Resp. Ut sibi ipse auctor esset [siue] ad uitam, siue ad mortem. Si uero necessitate [Ms., necessitati] esset subiectus, tunc nec boni operis haberet gloriam, nec mali penam: sed esset quasi unus [Al., unum] ex pecoribus.

Inter. 6. Cur [enim] in paradiso lignum uite et lignum scientie boni et mali creatum est?---Resp. Ut per illud potuisset homo immortalis esse, per hoc uero mortalis; ligno uite quasi medicina, ut incorruptibilis  esset, utebatur [Ms., uteretur]: ligno autem scientie boni et mali, quasi ut ueneno, ut moreretur.

Inter. 7. Quare Adam mundi dominus legem accepit?---Resp. Ut non tanto extolleretur dominio, sed in obseruatione mandati sciret se subiectum Creatori [Ms., Conditori] suo.

Inter. 8. Quid est, quod Deus inspirauit in faciem Ade spiraculum uite ?---Resp. Inspiratio Dei [in] faciem hominis traditio [Ms., conditio] est anime rationalis.

306 Inter. 9. Cur homo sexto die creatus est, cum propter rationem nobilior ceteris esset creaturis, que ante [Edit., se] [sex diebus] facte sunt?---Resp. Ut primum Creator mundum quasi domum prepararet,  et post introduceret habitatorem, id est, dominum domus.

Inter. 10. Quare Creator in Ade [delicto ] terre maledixit et non aquis ?---Resp. Quia de terre fructu [Ms., de terra fructum] contra interdictum manducauit homo, non de aquis bibit; et quod [Ms., quia] predestinauit Deus in aquis abluere peccatum, quod de fructu terre contraxit homo.

Inter. 11. Quare terrestria animalia plus maledictionis habent quam aquatilia?---Resp. Quia plus de maledicta terra uiuunt quam aquatilia; et ideo Christus post resurrectionem de pisce manducare uoluit, non de aliquo animali terrestri .

Inter. 12. Quare ipse Creator hominis peccatum  per seipsum expiare uoluit, et non per angelum?---Resp. Quia non sufficiebat unius angeli meritum ad redemptionem totius generis humani; nec tantum sceleris [Ms., scelus] incurrisset diabolus in nece angeli, quantum incurrit in nece Creatoris.

Inter. 13. Cur diabolus tam infestus est hominum saluti?---Resp. Propter odium in Creatorem et inuidiam in hominem, et desperationem sue salutis.

Inter. 14. Quare Deus in principio [humano generi] legem non dedit quam postea per Moysen tradidit?---Resp. Quia in hominibus primis diu lex bone nature seruabatur; at ubi naturalis lex euanuit, oblata consuetudine peccandi, data est lex littere per Moysen, ut bona que sciebantur auctoritatem haberent, et que latere ceperant, manifestarentur;  et ut terror discipline corrigeret delinquentes, et fidem reformaret in Deum.

Inter. 15. Ut quid Abel sacrificium susceptum est, et Cain refutatum ?---Resp. [Quia] Abel Deo optima et naturalia offerebat, Cain uero uiliora et humana inuentione excogitata, ut putatur.

Inter. 16. Cur Abel in Euangelio singulariter iustus nominatur ?---Resp. [Quia] tria maxima [Al., maxime] iustitie preconia in eo esse leguntur, uirginitas, sacerdotium [et] martyrium [Al., uirginitatis sacerdotum et martyrum], in quibus primus Christi figuram gessit, qui fuit uirgo, sacerdos et martyr.

 Inter. 17. Quare Enoch tanto tempore seruabatur a morte ?---Resp. Ut ostenderetur quid omnes homines potuissent, si non peccassent.

Inter. 18. Cur idem Enoch moriturus est ?---Resp. Ut debitum soluat humane nature, et quod Christus uoluit [Ms., noluit], nullus possit, id est, non mori.

Inter. 19. Quot modis est operatio diuina?---Resp. Quatuor. Primo, quod in uerbi [Dei] dispensatione omnia eterna sunt. Secundo, quod in materia informi qui uiuit in eternum, creauit omnia simul . Tertio, quod per opera dierum sex uarias distinxit creaturas. Quarto, quod ex primordialibus seminibus non incognite oriuntur nature, sed note sepius, ne pereant, reformantur.

 Inter. 20. Que creature de nichilo facte sunt?---Resp. Celum, terra, angeli, lux, er, aqua [et] anima hominis.

Inter. 21. Quot elementis mundus constat?---Resp. Quatuor: igne, ere, aqua, terra.

Inter. 22. Que est singulorum natura elementorum?---Resp. Ignis calide et aride est nature; er [uero] calide et humide; aqua humide et frigide; terra frigide et aride [Ed., aquee] est nature.

Inter. 23. Cuius nature celum esse fertur?---Resp. Ignee, rotunde atque uolubilis.

Inter. 24. Si uolubile [est] cur non cadit?---Resp. Rueret [uero] propter nimiam celeritatem, ut sapientes mundi dixerunt, si non planetarum occursu [Edit. hoc cursu] moderaretur.

 Inter. 25. Cur Deus senario numero mundi creationem [Ms., creaturas] perfecit?---Resp. Quia ille numerus perfectus iuxta arithmetice discipline rationem legitur esse; et ut ostenderet Deus omnia perfecta et ualde bona se condidisse.

307 Inter. 26. Quid est: In principio creauit Deus celum et terram?---Resp. In Filio perfecit [Ms., fecit] Deus celum et terram?

Inter. 27. Cur dictum est, plantauerat Deus paradisum a principio ?---Resp. Hieronymus uult [quod] ante conditionem celi et terre paradisum plantatum esset [Edit., esse].

Inter. 28. Quid in celi terreque nomine significatur, quando dicitur: In principio fecit Deus celum  et terram ?---Resp. Informis illa materia, quam de nichilo fecit Deus, appellata est primo celum et terra: non quia iam hoc erat, sed quia iam hoc esse poterat. Nam secundo die celum istud sidereum factum esse legitur, et tertio die terram apparuisse et uestiri floribus cepisse. Siue, in celi et terre nomine spirituales et terrene creature intelligi possunt.

Inter. 29. Quid est: Spiritus Domini ferebatur super aquas ?---Resp. Non peruagatione [Edit., per uagationem], sed potestate, et regentis imperio, ad formandum et uiuificandum informem materiam, que hoc loco aque nomine significatur [Ms., significari potest].

Inter. 30. Quid est: Terra autem erat inuisibilis et  incomposita ?---Resp. Inuisibilis propter obscuritatem; incomposita propter deformitatem.

Inter. 31. Quid est quod dicitur: Dixit Deus, fiat lux ?---Resp. Dixit, pro fecit, scriptor posuit, ut celeritatem uel facilitatem operis Dei ostenderet.

Inter. 32. Quid est: Appellauit Deus lucem diem ?---Resp. Id est, appellari fecit.

Inter. 33. Quare prima die lux creata legitur?---Resp. Congruit operibus Dei, ut prima die a [Ms., de] luce eterna lux temporalis primo fieret, ut esset unde cetera que crearet, apparerent.

Inter. 34. Quid est: Factum est uespere et mane dies unus ?---Resp. Id est finis operis perfecti,  et initium operis incepti.

Inter. 35. Quid est: uidit Deus, quod esset bonum?---Resp. Id est, in ea bonitate placuit ut maneret, in qua placuit ut fieret, quod fecit.

Inter. 36. Quare de solo homine dictum est: Faciamus hominem ; de aliis autem creaturis legitur: Dixit Deus?---Resp. Ut uidelicet, que [Ms., quia] rationabilis creatura condebatur, cum consilio facta uideretur, et ut eius nobilitas ostenderetur.

Inter. 37. Cur plurali numero dixit: Faciamus?---Resp. Ut ostenderetur trium una operatio personarum.

Inter. 38. In quo est homo conditoris sui imago?---Resp. In interiori homine.

 Inter. 39. Cur utrumque, imago et similitudo?---Resp. Imago in eternitate, similitudo in moribus.

Inter. 40. Cur iterum dixit: Creauit Deus hominem ad imaginem suam ; cum antea dixisset: ad imaginem nostram?---Resp. Ut utrumque, et pluralitas personarum, et unitas substantie insinuaretur.

Inter. 41. Quare de solo homine creato non dicitur singulariter: uidit Deus quod esset bonum, sicut de ceteris creaturis dictum est?---Resp. Quia postquam homo creatus est, dicebantur omnia ualde bona, quasi ante essent singula bona: propter hominem autem omnia ualde bona, quod [Ms., quia] omnia in decorem hominis creata essent [Ms., sunt];  homo uero in gloriam et laudem Conditoris sui factus est.

Inter. 42. Quid est quod legitur [Ms., dixit]: Requieuit Deus die septimo ab omnibus operibus suis ?---Resp. Si [enim] diuidas septenarium numerum in unum et sex, erunt duo primi numeri perfecti: unitas uero in seipsa natura et potestate perfecta est; senarius uero numerus primus opere et actu perfectus est, et partibus suis impletur: nam unum, duo, tria faciunt sex. Significatur ergo [Ms., uero] [in] requie diei septimi, quod Deus ante creationem mundi in seipso natura et potestate perfectus est, et eternaliter in seipso habet requiem; creature uero actu ab ipso creationis accepto habent per ipsum  in suis naturis perfectionem quamdam, et [Ms. omittit et] requiem in operatione 308 obedientie, et maxime rationabiles creature in [Ms. om. in] eo bono beate sunt, ut in conditore suo requiescant.

Inter. 43. Cur de die sabbati dicitur: Benedixit Deus diei septimo et sanctificauit illum , cum de aliis diebus non legatur hoc eum dixisse?---Resp. Ut ostenderet sanctorum requiem post sex huius seculi etatum labores, in eterno sabbato et benedicta requie quieturam [Ms., quieturos], sicut dicturus est: uenite, benedicti Patris mei, percipite regnum . Ideo et ille dies sine uespera legitur, quod ultima requies sanctorum sempiterna est.

Inter. 44. Cur dixit: Iste sunt generationes celi et terre ?---Resp. Contra eos [facit] qui  mundum sine initio et semper fuisse affirmant.

Inter. 45. Cur [dixit: In] die quo fecit celum et terram , et non: in diebus?---Resp. Diem  pro toto tempore primordialis creature posuit, sicut et Apostolus: Ecce  dies salutis , diem totum tempus intelligi uoluit, quo sancti in hac uita pro eterna salute laborant.

Inter. 46. Quid est [quod dicit]: Omne uirgultum agri  antequam oriretur in terra?---Resp. Ut celeritatem operis Dei insinuaret; id est, antequam aliqui fructus ex terra crescendo orirentur aut germinarent, repente omnes campi et colles herbis erant et arboribus cooperti.

Inter. 47. Quid est: Non enim pluerat Dominus Deus super terram ?---Resp. Ut intelligeretur  quantum prima terre germinatio a moderna distabat, que morulis ad pluuiarum irrigationem uix tandem et tarde perficitur: illa uero ad iubentis imperium mox exorta apparuit.

Inter. 48. Quid est [iterum, quod dixit]: Fons ascendebat de terra irrigans uniuersa super faciem [Ms., uniuersam superficiem] terre ?---Resp. Aut de solo dicit paradiso, qui uno fonte irrigari creditur; aut, si de tota terra intelligendum est, omnem aquarum abundantiam intelligi uoluit.

Inter. 49. Formauit igitur  Deus hominem de limo terre . Quid igitur? Num non ante, die sexto, homo legitur esse creatus?---Resp. Iam stricte [Ms., strictim; al. omitt.] prius per anticipationem  de hominis creatione dixit, quam modo per recapitulationem plenius exponere aggressus est.

Inter. 50. Quid est, quod dixit: Formauit igitur Dominus Deus hominem de limo terre, et inspirauit in faciem eius spiraculum uite?---Resp. Quia uidelicet in corporis et anime substantiam factus est, e quibus corpus de limo  formatum est; anima uero de nichilo Deo inspirante creata.

Inter. 51. Quid est, quod dixit [Ms., dicitur]: Et posuit Deus hominem in paradiso uoluptatis, ut operaretur et custodiret illum ? [Nunquid homini laborare in paradiso opus fuit]; aut a quo custodire illum [Edit., illud; al. custodiri ille] debuit?---Resp. Non enim [homini erat] laboris afflictio in paradiso, sed uoluntatis exhilaratio; cum ea  que Deus creauerat humani operis adiutorio letius feraciusque [Ms., ueracius] prouenirent. Et custodiret illum, ut custodiret eumdem paradisum sibi ipsi, et [Ms., ne] si aliquid amitteret, ut inde mereretur expelli.

Inter. 52. Cur dictum est: Lignum scientie boni et mali ?---Resp. Non quod ipsum lignum in sua natura rationale esset, uel scientiam boni et mali habuisset; sed quod homo in eo experiri et scire potuit quid esset inter obedientie bonum et inobedientie malum.

Inter. 53. Quid significat in eo quod dixit: Morte morieris ?---Resp. Duplicem hominis mortem designat, id est, anime et corporis. Anime mors est, dum propter peccatum quodlibet animam Deus deserit.  Corporis mors est, dum propter necessitatem quamlibet corpus deseritur ab anima. Et hanc duplam hominis mortem Christus sua simpla [morte] destruxit. Nam sola carne mortuus est ad tempus, anima uero nunquam, quia nunquam peccauit.

Inter. 54. Unde dicitur: Adduxit ea ad Adam, ut uideret quid uocaret ea ?---Resp. Non circuitu locali adducens, sed occulto nutu sue potentie uoluit ut uenirent.

309 Inter. 55. Cur uoluit Deus ut homo cunctis animantibus nomina imponeret?---Resp. Ut homo intelligeret seipsum, quanto melior esset cunctis animantibus ex rationis discretione, et eo magis conditorem suum diligeret, quo se meliorem aliis uiuentibus intelligeret.

 Inter. 56. Cur dicitur: Ade uero non inueniebatur adiutor similis eius ?---Resp. Quia inter omnia animantia terre nullum rationale inueniebatur, nisi ille solus.

Inter. 57. Cur mulier de latere uiri dormientis edificata legitur, et non de terra plasmata, sicut uir ?---Resp. Certe mysterii causa significans, quod Christus propter Ecclesiam in cruce dormiuit, ex cuius latere fons salutis nostre manauit.

Inter. 58. Quomodo conuenit Christo quod dictum est: Propter hoc relinquet homo patrem et matrem, et adherebit uxori sue ?---Resp. Reliquit patrem, quia non in ea forma apparuit hominibus, qua equalis est Patri. Reliquit matrem dum synagogam deseruit Iudeorum, de qua secundum carnem  natus est, ut adhereret Ecclesie, quam ex gentibus congregauit.

Inter. 59. Quare non erubescebant Adam et Eua, dum nudi erant ?---Resp. Quia nullam legem senserunt in membris suis repugnantem legi mentis sue: nichil enim putabant uelandum, quia nichil senserunt refrenandum. Nam in penam peccati euenit homini, ut ipsa sua caro rebellis ei esset in motibus suis, quia ipse rebellis erat creatori suo in actibus suis.

Inter. 60. Unde serpens callidior dicitur cunctis animantibus terre ?---Resp. Non ex sua natura, sed ex diabolici spiritus inflatione. Utebatur enim serpente diabolus quasi organo ad perpetrandam calliditatis sue malitiam.

 Inter. 61. Cur tentari Deus hominem permisit, quem consentire presciebat?---Resp. Quia magne laudi [Ms., laudis] non esset, si ideo homo non peccasset, quia malefacere non potuisset. Nam et hodie sine intermissione [per uniuersum] genus humanum ex insidiis diaboli [homines] tentantur [Edit., tentatur], ut ex eo uirtus tentati probetur, et palma non consentientis gloriosior appareat.

Inter. 62. Si serpens sonum uerborum eius qui per eum loquebatur intelligere potuit?---Resp. Non est credibile eum intelligere potuisse que per eum diabolus agebat; sed sicut demoniacus et mente captus loquitur que nescit, ita serpens uerba edebat que non intelligebat.

Inter. 63. Cur mulier ad interrogata serpenti respondet  [Ms., respondit] ?---Resp. Ut preuaricatio eius esset inexcusabilis, cum nullo modo dicere potuit se oblitam esse mandati quod serpenti prodidit.

Inter. 64. Cur homo factus est in liberum arbitrium?---Resp. Quia noluit creator hominem cuiuslibet seruum creare, quem ad imaginem suam fecit, quatenus ex uoluntario bono laudabilis appareret, uel appetitu malo damnabilis.

Inter. 65. Que est libertas uera?---Resp. Maxima [autem] libertas est seruire iustitie, et a peccato esse liberum.

Inter. 66. Quomodo potuit mulier credere serpentis sermonibus, quod diuinitus a re bona fuisset prohibita?---Resp. Quia forte ante inerat menti illius  amor quidam proprie potestatis, et quedam de [se] superba presumptio, que per illam tentationem fuerat uincenda et humilianda.

Inter. 67. Cur mulier considerauit lignum post serpentis persuasionem ?---Resp. Ut exploraret si quid in eo mortiferum esset; dum autem nichil in eo tale reperiret, confidentius gustauit ex eo.

Inter. 68. [Sed] unde uir consentit femine?---Resp. Quia forte illam eo cibo mortuam non esse cernebat; et potuit fieri, ut putauerint alicuius significationis causa dixisse creatorem: Si manducaueritis ex eo, morte moriemini .

Inter. 69. Ad quid aperti sunt oculi eorum ?---Resp. [Quo] nisi ad inuicem concupiscendum? quod eis ad penam mox post peccatum  euenit.

310 Inter. 70. Cur ad folia ficulni [Ms., ficulnee] turbati cucurrerunt [Ms., concurrerunt] ?---Resp. Quia gloriam simplicis castitatis amiserunt, ad duplicem libidinis pruriginem confugerunt. [Ideo Dominus iehsu dixit Nathaneli: Cum esses sub ficu, uidi te , id est, cum esses sub ficu originalis peccati, per misericordiam uidi te, et ideo descendi liberare te.]

Inter. 71. Quid est quod post meridiem abscondit se Adam et uxor eius ?---Resp. Id est, post beatam [Edit., beate] paradisiace felicitatis lucem in huius seculi caliginosam miseriam [Edit., caligine a miseria] se absconderunt.

 Inter. 72. Cur Deus quasi nesciens interrogauit, ubi esset Adam ?---Resp. Non utique ignorando quesiuit, sed increpando admonuit ut attenderet ubi esset, et unde cecidisset.

Inter. 73. Unde [se] a Domini presentia abscondi posse putabat?---Resp. Hec ei insipientia de peccati pena accidit, ut eum hoc latere putet [Ms., eum latere uelle quem], quem latere nichil potest.

Inter. 74. Cur Adam peccatum in mulierem detorsit ?---Resp. Ad cumulum peccati sui superbe respondit, [et] non humiliter; quasi querimoniam in Deum dirigeret cur ei talem dedisset sociam, unde ei peccati occasio esset. Similiter et mulier sue culpe causam in creatorem refert, quare [Al., quia] serpentem, per quem deciperetur [in paradiso]  creauerit.

Inter. 75. Quare non est interrogatus serpens cur hoc fecerit?---Resp. Quia forte id non sua natura uel uoluntate fecerat, sed diabolus de illo et per illum fuerat operatus. Ideo dicitur ei: Super pectus tuum gradieris et terram comedes , siquidem in pectore calliditas nequitiarum eius indicatur; qui et terram deuorat, dum luxuria et libidine peccantium pascitur et delectatur [Al., dilatatur]. Nam [et] sicut diabolus per serpentem loquebatur, ita et in serpente maledicitur.

Inter. 76. Quid est semen mulieris, uel [semen] serpentis ?---Resp. Semen mulieris est totum genus humanum; semen serpentis, originalis peccati primordium: que duo semina ex precepto diuino  continuum inter se odium gerere debent, ut non faciamus que diabolus uult, quia ille nunquam uult nobis profutura.

Inter. 77. Quid est caput serpentis et calcaneum mulieris ?---Resp. Caput serpentis est illicite suggestionis cogitatio, quod nos omni intentione conterere atque allidere debemus ad petram, qui est Christus. Calcaneum mulieris est extremum uite nostre tempus, quo diabolus nos acrius impugnare satagit, cui si uiriliter resistimus, uictoriam perseuerantie cum salute nostra accipiemus.

Inter. 78. Queritur, dum dicitur: Et sub uiri potestate eris , si ante peccatum [quoque] mulier sub potestate uiri esset?---Resp. Fuit utique, sed ea seruitute, que  per dilectionem operatur, et foras mittit timorem; post uero, conditionali seruitutis timore, que per disciplinam operatur.

Inter. 79. Cur spinas et tribulos germinauit terra ?---Resp. Per peccatum enim hominis terra maledicta est, ut spinas pareret et uenenosas herbas ad penam uel [ad] exercitationem mortalium, ut ante oculos homo semper habeat originale crimen et uel sic admonitus [aliquando] se auertat a peccatis.

Inter. 80. Cur Deus fecit homini tunicas pelliceas ?---Resp. Ut eos mortales fuisse insinuaret.

Inter. 81. Quomodo Dominus Deus dixit de homine  post peccatum: Ecce Adam factus est quasi unus ex nobis ?---Resp. Propter sanctam Trinitatem plurali numero dixit ex nobis; sicut et in creatione eius: Faciamus hominem ad imaginem . Hic utitur uoce deterrentis, ad incutiendum aliis, ne peccarent, timorem; uel sensu exprobrantis, quia non solum non fuerat factus qualis fieri uoluerit, sed nec illud quod factus fuerat, conseruauerit.

Inter. 82. Quid est Cherubin, uel flammeum gladium atque uersatilem, ad custodiendum uiam ligni uite posuit ?---Resp. Id est, per angelicum 311 ministerium ignea quedam custodia: que tamen bene, quod uersatilis dicitur, significat quandoque illam remouendam esse a paradisi ianuis.

Inter. 83. Unde nouerat Cain Dominum ad munera  eius non respexisse, et ad munera Abel respexisse ?---Resp. Igne misso de celis, ut creditur, hostiam Abel suscepit, ut sepissime factum offerentibus uiris sanctis legimus; Cain uero ipse sacrificium suum consumere igne debebat.

Inter. 84. Quid est, [quod] Dominus dixit ad Cain: Nonne si bene egeris recipies, sin autem male, statim in foribus peccatum tuum aderit ?---Resp. Id est, si pura mente obtuleris sacrificium, recipies, respiciente Deo ad te et ad sacrificium tuum; sin autem male egeris, intrantem te uel exeuntem semper peccatum tuum comitabitur, et desinet Dominus custodire introitum tuum et exitum tuum.

Inter. 85. Quomodo intelligendum [sit] sub te erit appetitus tuus [Ms., eius], et tu dominaberis illius  ?---Resp. Tu quia liberis es arbitrii, non habet peccatum super te dominium, sed tu super illud; et in tua potestate est siue compescere, siue concupiscere illud.

Inter. 86. Quare Dominus interrogauit Cain: Ubi est Abel frater tuus ?---Resp. Non tanquam ignarus, sed tanquam iudex reum, quem puniat. Cui Cain ad cumulum peccati sui fallaciter ac superbe respondit.

Inter. 87. Quomodo uox sanguinis Abel clamat ad Dominum ?---Resp. [Id est] homicidii illius reatus in conspectu [iusti] iudicis apparebat.

Inter. 88. Unde Cain maledicitur in peccato suo, [in peccato uero Ade terra maledicitur] [Edit., cum prius terra in opere Ade sit maledicta]?---Resp.  Quia Cain sciebat damnationem preuaricationis prime, et non timuit originali peccato fratricidii [Edit., homicidii fratris] superaddere scelus; ideo maiore maledictione dignus habebatur.

Inter. 89. Quod est signum Cain, quod posuit [ei] Deus, ut non occideretur ?---Resp. Ipsum uidelicet signum, quod tremens et gemens, uagus et profugus semper uiueret; nec audere eum uspiam orbis terrarum sedes habere quietas. Et forte [idcirco] ciuitatem condidit, in qua saluari posset .

Inter. 90. Cur ipse se morte damnauit dicendo: Omnis qui inueniet me, occidet me ?---Resp. Desperando dixit, uel ut compendio mortis cruciatus euaderet presentes.

 Inter. 91. Quomodo septuplum punietur, qui occiderit Cain ?---Resp. Solet [enim] septenarius numerus in Scripturis sanctis sepissime pro plenitudine cuiuslibet rei poni: quasi dixisset grauissima ultione puniendum esse, qui [nec] tante damnationis acerbitate admonitus a sanguine effundendo [uoluit ] manus cohibere.

Inter. 92. Quid est, quod legitur Lamech dixisse, cum occideret Cain: Septuplum de Cain uindicetur, de Lamech autem septuagies septies ?---Resp. Quia homicidii peccatum [Ms., reatum] septima generatione diluuio uindicatum esse legitur; adulterii uero scelus, quod primus omnium Lamech in duabus commisit uxoribus, non nisi sanguine Christi expiandum esse, qui septuagesima et septima generatione  uenit in mundum.

Inter. 93. Unde euenit diabolo prima [Ms., primo] mala uoluntas?---Resp. Cum [uero] causa miserie malorum angelorum queritur, ea merito occurrit, quia noluerunt ad illum custodire fortitudinem suam, qui est summum bonum, sed auersi sunt ab illo et ad seipsos conuersi sunt [et] sua propria delectati potestate. Et iste primus defectus est et prima inopia rationalis creature. Et hoc uitium quid aliud, nisi superbia, nuncupatur?

Inter. 94. Quid est malum?---Resp. Malum [uero] nichil est per se, nisi priuatio boni: sicut tenebre nichil sunt, nisi absentia lucis.

Inter. 95. Cur per tres filios Ne secunda origo seculi surrexit ?---Resp. Ut tres partes  mundi a trium generatione implerentur. Porro Sem in filiis suis Asiam, [et] Cham Libyam, [et] Iaphet Europam possidebat.

Inter. 96. De quibus dixit: Cum cepissent homines multiplicari super terram et filias procreassent. [Et iterum] uidentes Filii Dei filias hominum quod 312 essent pulchre ?---Resp. Filias hominum, progeniem Cham; et filios Dei sobolem Seth [Ms., Sem] appellare Scriptura uoluit. Hi auita benedictione religiosi; ille paterna maledictione impudice [Ms., illi . . . impudici]: sed postquam filii Seth [Ms., Sem] concupiscentia uicti ex filiabus Cham connubia iunxerunt, ex tali coniunctione homines immenso corpore, uiribus superbi, moribus [inconditi], quos Scriptura gigantes nominat, procreati sunt.

 Inter. 97. Quid est, quod dixit: Non permanebit spiritus meus in homine in eternum, quia caro est ?---Resp. Spiritus [enim] hoc loco iram significat, et caro fragilitatem humane nature; quasi dixisset: [quia] fragilis est in hominibus conditio, non ad eternos [eos] seruabo cruciatus, sed hinc [Ms., hic] restituam quod merentur.

Inter. 98. Quid significat prefinitus ille numerus: Eruntque dies illius centum uiginti anni [Ms., annorum]?---Resp. Datus est ille numerus ad agendam penitentiam humano generi; sed contemptores preuenit uindicta: nam post centum annos uenit diluuium.

Inter. 99. Quid est, quod Deus dicit: Penitet me fecisse hominem. Et iterum: Tactus dolore cordis [sui]  intrinsecus . Nunquid in Deum penitentia aut dolor cordis cadere potest?---Resp. Non Deum de facto suo penitet, nec [Ms., aut] dolet Deus sicut homo, cui est de omnibus rebus tam fixa sententia, quam certa prescientia: sed utitur Scriptura sancta usitatis nobis uerbis intelligibilibus, ut coaptet se nostre paruitati, quatenus ex cognitis incognita cognoscamus.

Inter. 100. Ne uir iustus et perfectus erat . Si nullus sine peccato, quomodo aliquis perfectus esse potest?---Resp. Perfecti hic [Edit., hinc] [aliqui] dicuntur, non sicut perficiendi sunt sancti in illa immortalitate, qua equabuntur angelis Dei; sed sicut esse possunt in hac peregrinatione perfecti.

Inter. 101. Quid est, quod dixit Deus ad Ne:  Finis uniuerse carnis uenit ?---Resp. [Uniuerse carnis] significat omnium mortalium [Edit., omnes mortales], preter illos qui in arca saluandi erant. Illi igitur quasi seminarium secunde originis seruati sunt.

Inter. 102. Disperdam eos cum terra. Quomodo cum terra, dum terra postea remansit?---Resp. Tradunt [enim] doctores terre uigorem et fecunditatem longe inferiorem esse post diluuium quam ante; et idcirco hominibus carnem [Ms., carnes] edere licentiam esse datam; et ante [etiam] diluuium fructibus terre solummodo uictitasse homines.

Inter. 103. Que sunt ligna leuigata, de quibus arca precipitur fieri ?---Resp. Fortia et  insolubilia, de quibus alia translatio dicit, quadrata, ut arca nec uentorum ui, nec aquarum inundatione solueretur.

Inter. 104. Et bitumine linies. Que est natura bituminis?---Resp. Bitumen est feruentissimum et uiolentissimum gluten, cuius est hec uirtus, ut ligna, [que cum bitumine] oblinita [fuerint], nec uermibus exedi, nec solis ardore, nec flatibus uentorum, nec aquarum possint inundatione dissolui.

Inter. 105. Qualem ergo arce speciem uel formam debemus intelligere ?---Resp. Ut uidetur habuit quatuor angulos ex imo assurgentes, et iisdem paulatim usque ad summum in angustum attractis in spatium unius cubiti fuit collecta [Ms., ut uidetur quatuor angulis eam ex imo adsurgentem . . . fuisse collectam]. Sic [enim] refertur quod in fundamentis  trecenti cubiti in longitudine et in latitudine quinquaginta sint; et in altitudine triginta, sed collecta in cacumen angustum, ita ut cubitus sit longitudinis et latitudinis. Et uere nulla potuit tam conueniens et congrua arce species dari, quam ut summo uelut [e] tecto quodam angusto culmen [Ms., culmine] diffunderet imbrium ruinas, et ima in aquis quadrata stabilitate consistens nec impulsu uentorum, nec impetu fluctuum, nec inquietudine animalium, que intrinsecus erant, aut inclinari posset, aut mergi.

Inter. 106. Quomodo eam bicameratam et tricameratam intelligere debemus ?---Resp. Bicameratam in inferioribus, tricameratam uero in superioribus, ita ut quinque habitationum distinctiones  in ea esse aduertamus; inferiora 313 eius loca stercoribus et spurcitiis esse deputata, ne animalia et precipue homines fimi fetore uexarentur. Huic autem superior et contigua camera conseruandis pabulis animalium deputaretur. In hos ergo usus inferiores partes, que bicamerate dicuntur, tradunt fuisse distinctas: superiores uero partes, que tricamerate dicuntur, ad habitaculum primo bestiis uel animalibus immitioribus, uel serpentibus deputatas [esse]. Ab his uero congrua in superioribus loca mitioribus animantibus, stabulaque fuisse: supra omnia uero in excelso hominibus sedem locatam; ut pote sicut honore et sapientia antecedit, ita et loco cuncta precelleret animalia. Et sic quinque mansiones in ea esse intelliguntur; prima, stercorina;  secunda, apothecaria; tertia, feris animantibus; quarta, mansuetis; quinta, hominibus.

Inter. 107. Quomodo de ostio quod in latere arce edificabatur, intelligendum est?---Resp. Tradunt [autem etiam] ostium, quod ex latere factum est, eo loci fuisse, ut inferiora, que dixit bicamerata infra se haberet; et que dixit tricamerata, superiora a loco ostii appellata sunt. Et inde ingressa animalia uniuersa, per sua queque loca, secundum que supra diximus, congrua discretione distincta [Ms., disrepta] sunt.

Inter. 108. Quid habet mysterii mensura arce?---Resp. Habet [enim] mysterium perfectum corporis Christi. Sexies enim trecenti habent intra se quinquaginta, et decies triginta. Sic enim humanum corpus,  si iacentem metiaris hominem, sexies habet longitudo latitudinem, et decies altitudinem. Nam longitudo iacentis hominis a uertice usque ad uestigia metienda est, et a latere usque in latus, et altitudo a dorso in uentrem. Que figura apte Christo conuenire noscitur, propter longanimitatem omnia sufferentis fidei et amplitudinem caritatis, et sublimitatem spei eterne.

Inter. 109. Ad quid fenestra in summitate arce iubetur fieri?---Resp. Ut haberet unde emittere potuisset [Al., emitti possent] aues ad explorandam terre siccitatem.

Inter. 110. Quid sibi uult: Duo et duo, septena et septena . An quatuor ex immundis et quatuordecim ex mundis animalibus intelligere debemus  introducenda esse?---Resp. Non duo et duo propter quatuor, sed propter masculum et feminam. Nam de immundis tantummodo duo, et de mundis solummodo septem.

Inter. 111. Cur immunda pari numero posuit, munda uero impari?---Resp. Ut haberet Ne unde hostias Deo immolaret ex mundis.

Inter. 112. Unde pulchriora [Ms. pluriora] fuerunt munda, quam immunda?---Resp. Propter futurum humano generi usum, quia ex mundis debebatur hominibus, ut pulchriora [Ms., plura] essent que prodessent quam que nocerent.

Inter. 113. Queri [enim] solet, utrum in tanta capacitate arca describitur [esse], ut animalia tanta et  tot, cum mansiunculis conuenientibus sibi et escis eorum, ferre potuerit?---Resp. Hanc questionem Origenes soluit cubito geometrico, asserens cubitum geometricum tantum ualere, quantum nostri cubiti sex ualent.

Inter. 114. Quid est quod dictum est ingressa esse omnia animalia [ad Ne] in arcam ?---Resp. Non Ne colligente, sed Deo iubente. Sicut dictum est in prima creatione: Adduxit ea ad Adam, ut uideret quid uocaret ea . Sic diuino nutu coacta animalia, sponte prefinito numero ueniebant ad arcam.

Inter. 115. Quid de piscibus uel alitibus [Ms., uolatilia], que in aquis uel super aquas uiuere possunt, intelligi debet; si in arca essent, an non; uel de  sectibilibus minutissimis, quales [sunt] sciniphes et musce et cetera talia?---Resp. Hanc [uero] questionem sanctus Augustinus, libro Xu  De Ciuitate Dei, ita soluit: »Queri solet de minutissimis bestiolis, non solum quales sunt mures et stelliones, uerum etiam quales locuste, scarabei, musce denique et pulices, utrum non ampliori numero in arca illa fuerint, quam qui est definitus cum hoc imperaret Deus. Prius admonendi sunt quos hec mouent, sic accipiendum quod dictum est: Que reptant [Ms., repunt] super terram ; ut necesse non fuerit conseruari in arca, que possunt in aquis uiuere, non 314 solum mersa, sicut pisces, uerum etiam supernatantia sicut multe alites. Deinde cum dicitur, Masculus et femina [erunt], profecto intelligitur  ad reparandum [sexum]. Quis non uideat quantum [ad genus  dicitur pertinere ; ac per hoc nec] illa necesse fuerat ibi esse, que possunt sine concubitu de quibusque rebus uel rerum corruptionibus nasci; uel si fuerunt sicut in domibus consueuerunt esse, sine ullo numero definito esse potuisse. Aut si mysterium sacratissimum quod agebatur, et tante rei figura etiam ueritate facti aliter non posset impleri, nisi ut omnia ibi certo illo numero essent, que uiuere in aquis, illius natura prohibente, non possent, non fuit ista cura illius hominis uel illorum hominum, sed diuina. Non enim ea  Ne capiens intromittebat, sed uenientia et intrantia permittebat. Ad hoc enim ualet quod dictum est, intrabunt ad te, scilicet non in hominis actu, sed Dei [Ms., diuino] nutu.«

Inter. 116. Quomodo [enim] posteaquam clausum est ostium et nullus hominum extra arcam fuit, includi et bituminari extrinsecus ostium potuit?---Resp. Hoc sine dubio diuini [Ms., diuine uirtutis opus] operis fuit, ne ingrederentur aque per aditum, quod [Forte, quem] humana non munierat manus.

Inter. 117. Quomodo Leones in arca uel aquile, qui consuerunt carnibus uiuere, pasci potuerunt?---Resp. Forte et alia animalia [preter numerum definitum] propter aliorum escam, in arcam fuerunt missa; uel aliqua cibaria preter carnes a uiro sapiente  uel Deo demonstrata [Ms., demonstrante] que talium quoque animantium escis conuenirent; quod magis credibile est.

Inter. 118. De quibus animantibus dictum est: In quibus erat spiritus uite ?---Resp. Non solum de hominibus, sed etiam de ceteris omnibus, que uitali aura uescuntur.

Inter. 119. Si [enim] aqua [Olympum] transcendit quindecim cubitis, cuius altitudo hunc erem turbulentum, ut fertur, transcendit, ubi dicitur nec nubes uideri, nec uentos sentiri?---Resp. Si [enim] terra spatium illius tranquilli etheris inuadere potuit, cur non et aqua crescendo? Sunt tamen quidam qui putant nec terre inequalitatem talem [esse], nec montium altitudinem tantam ante diluuium fuisse sicut  nunc est.

Inter. 120. Quid de pace et concordia, et unde se inuicem non debellarent diuersi generis animantia, sentiendum est?---Resp. Sicut [enim] Dei nutu adducebantur in arcam, ita et Dei nutu conseruabantur in arca. Siue enim mansiunculis secundum genera sua diuiderentur, siue iunctim manerent, Dei [tamen] potentia gubernabantur.

Inter. 121. Quid de potu animalium sentiendum est, de quo nichil dicit Scriptura?---Resp. Sunt [quidam] qui putant unius diei escam in arca uel potum in multos profuisse dies animantibus, uel forsitan in totum annum. Sed dimittamus incertas coniecturas et concedamus diuine potentie facere de creaturis suis quod uoluit.

 Inter. 122. Queritur ubi coruus requieuerit, si columba non inuenit ubi requiesceret?---Resp. Potuit coruus cadaueri cuiuslibet animantis insidere, quod columba naturaliter refugit.

Inter. 123. Quare magis terrena animalia perierunt cum homine quam aquatilia?---Resp. Propter maledictionem terre, de qua uescebantur animalia terre.

Inter. 124. Quid de animalibus sentiri debet quorum natura nec semper in aridis, nec semper in humidis uiuere potest, sicut sunt lutri [et] uituli marini, et multa auium genera, que in aquis uictum requirunt, sed in aridis dormiunt [nutriunt] et requiescunt?---Resp. Potuit [enim] uirtus diuina utramuis eorum naturam, donec diluuium transiret, temperare, ut aut in humido tantum, aut in arido tantum  uiuere possent: nisi forte extra arcam in aliqua eius parte loca illis preparata essent, unde et in aquis uiuere et in aridis requiescere potuissent.

315 Inter. 125. De quo spiritu dixit: Adduxit Deus Spiritum et imminute sunt aque ?---Resp. Bene [enim] de illo spiritu intelligi potest, de quo dictum est: Spiritus Domini [Ms., Dei] ferebatur super aquas . Tunc enim ferebatur, ut congregatis aquis in suum locum terra appareret: nunc autem adductus dicitur, ut ablatis e medio aquis diluuii faciem terre reuelaret. Potest et spiritus nomine uentus intelligi iuxta illud Psalmiste: [Et] stetit spiritus procelle , cuius crebris flatibus aqua cogeretur recedere.

 Inter. 126. Quo [enim] reuerse sunt aque, dum dicitur: Reuerse sunt aque de terra, euntes et recedentes [Ms., redeuntes] ?---Resp. uidetur iuxta litteram quod omnes fluuiorum ac riuorum decursus per occultas terre uenas ad matricem abyssum redeant, iuxta illud Salomonis: Ad locum unde exeunt flumina reuertuntur, ut iterum fluant .

Inter. 127. Cur quadragenario numero pluuia mundabat, et iterum post quadraginta dies dicitur Ne fenestram [arce] aperuisse ?---Resp. Quadragenarius [uero] numerus tribulationem penitentie ostendit. Quod uero post quadraginta dies fenestram [arce] aperuit Ne, significat ieiunio celum reserari. Ideo Moyses et Elias, [etiam] et ipse Saluator  quadragenario numero ieiunia consecrarunt, tanquam tribus temporibus necessaria, ante legem, sub lege, sub gratia.

Inter 128. Quare columba ramum oliue reportat ?---Resp. Columba Spiritus sancti, expulso alite teterrimo, ad Ne post diluuium, quasi ad Christum post baptismum deuolat, et ramos [Ms., ramo, omitt. portans] refectionis ac luminis portans, pacem orbi annuntiat.

Inter. 129. Si Deus omnia fecerat bona, et etiam ualde bona , quid est quod munda et immunda nominauit animalia: nunquid immundum bonum esse potest?---Resp. Etiam quod immundum dicitur, in sua natura bonum est: ad comparationem uero alterius nature melioris quasi immundum putatur.

 Inter. 130. Cur bos melior est leone?---Resp. Quia eius natura melius conuenit hominis necessitati subuenire, propter quem creata sunt omnia animalia.

Inter. 131. Cur [enim] homo in terrorem ceteris animantibus positus est ?---Resp. In solatium transacte uindicte, et ne pauci homines a pluribus opprimerentur bestiis; et ut scirent se irrationabilibus dominari debere, non rationabilibus. Unde et primi patres nostri pastores pecorum, non reges hominum fuisse leguntur.

Inter. 132. Cur esus carnium post diluuium homini conceditur et non ante ?---Resp. Propter infecunditatem terre, ut estimatur, et hominis fragilitatem.

 Inter. 133. Cur arcus in signum securitatis datur ?---Resp. Quia presciuit creator formidabiles [hominum animos] ne iterum diluuio delerentur, dum sepius inundationes pluuiarum cernerent.

Inter. 134. Cur idem signum securitatis in celo positum est?---Resp. Ut ab omnibus inspici potuisset; et ut pro quacunque tribulatione oculos cordis ad eum attollamus qui habitat in celis.

Inter. 135. Cur signum illud diuersi coloris datur hominibus?---Resp. Propter securitatem et timorem: unde et in arcu idem color aque et ignis [simul] ostenditur, quia ex parte est ceruleus et ex parte rubicundus. Ergo utriusque iudicii testis est unius  uidelicet facti, et alterius faciendi, id est, quia mundus iudicii igne cremabitur [nam] aqua diluuii non delebitur.

Inter. 136. An pluuie ante diluuium essent?---Resp. uidetur non esse, quia arcus non erat nisi ex radiis solis et humida nube. Potest autem fieri, ut ex roris et fontium [sicut in Aegypto] irrigatione terra fecundaretur.

316 Inter. 137. Post diluuium quare uir iustus Ne inebriatus esse legitur [Ms., Ante diluuium quare Ne uir iustus incoriatus esse non legitur.] ?---Resp. Forte, ut beatus Hieronymus dicit, uino inebriari posse nesciebat. Nec enim ante diluuium legitur, uino homines usos. Ideo de Ne specialiter dicitur: Plantauit [autem] Ne uineam.

 Inter. 138. Cur nudatio femorum post ebrietatem secuta est?---Resp. Quia sepius satietatem libido subsequitur.

Inter. 139. Cur Cham in posteris maledicebatur ?---Resp. Quia peccantibus et non penitentibus futura imminet pena. Sepe quidem reproborum nequitie hic [quidem] inulte proficiunt, sed in posterum feriuntur. Prophetatum quippe [Ms., quoque] est, quod terram Chanaan, eiectis [inde] et debellatis Chananeis accepturi forent filii Isrel, qui uenirent de semine Sem .

Inter. 140. Quem hominem uult fratrem intelligi, dum dicitur: Sanguinem hominis requiram de manu fratris sui ?---Resp. Omnem hominem uoluit [Ms., uult] fratrem intelligi, secundum cognationem  ex uno ductam.

Inter. 141. Quomodo diuisus est orbis a filiis et nepotibus Ne?---Resp. Sem, ut estimatur, Asiam, Cham Africam, [et] Iaphet Europam sortitus est.

Inter. 142. Quot gentes singuli eorum procrearunt?---Resp. De Iaphet nati sunt filii quindecim, de Cham triginta [Ms, XXXuI], de Sem uiginti septem: simul septuaginta duo, de quibus orte sunt gentes septuaginta due, inter quas misit Dominus discipulos septuaginta duos.

Inter. 143. Cur dictum est: Dilatet Deus Iaphet, et habitet in tabernaculis Sem ?---Resp. De Sem Hebrei, de Iaphet populus gentium nascitur. Quia igitur lata est multitudo credentium, a latitudine  [Edit., altitudine], que Iaphet dicitur, latitudo nomen accepit. Quod additur, Habitet in tabernaculis Sem, de nobis prophetatur, qui in eruditione scientie Scripturarum, eiecto Isrele, uersamur.

Inter. 144. Quid est quod dicitur in Genesi: De terra illa exiuit [Ms., egressus est] Assur, et edificauit Niniuen et Robooth ciuitatem [uulgata: et plateas ciuitatis] ?---Resp. Non duas significat ciuitates. Robooth namque platea dicitur. Est autem sensus: hic edificauit Niniuen et plateas ciuitatis.

Inter. 145. Quomodo Nemroth gigas uenator robustus contra Dominum dicitur ?---Resp. Id est, hominum terrenorum suppressor et exstinctor. Erigebat ergo cum suis populis turrem contra Dominum, in qua est impia significata superbia.  [Quoniam dominatio imperantis in lingua est, ibi est dominata superbia] ut non intelligeretur iubens homini, qui noluit intelligere ut obediret Deo iubenti. Sic illa coniuratio dissoluta est, cum quisque ab eo quem non intelligebat, abscederet; nec se, nisi ei cum quo loqui poterat, aggregaret. Itaque per linguas diuise sunt gentes disperseque per terras.

Inter. 146. Cui dicit [Ms., dixit] Deus: Descendamus et confundamus linguas eorum ?---Resp. Descendere Dei est humanos actus inspicere, uel eorum sensibus propinquare. Quod uero plurali numero dixit: descendamus, et iterum [singulari] Confudit Deus labium uniuerse terre, distinctione personarum sanctam Trinitatem, et operationis  unitatem in maiestate diuina uoluit ostendere. Sicut in exordio humane creationis dictum est: Faciamus hominem ad imaginem et similitudinem nostram. Et iterum: Fecit Deus hominem ad similitudinem suam . Ut Trinitas in personis, et unitas in potentia esse credatur.

Inter. 147. An credibile est tante stultitie fuisse homines, ut in celum altitudinem edificii cuiuslibet erigere se posse putarent ?---Resp. Solet [enim] superbiam stultitia sequi et humilitatem sapientia. Ideo turris hic superbie loco posita est. Fecit ergo superbia diuersitates linguarum [humilitas Christi congregauit diuersitates linguarum] et quos turris dissociauerat, Ecclesia collegit.

Inter. 148. Quis primo omnium hominibus dominari  et regnum dilatare studuit?---Resp. Nemroth gigas, ut in sacra legitur historia, qui exstruende turris et condende Babylonie auctor exstiterat.

317 Inter. 149. An unum opus est turris et ciuitas [Ms., ciuitatis], uel duo?---Resp. [ueluti] estimatur a pluribus [arcem  esse ciuitatis Babylonie turrem illam]. Et ideo ciuitas illa Babylon dicitur, id est, confusio, quia confusum est [ibi] labium uniuerse terre, et in linguas uarias loquela hominum diuisa. Huius [enim] ciuitatis, id est, Babylonis admirabilem constructionem gentium commendat historia; cuius nimia disponebatur altitudo, siue unius turris [eius] quam precipuam moliebantur inter alias erigere in celum, siue omnium turrium, que per numerum singularem ita significate  sunt, ut dicitur miles, et intelliguntur millia militum [Querc., cum multos milites intelligimus].

Inter. 150. In qua familia illa permansit lingua, que primitus Adam [Edit., a Deo] data fuerat?---Resp. Ut putatur in familia Heber, ex quo Hebrei dicti sunt in ea parte hominum, que Dei portio permansit, in qua et nasciturus erat Christus. Oportuit enim ut in ea lingua salus mundo primo predicaretur, per quam primum mors intrauerat in mundum. Ostendit quoque titulus in cruce Saluatoris scriptus, hanc esse omnium linguarum primam.

Inter. 151. Si Deus requieuit ab omnibus operibus suis in die septimo, unde subito tanta apparuit diuersitas linguarum?---Resp. Non in hac diuisione linguarum nouum quid condere Creatorem estimatur, sed dicendi  modos et formas in diuersis loquelarum [Ms., linguarum] generibus diuisit. Unde easdem syllabas et eiusdem potestatis litteras, [licet] aliter coniunctas, in diuersis gentium linguis inueniemus; sepe etiam [et] eadem nomina uel uerba aliud quid significantia in alia lingua, atque aliud in alia. Ubi dicimus in Psalmo: In uirga ferrea , in Greco habetur, . Igitur in Latino sidera non ferrea significat sicut in Greco, sed astra.

Inter. 152. Quid est quod legitur de Aran fratre Abraham: Mortuus est Aran ante Thare patrem suum in Ur Chaldeorum ?---Resp. Ur [uero] ignis dicitur, et Chaldei ignem colunt pro Deo; Thare uero, ut Hebrei tradunt, cum filiis suis in ignem missus est a Chaldeis, quia ignem adorare  nolebat, in quo igne Aran consumptus est. Et hoc est quod nunc dicitur: Mortuus est ante conspectum Thare patris sui, sicut Hieronymus in Libro Hebraicarum Questionum refert , ita dicens: »uera est [igitur] Hebreorum illa traditio, quod egressus est Thare cum filiis suis de igne Chaldeorum, et quod Abraham Babylonio uallatus incendio, quia illud adorare nolebat, Dei sit auxilio liberatus. Et ex illo tempore ei dies uite et tempus reputatur etatis, ex quo confessus est Deum spernens idola Chaldeorum.« Et ita soluitur obscurissima questio de Abraham. Legitur enim Thare cum septuaginta [Ms. LXXu] esset annorum, genuisse Abraham, et uixisse, postquam genuit Abraham, centum triginta quinque annos, et fuisse omnes [dies] Thare  ducenti quinque anni. Item legimus in Genesi: Erat autem Abraham septuaginta quinque annorum, cum egressus esset ex Charra ; uidelicet mortuo patre eius Thare. Igitur ab anno natiuitatis Abraham, usque ad annum, quo egressus est ex Charra, anni sunt centum triginta quinque: sed ei non computantur anni qui transacti sunt antequam exiret de igne Chaldeorum Dei liberatus protectione. Hec Hieronymus.

Inter. 153. Quomodo intelligendum est quod dicitur: Pater Melche ipse est Pater Iesche . uel qui [Ms., que] fuit Iescha?---Resp. Thare genuit Abraham, Nachor et Aran: Aran uero genuit Lot, et Melcham et Sarri, cognomento Iescham, et acceperunt uxores, Abraham Sarri, Nachor uero  Melcham. Necdum autem inter patruos et fratrum filios nuptie lege prohibite fuerant.

Inter. 154. Quid in tribus illis egressionibus intelligendum est, in quibus precipitur a Domino Abrahe ut egrediatur de terra sua et de cognatione sua, et de domo patris sui ?---Resp. Nihil aliud, nisi nobis [Edit., non] egrediendum esse de terreno homine, et de cognatione uitiorum nostrorum, et de domo patris, id est, mundo, qui diaboli domus dicitur, ut in Psalmo: Obliuiscere populum tuum et domum patris tui .

318 Inter. 155. Quante promissiones Domini fuerunt ad Abraham?---Resp. Due. Una scilicet quod terram Chanaan possessurus sit in semine suo:  quod significatur cum dictum est: uade in terram, quam demonstrauero [Ms., monstrauero] tibi, et faciam te in gentem magnam . Alia uero longe prestantior, quod pater est non unius gentis Isrelitice solum, sed et omnium gentium, que fidei eius uestigia sequuntur, quod his uerbis promittitur: Et benedicentur in te omnes gentes [terre; illi scilicet in semine Abraham benedicentur] qui Abrahe fidem imitantur.

Inter. 156. Quomodo Sarra, cum a Pharaone rapta fuisset, consequens est, ut uiolata non fuerit ?---Resp. Quia, iuxta librum Esther, quecunque mulierum placuisset regi apud ueteres, sex mensibus ungebatur oleo myrteo, et sex mensibus in pigmentis uariis erat et curationibus feminarum, et tunc demum  ingrediebatur ad regem . Atque ita potest [Al., poterat] fieri, ut Sarra, postquam placuerat regi, dum per annum ad regem ei preparatur introitus, Abrahe Pharao multa donauerit, et Pharao postea percussus sit a Domino, illa adhuc intacta ab eius concubitu permanente.

Inter. 157. Utrum conuenerit Abrahe tam sancto uiro, ut celaret Sarram esse uxorem suam, et non magis poneret in Deo spem suam, ne occideretur a rege ?---Resp. Ostenditur [enim] in isto eius facto quod homo non debet tentare Dominum Deum suum, quando habet quid faciat ex rationabili consilio. Fecit enim quod potuit pro uita sua; quod autem non potuit, illi commisit in quem sperauit, cui etiam pudicitiam coniugis commendauit. Nec enim  fides [ac spes] fefellit. Namque Pharao a Deo territus multisque propter eum [Ms., eam] malis afflictus, ubi eius uxorem [diuinitus] esse didicit, illesam cum honore reddidit uiro suo.

Inter. 158. Et erit semen tuum sicut stelle celi et sicut arena que est in littore maris . Qui significati sunt in stellis, et qui in arena?---Resp. In stellis [celi] pauciores firmioresque [et] clariores intelliguntur; in arena autem maritimi littoris, magna multitudo infirmorum atque carnalium.

Inter. 159. Quid est Razim et Zozim [Ms. Raphim; al., Rafim Zuzim] ?---Resp. Razim gigantes, Zozim terribiles interpretantur, [significant] robustos quosque in Arabia.

 Inter. 160. Dixit [ergo] Deus ad Abraham: Leua oculos tuos et uide a loco in quo tu nunc es, et ad Aquilonem et ad Austrum, ad Orientem et ad Mare [uulgata, Occidentem], quia omnem terram, quam tu uides, tibi dabo, et semini tuo . Si enim terra tantum promittebatur [ei], quam tunc in uno loco stans uidere potuit per quatuor climata mundi; angusta uidetur esse terra promissionis?---Resp. Non hoc [loco] solum terre [ei] promissum est, quod uidere potuit. Non enim dictum est, tantum terre tibi dabo quantum uides; sed: Tibi dabo terram, quam uides, cum et ulterior undique dabatur. Et idcirco subiunxit: Surge et perambula terram in latitudine et longitudine [eius] , ut perambulando perueniret ad ea, que oculis uno loco stans uidere non  potuisset. Significabatur autem ea terra, quam carnale semen eius accepturum erat; [nam illud spiritale totius mundi latitudinem possessurum erit.]

Inter. 161. Quid [dum dixit Deus]: Ad Orientem et ad Mare [Al. meridiem], dictum est?---Resp. Solet [enim] Scriptura sancta, dum de plagis terre promissionis loquitur, Mare pro Occidente ponere, ab eo, quod Palestine regio Mare in Occidentis plaga habeat.

Inter. 162. Qui sunt expediti, de quibus dictum est: Numerauit expeditos uernaculos suos ?---Resp. Expeditos dixit [iuuenes] ad bellum promptos, et qui non fuerunt uxorati, de quibus in sequentibus dicit: Exceptis his que comederunt iuuenes .

Inter. 163. Et persecutus est usque ad Dan. . Qui locus est Dan?---Resp. Dan Phenices oppidum est, quod nunc Paneas dicitur, ubi unus de fontibus Iordanis oritur, qui dicitur Dan; alter uero Ior: et his duobus fontibus, qui haud procul a se distant, in unum riuulum federatis, Iordanis appellatur: 319 et sicut ex duobus fontibus unus fluuius, ita ex nominibus una appellatio procreatur.

Inter. 164. Quis est iste Melchisedech rex Salem, quem Apostolus dicit sine patre et sine matre esse ?---Resp. Ideo dixit Apostolus eum absque patre et absque matre, quia genealogiam eius sancta Scriptura non narrat. Aiunt enim Hebrei, hunc Melchisedech mutato nomine Sem esse filium Ne, et supputantes annos uite ipsius ostendunt, eum usque ad Isaac tempora uixisse; omnesque  primogenitos pontifices fuisse, [et] hostias Deo immolasse usque ad tempora Aaron et legis ceremonias; et hec esse primogenita, que uendidit Esau fratri suo Iacob. Qui etiam Melchisedech iure de triumphis abnepotis [Ms., nepotis] sui decimas accepisset [Edit., accepit]. Porro Salem eam ipsam esse uolunt, que postea Ierusalem dicta est. Hec etiam primo Iebus, ut referunt, postea Salem, deinde Ierusalem dicta est. Iste autem Melchisedech figuraliter Christum significat secundum apostolum, quia Christus sine matre in celis, et sine patre in terris, offerens Deo pro nobis in terris sui corporis panem et sui sanguinis uinum; ad quem dicitur: Tu es sacerdos in eternum secundum ordinem Melchisedech .

Inter. 165. Quis fuit Damascus Eliezer, de quo dixit Abraham: Heres meus erit ?---Resp. Filius procuratoris Abrahe, qui postea, ut aiunt, Damascum condidit, et nomen ciuitati dedit, regnumque in ea obtinuit.

Inter. 166. Nunquid conuenit fidei Abrahe ut signum quasi dubius quereret a Domino dicens: Domine Deus, unde scire possum quod possessurus sum eam ?---Resp. Non quasi dubius, de promissione Dei, anne fieret, sed quomodo futurum esset exquirebat.

Inter. 167. Quid igitur in illo mystico signo de posteritate generis sui Abrahe intelligendum erat? uel cur trium annorum animalia illi erant sumenda?  uel cur animalia diuidit et uolucres non diuidit ?---Resp. Trium [enim] annorum animalia tres temporum articulos designant, quibus populus ad summum honoris culmen adoleuit. A temporibus uero patriarche Abrahe per repromissiones usque ad tempora Moysis coniunctus est Deo. A temporibus autem Moysis legislatoris, a Deo legis acceptione, et miraculorum ostensione, triumphisque et terre repromissionis ingressione glorificatus; a temporibus uero Dauid regio honore, et templi ciuitatisque Ierusalem instructione eleuatus est. Porro aries regiam et sacerdotalem dignitatem; uacca sub legis littera seruientem; capra etiam eamdem gentem peccatricem esse designat. Aues uero spirituales et Dei electos prefigurabant. Diuisiones itaque [Ms., namque]  animalium, schismata inter carnales semper esse ostendunt; in eo [uero] quod aues non diuisit, pax et unitas spiritualium intelligitur. Quod circa uesperam pauor irruit super Abraham, terrorem significat in die iudicii, qui separabit spiritales a carnalibus, alios statuens ad dextram, alios ad sinistram . Aues uero que super cadauera uolitant, demonia [Ms., demoniace potestates] sunt, que carnalibus insidere querunt: quas deuotus doctor sedula admonitione abigere debet.

Inter. 168. Quid est quod dictum est ad Abraham: Scito prenoscens, quod peregrinum futurum sit semen tuum in terra non sua, et subiicient eos seruituti [et] affligent quadringentis annis . Unde isti quadringenti anni computati sunt seruitutis.---Resp.  Non sic accipiendum est, tanquam in illa durissima seruitute quadringentos annos Dei populus fuerit, sed quia scriptum est: In Isaac uocabitur tibi semen . Ex anno natiuitatis Isaac usque ad annum egressionis ex Aegypto computantur anni quadringenti quinque. Cum ergo de quadringentis triginta detraxeris uiginti quinque, qui sunt a promissione usque ad natum Isaac, non mirum est si quadringentos et quinque annos summa solida quadringentos uoluit appellare Scriptura, que solet tempora ita nuncupare, ut quod de summa perfectionis numeri paululum excrescit, aut infra est, non computetur. Non itaque, quod ait, in seruitutem redigent eos et nocebunt illis, ad quadringentos annos referendum est, tanquam per tot annos 320 eos  habuerint in seruitute: sed referendi sunt quadringenti anni ad id quod dictum est: Peregrinum erit semen tuum in terra non propria; quia siue in terra Chanaan, siue in Aegypto peregrinum erat illud semen, antequam hereditate sumerent terram ex promissione Dei, quod factum est postquam ex Aegypto liberati sunt, ut hyperbaton hic intelligatur, et ordo sit uerborum: Sciendo scies, quia peregrinum erit semen tuum in terra non propria quadringentis annis. Illud autem interpositum intelligatur: Et in seruitutem redigent eos, et nocebunt illis, ita ut ad quadringentos annos ista interpositio non pertineat. In extrema enim parte [annorum] summe huius, hoc est [Ms., hoc interest], post mortem Ioseph, factum est  ut in Aegypto populus Dei duram perageret seruitutem.

Inter. 169. Quare dictum est in Genesi de filiis Abraham: Quarta progenie reuertentur huc ? Et in Exodo legitur: Quinta generatione ascenderunt filii Isrel de terra Aegypti ?---Resp. Egressi sunt filii Isrel quarta generatione de terra Aegypti. Replica generationem Leui. Leui genuit Gath; Gath genuit Amram [Ed., Abram]; Amram genuit Aaron [Edit., Aran]; Aaron [genuit] Eleazar; Eleazar [genuit] Phinees. Gath cum patre suo Leui ingressus est Aegyptum; [rursum Eleazar cum patre suo Aaron regressus est ab Aegypto]. A Gath usque ad Eleazar computantur quatuor generationes. Quod autem secundum Exodum  quinta generatione egressi sunt filii Isrel de terra Aegypti, tribus Iude ordo [ibi] numeratur [Ed., numeretur]. Iudas genuit Phares; Phares [genuit] Esron; Esron genuit Aram; Aram [genuit] Aminadab; Aminadab [genuit] Naasson; Naasson [genuit] Salmon. Phares cum patre suo [Iuda] ingressus est Aegyptum; Naasson princeps Iuda in deserto describitur, cuius filius Salmon terram promissionis introiit. Computa a Phares usque ad Naasson, et inuenies generationes quinque.

Inter. 170. Semini tuo dabo terram hanc, a fluuio Aegypti usque ad flumen magnum Euphratem . De quo dixit Aegypti fluuio?---Resp. Non [ergo] a fluuio magno Aegypti, hoc est, Nilo; sed a paruo, qui diuidit [inter] Aegyptum et Palestinam, [ubi  est ciuitas Rinocurura].

Inter. 171. Quomodo defenditur Abraham adulterii reus non esse, dum uiuente legitima uxore sua coniunctus est ancille sue ?---Resp. Nondum promulgata erat unius uxoris lex euangelica. Habebat quoque promissionem a Deo multiplicandi seminis sui, sed necdum sciebat, ex qua uxore, quia postea dictum est ei, de Sarra habere filium. Nam propterea sic propagandi uoluntas pia fuit, quia concumbendi uoluntas [Al., uoluptas] libidinosa non fuit. Etiam et Sarra, cum prolem de se habere non potuit, de ancilla habere uoluit. Consentiebat [uterque] in facto, quia [uterque Sarram] sterilem [Edit., quia se sterilem] esse sciebat.

Inter. 172. Quomodo manus omnium contra Ismelem,  et manus eius contra omnes ?---Resp. Inuenit [enim] angelus Domini Agar super fontem aque in deserto ad fontem in uia Assur, que per eremum ducit ad Aegyptum, [ire festinabat]: Et uocauit nomen eius Ismel, quia exaudiuit Dominus humilitatem [eius] : Hic erit ferus homo, manus eius super omnes, et manus omnium super eum, et contra faciem omnium fratrum suorum habitabit. Significat autem semen eius habitaturum in eremo, id est, Sarracenos uagos, incertisque sedibus, qui uniuersas gentes, quibus desertum ex latere iungitur, incursant et impugnant, [et impugnantur ab omnibus].

 Inter. 173. Que littera adiecta est nomini Abraham et Sarrai; uel que mutationis nominum illis causa fuit?---Resp. Dixit Dominus ad Abraham: Ecce testamentum meum tecum, et eris pater multitudinis gentium, et non uocabitur nomen tuum Abram; sed erit nomen tuum Abraham, quia patrem [multarum] gentium posui te . Dicunt autem Hebrei quod Deus ex nomine suo, quod apud illos tetragramum [Ms., tetragrammaton] est, [Figure: [Hebrew Text] 1Kb] [Ms., e] litteram Abrahe et Sarre addiderit. Dicebatur enim primum Abram, quod interpretatur pater excelsus; et postea 321 uocatus est Abraham, pater multarum. Nam gentium non habetur in nomine, sed subauditur. Nec mirandum quare, cum apud Grecos et quosdam alios a littera uideatur addita, nos [Figure: [Hebrew Text] 1Kb] [Ms., e]  litteram Hebream additam dixerimus; idioma enim lingue [illius] est per [Figure: [Hebrew Text] 1Kb] [Ms., e] quidem scribere, sed per a legere; sicut e contra a litteram sepe per e pronuntiant. Et dixit Deus ad Abraham: Sarri [ms., Sarrai] uxor tua, non uocabis eam Sarri, sed Sarra erit nomen eius . Errant [Ms., Et sunt], qui putant primum Sarra per unum r scriptum fuisse, et postea ei alterum r additum, quia r apud Grecos centenarius numerus est. Sarri [Ms., Sarrai] ergo primum uocata est per [Figure: [Hebrew Text] 1Kb] [Ms., per sin, res, ioth] sublato iod, id est, iota elemento, additum est e, quod per a legitur, et uocata est Sarra. Causa autem nominis mutati hec est quod antea dicebatur princeps [mea], unius tantummodo domus materfamilias; postea uero dicitur absolute princeps.

 Inter. 174. Quare Abraham circumcisionem accepit ?---Resp. Idcirco Abrahe commendata [Ms., data] est circumcisio, ut sub lege esset, sicut [et] Adam, ne de ligno manducaret, ut comprobaretur, si compleret hoc, an non? Credens enim filium se habiturum, per cuius generationem omnibus gentibus benedictio futura esset, et in cuius nepotibus castitatis et sobrietatis unicum mansisset exemplar: unde in ea parte corporis signum fidei accepit, unde [et] filius fidei [Edit., Dei], non carnis nasciturus erat; nec truncata corporis parte deformior, sed fidei in Deum signo gloriosior. Igitur pro Deo aliquid perdere lucrum est, non damnum. Ita Abraham fidei sue signum accipiens non deformatus  est, sed melioratus. Si enim Adam pactum Dei custodisset, Abraham hoc pactum non accepisset. Sed quia ille in hoc membro culpam inobedientie primo agnouit, decuit ut iste in hoc membro signum obedientie secundo [Al., secundus] acciperet; ut ostenderetur obedientes quandoque generasse filios ad uitam, dum olim preuaricatores generarunt ad mortem.

Inter. 175. Nunquid [dubitanti animo] dixit: Putasne centenario nascetur filius, et Sarra nonagenaria pariet ?---Resp. Non uerba hec dubitantis diffidentiam ostendunt, sed admirantis gaudium. Ideo pre gaudio ridentis Abrahe filius dicebatur Isaac. [Nam] risus iste in bono accipi debet, ut in Euangelio:  Beati qui lugent nunc, quoniam ipsi ridebunt .

Inter. 176. Quare [autem] Sarram ridentem redarguit Dominus,  ?---Resp. [Quia] risus Abrahe admirationis et letitie fuit: Sarre autem dubitationis et diffidentie, quod ab illo diiudicari potuit, qui corda hominum nouit. Unde hec eadem Sarra ridens corripitur, correpta protinus fecundatur, et contra spem ex diuina promissione accepit, quod habituram se ex humana ratione dubitauit.

Inter. 177. Quot in ueteri Testamento propriis nominibus nominati sunt, antequam nascerentur?---Resp. Quatuor: Ismel, Isaac, Salomon et Iosias,  certis quibusdam ex causis.

Inter. 178. Queritur, cum tres uiri essent, qui Abrahe apparuerunt, quomodo singulariter Dominum appellat dicens: Domine, si inueni gratiam ante te ?---Resp. Igitur in angelis Dominum sentiens, Domino potius, quam angelis loqui elegit. Et quidem aliquando imaginibus, et ante corporeos oculos, ad tempus ex ere assumptis per angelos loquitur Deus, sicut nunc Abraham non solum tres uiros uidere potuit, sed etiam terreno habitaculo recipere et eorum usibus etiam cibos adhibere. Nisi enim angeli, cum quedam nobis in terra nuntiant, ad tempus ex ere corpus assumerent, exterioribus profecto nostris obtutibus non apparerent. Nec cibos cum Abraham sumerent, nisi propter nos solidum  aliquid ex celesti elemento gestarent. Nec mirum quod illi ipsi qui suscepti sunt, modo angeli, modo Dominus [Edit., Domini] uocantur; quia angelorum uocabulo exprimuntur, qui exterius ministrabant, et appellatione Domini ostenditur, qui eis interius preerat: ut per hoc presidentis imperium, et per illud claresceret officium ministrantium.

322 Inter. 179. Quid est clamor Sodomorum; uel quid est, quod Dominus dixit: Descendam et uidebo, utrum clamorem qui uenit ad me, opere compleuerint ?---Resp. Peccatum cum uoce est culpa in actione; peccatum uero cum clamore est culpa cum libertate et iactantia. Quod autem dixit: Descendam et uidebo, et [cetera] huiusmodi, omnipotens Dominus et omnia sciens; cur ante probationem  quasi dubitat, nisi ut grauitatis nobis exemplum proponat, ne mala hominum ante presumamus credere quam probare? Et ecce ut per angelos ad cognoscenda mala descendit, mox facinorosos percutit. Atque ille patiens, ille mitis, [ille], de quo scriptum est: Tu autem [Domine] cum tranquillitate iudicas . Ille de quo rursum scriptum est: Dominus patiens est, cum [in] tanto crimine inuolutos inueniens, quasi patientiam pretermisit, et diem extremi iudicii exspectare ad uindictam noluit, sed eos igne iudicii ante diem iudicii preuenit. Ecce malum, et quasi cum difficultate credidit cum audiuit; et tamen sine tarditate percussit, cum uerum cognoscendo reperit: ut nobis uidelicet  daret exemplum, quia maiora crimina et tarde credenda sunt cum audiuntur, et citius punienda, cum ueraciter agnoscuntur.

Inter. 180. Quare Abraham dixit: Puluis sum et cinis , cum tantas promissiones a Deo accepisset?---Resp. Sublimitatem promissionum humilitatis temperauit subiectione. Apte [Ms., aperte] enim intelligitur in quo loco se posuerat, qui puluerem se ac cinerem etiam tum cum Deo loqueretur, estimabat. Si igitur se ita despicit, qui usque ad honorem diuine collocutionis [Ms., contemplationis] ascendit, sollicita intentione pensandum est, qua pena illi feriendi sunt, qui ad summa non proficiunt, et tamen de minimis extolluntur.

Inter. 181. Queri solet utrum quod de Sodomis  dixit Deus, non se perdere locum, si inuenirentur illic centum uel decem iusti , speciali quadam sententia de illa ciuitate, an de omnibus intelligendum sit generaliter, parcere Deum loco, in quocunque uel decem iusti fuerint?---Resp. Non est [quidem] necesse, ut hoc de omni loco accipere compellamur. uerumtamen de Sodomis potuit sic dici, quia sciebat Deus, ibi non esse uel decem, et ideo sic respondebatur Abrahe, ut significaretur nec tot ibi posse inueniri, ad exaggerationem iniquitatis illorum.

Inter. 182. Quare Abraham in tribus uiris illis, si Deum intellexit uel angelos, et iterum Lot in duobus, eos humano cibo uesci putabat?---Resp. Fortasse prius eos homines esse arbitrati sunt, in quibus  Deum loqui intellexerunt; quibusdam diuine maiestatis existentibus et apparentibus signis, postea fuisse angelos cognouerunt, cum eis uidentibus in celum issent. Sed intuendum est hic quantum bonum sit hospitalitas. Hospitalem domum ingressi sunt angeli, clausas hostium [Ms., hospitibus] domos ingressus est ignis.

Inter. 183. Si iudicium Dei iustum est, quare infantes in Sodomis [simul] cum parentibus cremati sunt?---Resp. Ut nimis impium facinus Sodomitarum possit aduerti, peccatum eorum peruenit usque ad necem filiorum, ne de origine illorum aliquod signum remaneret. Nonne prouisum est illis, ne diu uiuentes exempla sequerentur patrum; et leuius in futuro crucientur, uel omnino non, aliena causa occisi.  Parentes [enim] tam pro se quam pro his rei sunt. Ergo mors filiorum crimen est parentum, et ideo futuri sunt accusatores parentum. Est qualecunque beneficium reum non esse, qui gloriosus non est: prodest enim pauperem non esse, qui rex esse non potest.

Inter. 184. Queritur quare Lot cum iussus esset ad montem fugere, Segor pretulerit, ut ibi saluaretur; et rursum de Segor ad montem migrasset ?---Resp. Tradunt Hebrei quod Segor frequenter terre motu subruta, Bale primum, et postea Salissa appellata sit, timueritque Lot dicens: Si cum cetere adhuc urbes starent, ista sepe subuersa est, quanto magis nunc in communi ruina  non poterit liberari? Et hanc occasionem infidelitatis, etiam in filias coitus principium dedisse certum est. Qui enim ceteras 323 uiderat subrui ciuitates, et hanc [stare, seque auxilio Dei erutum ]; utique de eo quod sibi concessum audierat, ambigere non debuit.

Inter. 185. Cur igitur angeli, quasi hospites coacti, domum Lot introisse dicuntur?---Resp. Ut tentata esset caritas Lot, probata et remunerata: et ut ostenderetur quantum esset hospitalitatis bonum. Hospitalem uero domum angeli ingressi sunt ad liberandum hospitem suum: clausas autem hospitibus domos ignis ingressus [est] ad perdendos peccatores in eis. Idcirco hospites non sunt euitandi, sed  ultro inuitandi.

Inter. 186. Queritur quare de celo uindicta data est super habitatores impios ciuitatum illarum ?---Resp. Quia clamor peccantium in celum ascendisse dicitur; idcirco de celo puniendi erant.

Inter. 187. Cur sulphureo igne puniebantur?---Resp. Ut putidissimus libidinis ardor putidissimo flammarum ardore puniretur.

Inter. 188. Cur [autem] uxor Lot in statuam salis conuersa est .---Resp. Ad condimentum fidelium; quia punitio impii eruditio est iusti.

Inter. 189. Quo consilio filie Lot concubitum patris petierunt ; uel ab incestu  purgari possunt, dum hoc scientes fecerunt; ille uero [quasi] nesciens?---Resp. uidetur [namque] filias Lot quedam didicisse de seculi [Ms. mundi] consummatione, que immineret per ignem: sed tanquam puelle non intelligebant perfecte, que didicerant. [Nescierunt] quod Sodomiticis igne uastatis multum adhuc spatium integrum resideret in mundo suspicate sunt, tale aliquid factum, quale in temporibus Ne audierant, et ob reparandam mortalium posteritatem solas se esse cum parente seruatas. Recuperandi igitur humani generis desiderium sumunt, atque instaurandi seculi ex sese dandum opinantur exordium. Et quanquam graue eis crimen [uideatur] furari concubitum patris, grauior tamen eis impietas uidebatur, si humane, ut  putabant, posteritatis spem seruata castitate delessent. Propter hoc ergo consilium ineunt, minore, ut arbitror, culpa [spe tamen] argumentoque maiore, patris mestitiam uel rigorem uino molliunt et resoluunt: singulis ingresse noctibus, singule suscipiunt ab ignorante conceptum; ultra non repetunt, nec requirunt. Ubi hinc libidinis culpa, ibi incesti crimen arguitur; quomodo dabitur in uitio, quod non iteratur in facto?

Inter. 190. Si Lot [quasi] incestus [Al., incertus] in hoc facto culpandus est, an non?---Resp. Culpandus est quidem in hoc facto Lot, quantum ebrietatis [Ms., ebrietas] ignorantia meretur. Nam et hanc lex eterna condemnat, que cibum et potum non  nisi ad salutem corporis sumere mandat. Et hinc diligentius intendendum est, quantum sit ebrietatis malum; et ualde timendum est illis, quibus hoc malum in usu est. Nam in crimine ebrietas decipit, quem Sodoma non decepit. Uritur ille flamma mulierum, quem flamma sulphurea non ussit. Erat ergo Lot arte, non uoluntate deceptus; ideo medius quidam [Ms., quidem] inter peccatores et iustos: quippe qui ex Abrahe cognatione [Ms., stirpe] descenderat, in Sodomis tamen habitauerit. Nam et hoc quod euadit e Sodomis, sicut Scriptura indicat, magis ad honorem Abrahe, quam ad meritum pertinet Lot.

Inter. 191. Quare diebus Ne peccatum mundi aqua ulciscitur, hoc uero Sodomitarum igne punitur?---Resp.  Quia illud naturale libidinis cum feminis peccatum quasi leuiori elemento damnatur: hoc uero contra naturam libidinis peccatum cum uiris, acrioris elementi uindicatur incendio: et illic terra aquis abluta reuirescit; hic flammis cremata eterna sterilitate arescit.

Inter. 192. Cur Abraham Sarram uxorem suam, sororem suam secundo esse dixit ?---Resp. Quia ex priori Pharaonis correptione certus erat de Dei defensione, quod uiolari non potuit; incertus de sua uita, an illorum euaderet manus. Et miranda est Sare pulchritudinis forma, que in tanta etate tantum amari potuit [Ms., poterat], ut uir suus propter eius pulchritudinem se periclitari metueret.

 324 Inter. 193. Cur dixit Deus ad Abimelech: Peperci tibi, ut non peccares in me ?---Resp. Ut aduerteretur, in Deum peccari, quando talia committuntur, que putent homines leuiter habenda, tanquam in carne peccata.

Inter. 194. Cur non [mox] Abimelech mortuus est, dum dixit ei Deus: Ecce tu morieris ?---Resp. Utique Deus predixit, quod sine dubio futurum fuisset, si in hac admonitione, a peccato abstinendo, non caueretur.

Inter. 195. Quare Abraham in die ablactationis Isaac, et non in die natiuitatis uel circumcisionis fecit conuiuium grande ?---Resp. Propter significationem spiritualem: tunc enim gaudium habendum est de uno uiro spirituali, quando solido  ueritatis cibo, [et] non lacte carnalis intelligentie pascitur.

Inter. 196. De quo ludo arguit Sarra Ismel filium Agar ?---Resp. Dupliciter [itaque] hoc ab Hebreis exponitur; siue quod idolothytum fecerit; iuxta illud [quod alibi scriptum est]: Sedit populus manducare et bibere et surrexerunt ludere ; siue quod aduersum Isaac, quasi maioris etatis, ioco sibi et ludo primogenita uindicaret: quod [Edit., quando] quidem Sarra audiens non tulit. Et hoc ex ipsius approbatur sermone [dicentis ei]: Eiice ancillam hanc cum filio suo; non enim erit heres filius ancille cum filio meo Isaac.

Inter. 197. Post quot annos puer ablactari solet?---Resp.  Inter Hebreos [autem] uaria opinio est, asserentibus aliis quinto [Ms., quarto] anno; aliis duodecimo ablactationis tempus impleri.

Inter. 198. Si tredecim [Al., quatuordecim] annorum erat Ismel quando natus est Isaac, adiunctisque etati [Ms., hac etate] ablactationis annis, quomodo conuenit tante etatis adolescentem matris sedisse in ceruicibus, dum dicitur: Sumpsit Abraham panes et utrem aque et dedit Agar, ponens super humerum eius et paruulum, et dimisit eam ?---Resp. Omnis [igitur] filius secundum idioma lingue Hebreorum, ad comparationem parentum, infans uocatur et paruulus. Et est sensus: Posuit Abraham panes et utrem super humerum Agar, et hoc facto dedit puerum matri, hoc est, in manu  eius eum tradidit, commendauit, et ita emisit e domo. Quod in sequentibus declaratur, dum dicitur: Surge, tolle puerum, et tene manum eius ; non ut eum de terra [uelut] iacentem tolleret, sed quasi comitem manu teneret. Quod autem manu parentis tenetur, sollicitus monstratur affectus.

Inter. 199. Quid est quod dicitur, matrem fleuisse, et Deum uocem pueri exaudisse ?---Resp. [Quia] mater non suam mortem, sed filii deplorabat, pepercitque Deus puero, pro quo fletus matris erat [Ms., fuerat].

Inter. 200. Quomodo ad puteum iuramenti agrum plantauerat Abraham , si in terra illa, quemadmodum Stephanus ait in Actis : Non acceperat hereditatem nec spatium pedis?---Resp.  Ea est intelligenda hereditas quam Deus fuerat munere suo gratuito daturus, non ista que pretio empta est. Intelligitur autem spatium circa puteum ad illud emptionis pactum pertinere, in quo fuerant agne septem date, quando Abimelech et Abraham sibi [etiam] iurauerunt.

Inter. 201. Quid illud: Tentauit Deus Abraham ? Et Iacobus apostolus dicit: Deus neminem tentat . Quomodo utrumque intelligendum est?---Resp. Duobus [enim] modis tentatio in Scripturis solet intelligi. Una est que per Deum fit probationis causa, ut iustificetur homo et coronetur; de qua et dicitur: Tentat uos Dominus Deus uester, ut sciat si diligatis eum , hoc est, ut scire uos faciat. Alia est, de qua Iacobus  dicit: Deus neminem tentat ; qua peccato implicamur. De illa Apostolus dicit: Ne forte tentauerit uos is qui tentat . Igitur Abraham a Deo tentatus est, ut probaretur, iustificaretur, coronaretur, et ut eius obedientia tali probata examine posteris innotesceret.

Inter. 202. De quo dixit [Deus] Abrahe: Super unum montium, quem monstrauero tibi ?---Resp. Aiunt [ergo] Hebrei hunc montem esse, in quo postea templum conditum est, [in area urne Iebusei].

325 Inter. 203. Cur in tentatione Abrahe Deus dixit: Tolle filium tuum carissimum, quem diligis, Isaac ?---Resp. Ut ex caritatis admonitione,  et nominis recordatione tentationis pondus accumularetur, et paternus affectus torqueretur ex memoria promissionis: cum ante Deus dixisset ad eum: In Isaac uocabitur tibi semen. Quasi [Ms., quia] si ille occideretur, tota spes promissionis [Ms., promissionum] frustraretur.

Inter. 204. Et cur non statim licuit ei occidere filium, sed triduana itineris mora, eum immolaturus, secum ducere iussus est?---Resp. Quatenus longitudine temporis, tentationis quoque augeretur incrementum. Nam per triduum iter protenditur, et per totum triduum crescentibus curis paterna uiscera cruciantur: ut omni hoc spatio tam prolixo intueretur filium pater, cibum cum eo sumeret, ut [tot] noctibus puer penderet in amplexibus patris, inhereret pectori,  cubitaret in gremio; quatenus per singula momenta in paterno affectu dolor occidendi filii accumularetur.

Inter. 205. Si Abraham indubitanter et firmo animo cogitabat mactare puerum Domino in holocaustum, quid est quod dixit pueris suis: uos exspectate hic: ego et puer, cum adorauerimus, reuertemur ad uos ?---Resp. [Igitur et dubitanti animo mactare puerum cogitabat, et indubitanti animo in Deum resuscitari credebat eum.] Idcirco utrumque laudis [Ms., laudabilis] est et in constantia offerendi, et in fide resuscitandi. Sciebat certissime Deum fallere non posse: et licet puer occideretur, promissionem tamen Dei saluam permanere. Unde  et Paulus apostolus per Spiritum sanctum didicerat, quid animi habuisset Abraham intra se, dum fidem eius laudat [Ms., laudauit] dicens: Fide Abraham non hesitauit, cum unicum offerret, in quo acceperat promissionem [Ms., repromissiones], [cogitans] quia a mortuis eum resuscitare potens est Deus .

Inter. 206. Unde aries iste, qui pro Isaac immolatus est , uenerit, solet queri: an [de] terra ibi subito creatus esset, uel aliunde ab angelo allatus?---Resp. Aries iste non putatiuus [Ms., putatus], sed uerus esse credendus est. Ideo magis a doctoribus estimatur, aliunde eum angelum attulisse, quam ibi de terra, post sex dierum opera, Dominum procreasse.

 Inter. 207. Quare appellauit Abraham nomen loci illius: Dominus uidit ; cum nusquam sit quod Dominus non uideat?---Resp. uidit pro apparuit dixit: hoc est, uideri fecit, sicut ibi: Et nunc cognoui quia times Deum, id est, feci ut cognoscaris [Ms., cognoscatur; al., cognoscar], eo genere locutionis, dum per efficientem significatur id quod efficitur: sicut pigrum frigus dicimus, eo quod [pigros] faciat. Illud autem quod dixit: Unde usque hodie dicitur Dominus in montem uidebit. Exinde apud Hebreos prouerbium uenit [Ms., exiit] ut si quando in angustia constituti sunt, [et] Domini quoque optant auxilio subleuari, dicunt: In monte Dominus uidebit, hoc est, sicut Abrahe, miserebitur et nostri. Unde  et in signum dati arietis solent etiam nunc cornu clangere.

Inter. 208. uocauit [autem] angelus Domini Abraham secundo de celo dicens: Quia fecisti rem hanc et non pepercisti filio tuo unigenito propter me . Nunquid Abraham propter angelum non pepercit filio suo, et non propter Deum?---Resp. [Aut enim] angeli nomine Dominus Christus significatus est, qui sine dubio Deus est, et manifeste a propheta dictus est, magni consilii angelus. Aut [quia] Deus [erat] in angelo; et [Edit., aut] ex persona Dei angelus loquebatur, sicut in prophetis etiam fieri solet. Nam in consequentibus hoc magis uidetur apparere, ubi legitur: [Et] uocauit angelus Domini Abraham iterum de celo, dicens: Per memetipsum iuraui, dicit  Dominus.

Inter. 209. Quid est quod secundo ad Abraham eedem et non alie promissiones facte sunt ?---Resp. Significat duplex semen Abrahe futurum esse, unum carnale, aliud spirituale. Ideo dixit ei Dominus: [sic] erit semen tuum, sicut stelle celi, et sicut arena maris: in stellis celi, spirituales; in arena maris, carnales [uolens intelligi ].

Inter. 210. Cur [enim] nominauit Scriptura filios Nachor fratris Abrahe ?---Resp. Quia de illis, uel de illorum stirpe aliquid celebre postea gestum esse legitur. Itaque Hus [Ms., Chus] unus erat, de cuius stirpe Iob descendit. 326 Sic enim scriptum est in exordio uoluminis eius: uir  fuit in terra Hus [Ms., Chus] nomine Iob. Male igitur estimabant [Ms., estimant] quidam, Iob de genere Esau natum, in cuius genere est Balam [Ms., de gente Esau. Secundus natu est de Melcha Buzi, ex cuius genere est Balam, etc.] ille diuinus, ut Hebrei tradunt, qui in libro Iob dicitur Heliu: primum uir sanctus [et] propheta Dei, postea per inobedientiam et desiderium munerum excecatus, dum Isrel maledicere cepit, diuini uocabulo nuncupatus. [Diciturque in eodem libro: Et iratus Heliu filius Barachiel Buzites. De huius uidelicet Buzi radice descendens Cham uel pater eius Damasci. Ipsa enim uocatur Aran, que hic pro Syria scripta est et ipso nomine legitur in Isaia. Caseth quoque quartus est, a quo Casiadei, id est Chaldei, postea uocati sunt. Bathuel,  de quo Rebecca et Laban pater Lie et Rachel.]

Inter. 211. Cur una ciuitas Hebron tribus appellata est nominibus, uidelicet, Hebron, Arbe, [et] Mambre ?---Resp. Hebron [ciuitas] a Gigantibus, a quibus quondam condita est: et Arbe a numero, uidelicet quatuor, [habet nomen], quod ibi quatuor patriarche sepulti sunt; Adam magnus humani generis pater; Abraham, [et] Isaac [et] Iacob. Hec eadem a quodam amicorum Abraham Mambre uocata est.

Inter. 212. [Queritur] quid significat quod Abraham puero suo dicit: Pone manum tuam super femur meum, et iura per Dominum Deum celi ?---Resp. Tradunt Hebrei quod in sanctificatione eius, hoc est circumcisione, iurauerit. Sed melius intelligendum est iurasse in semine Abrahe, hoc est Christo. Quia ipse Dominus Deus celi in ea carne tum uenturus erat, que de illo femore propagata est.

Inter. 213. Quomodo seruus Abrahe in petitione signi augurationis uitio culpandus non est ?---Resp. Aliud est [enim] mirum aliquid petere, quod ipso miraculo significatur [Ms., quod pro ipso miraculo signum sit]; aliud [est etiam] humanos errores superstitiosa uanitate in auspiciis, augurationibus [et] diuinationibus obseruare. Quedam enim pacta [Ms., facta] sunt diabolice familiaritatis, et non sine grandi peccato fiunt, quando fiunt. Illud  igitur superius petitionis genus comprobatio [Ms., computatio fidei] seu coniunctio fidei est ad Deum; hoc posterius infidelitatis coniunctio ad diabolum.

Inter. 214. Quid hoc, proficiscente Rebecca: Soror nostra es, crescas in millia millium et hereditatem obtineat [Ms., possideat] semen tuum portas inimicorum suorum ? Num prophete fuerunt, quia [Ms., qui] hoc dixerunt quod in futuro factum est [Ms., quod futurum factum fuerat]?---Resp. Non prophete fuerunt, aut uanitate tam magna optauerunt, sed eos, que promiserat Deus Abrahe, latere non potuerunt.

Inter. 215. Que est exercitatio Isaac, qua se exercere dicitur in campo ad uesperam ?---Resp. Significat [autem] illa exercitatio orationem,  secundum illud quod Christus orabat in monte: ut etiam hinc Isaac typum Domini gesserit .

Inter. 216. Que est illa terra Austri, ubi habitabat Isaac, reuertente seruo patris sui cum Rebecca?---Resp. [Terra Austri] significat terram illam [Ms., Gerara] unde a patre ad immolandum [quondam] fuerat adductus .

Inter. 217. Quid est theristrum, quo se operuit Rebecca?---Resp. Pallii genus est, ut nunc sunt Arabica uestimenta [Ms., teristrum pallium dicitur, genus etiam nunc Arabici uestimenti], quibus mulieres prouincie illius uelantur.

Inter. 218. Cur Abraham post promissum sibi et  natum Isaac, in quo ei multiplicatio prolis, et benedictio gentium promissa est a Deo, aliam uoluit ducere uxorem ?---Resp. Non propter incontinentiam, cum iam esset grandeuus; sed sicut Agar et Ismel significant carnales ueteris Testamenti; sic Cethura et filii eius significant hereticos, qui se ad Nouum Testamentum pertinere existimant. Sed utreque concubine dicuntur; sic enim dicitur: Filiis [autem] concubinarum largitus est munera . Sola Sarra uxor semper uocatur.

Inter. 219.---Que est [ista] Cethura, aut unde genus duxit [Ms., ducens]?---Resp. [Cethura interpretatur copulata, aut uincta; quam ob causam] suspicantur Hebrei 327 eamdem esse Agar que, Sarra mortua, ex concubina transierit in uxorem [Al., facta sit  uxor]. Et sic uidetur [depositi iam] Abrahe etas excusari, ne senex post mortem uxoris uetule nouis nuptiis arguatur lasciuisse. [Fertur] quoque quia filii Abrahe, qui ei de Cethura nati sunt, [occupauerunt terram que Arabia uocatur, usque ad maris Rubri] littora. Dicitur autem unus ex posteris Abrahe, qui appellatur Asser [Ms., appellabatur Assur], duxisse aduersus Lubian [Ms., Laban] exercitum, et ibi deuictis hostibus consedisse, eiusque posteros ex nomine Ataui Africam nuncupasse. Alios quoque filios Abrahe ex Cethura occupasse Iudee regiones [Ms., Indiam regionem] estimatur.

Inter. 220. Quomodo conuenit Abrahe tam sancto uiro quod dicitur: Et deficiens mortuus est ?---Resp. In Hebreo non habetur deficiens,  sed a Septuaginta Interpretibus additum est.

Inter. 221. Quid [est] quod plenus dierum dicitur?---Resp. Quod lucis et diei operibus plenus occubuerit.

Inter. 222. Quid est quod dicit Scriptura de filiis Ismel: Habitauerunt ab Ebila usque ad Sur, que est contra faciem Aegypti ?---Resp. Ebila est regio quam circumfluit [Ms., circuit] Phison ex paradiso fluens, dicta a quodam Ebila nepote Ne: et est solitudo contra faciem Aegypti. Sur quoque est solitudo inter Cades et Barad, extendens desertum usque ad mare Rubrum et Aegypti confinia.

Inter. 223. Quid est quod dicitur de Ismele , quod duodecim generasset principes, uel duces [qui regionibus uel tribubus nomina dederunt ]?---Resp. Significat quod singuli filiorum Ismelis [regionibus uel tribubus nomina dederunt], e quibus primogenitus eius fuit Nabaioth [Ms., Nabaoth; al., Nabeoth], a quo omnis regio ab Euphrate ad mare Rubrum Nabathena usque hodie dicitur, que pars est Arabie. Nam et familie eorum oppidaque et pagi ac munita castella, et tribus horum appellatione celebrantur. Ab uno ex his Cedaar in deserto, Eoduma alia regio, et Hemanea [Ms., Themana] ad austrum et Cedema ad Orientem dicitur.

Inter. 224. Quid est quod dicitur de eodem Ismele: Coram omnibus fratribus suis obiit ? uel qui sunt fratrum nomine dicti [Ms., censiti]?---Resp. Id est, in manibus omnium liberorum [Ms., filiorum] suorum mortuus est, superstitibus omnibus liberis,  et nullo prius morte prerepto. Fratres autem pro filiis appellari, ad Iacob Laban demonstrat dicens: Ponatur coram [fratribus meis et] fratribus tuis, ut iudicent inter nos . Nec enim legimus alios fratres Iacob ibi habere, exceptis liberis suis.

Inter. 225. Queritur quo ierit Rebecca interrogare Dominum, cum paruuli [eius] in utero collidebantur ?---Resp. Forte ad locum ubi aram constituerat Abraham, orare uenit: uel [etiam] erant aliqui [tales] in eo tempore homines Dei, in quibus posset Deus interrogari.

Inter. 226. An secundum historiam uel etiam allegoriam intelligendum est quod Dominus respondit Rebecce: Due gentes sunt in utero tuo et duo  populi ex uentre tuo diuidentur, populusque populum superabit, et maior seruiet minori ?---Resp. Secundum utrumque modum: spiritualiter uero sic solet intelligi quod dictum est, [ut] in Esau figuratus sit maior populus Dei, hoc est, Isreliticus secundum carnem; per Iacob autem figuratus est ipse Iacob in populo Christiano, secundum spiritualem progeniem propagato [Ms., quam propagauit]. Sed etiam historica proprietate inuenitur hoc responsum esse completum, ubi populus Isrel, hoc est, Iacob minor filius superauit Idumeos, quos [Ms., hoc est, gentem quam . . . ] propagauit Esau, eosque fecit tributarios per Dauid, quod diu fecit scilicet usque [Ms., quandiu fuerunt usque . . . ] ad regem sub quo Idumei rebellauerunt, et iugum Isreliticum a ceruice  sua deposuerunt.

Inter. 227. Que sunt primogenita que Esau uendidit Iacob fratri suo ?---Resp. Tradunt Hebrei omnes primogenitos fungi solitos officio sacerdotali [Ms., sacerdotum] antequam Aaron in sacerdotem [Ms., sacerdotium] eligeretur; et habuisse uestimenta sacerdotalia, quibus induti uictimas Deo offerebant: et hec esse uestimenta 328 Esau, quibus Rebecca induit Iacob filium suum, quorum odore pater oblectatus benedictionis initium astruit .

Inter. 228. Si uiri iusti uoluntas bona est, quid est quod Isaac non Esau, quem uoluit, sed Iacob, quem noluit, benedixit?---Resp. Iusti hominis, quantum ad conscientiam pertinet, uoluntas bona est; quantum  autem ad prescientiam [Ms., presentiam] immunis est ab aduersis. Deus enim solus est qui de futuris iudicat. Ac per hoc Isaac iustus, quantum ad presentem statum [Ms., humanitatem] pertinet, dignum esse maiorem filium benedictione putabat [magis]. Sed Deus, occultorum cognitor, minorem mereri benedictionem ostendit, [ut in benedictione non hominis ostenderit esse beneficium, sed Dei ]. Ideo dictum est in Numeris ad Moysen et Aaron sacerdotem: Ponite nomen meum super filios Isrel, ego Dominus benedicam eos . Sacerdotis est benedicere, Dei est effectum tribuere benedictionis. Unde intellexit Isaac per spiritum prophetie, a Deo benedictionem super minorem filium predestinatam,  dicens: Benedixi ei, et erit benedictus .

Inter. 229. Quid est quod Iacob dixit: Terribilis est locus iste, non est hic aliud nisi domus Dei et porta celi ?---Resp. Hec uerba ad prophetiam pertinent, quod [Ms., quia] futurum erat in terra promissionis, Deum uerum timere et colere, tabernaculumque ei fieri: eumque, qui est super omnia benedictus Deus, pedibus [suis] ambulare in ea. Portam autem celi sic intelligere debemus, tanquam inde fiat aditus credentibus ad capessendum regnum celorum.

Inter. 230. Cur Iacob oleum fudit super lapidem, quem erexit in titulum ?---Resp. Non ex  idololatria [Ms., non idololatrie fecit simile]: nec enim tunc, nec postea frequentauit lapidem adorando, aut ei sacrificando; sed signum fuit prophetie euidentissime [Ms., in prophetia euidentissima] constitutum, quod [Ms., que] pertinet ad unctionem. Unde et Christi nomen a chrismate est.

Inter. 231. [Querendum est] quomodo dictum sit: Seruiuit Iacob pro Rachel septem annis, et uidebantur illi pauci dies ; cum magis [etiam] breue tempus longum esse soleat amantibus?---Resp. Dictum est [ergo] propter laborem seruitutis, quem facilem et leuem amor faciebat.

Inter. 232. Post seruitutem septem annorum Iacob, soceri sui fraude deceptus, copulatus est Lie; an etiam post alios septem seruitutis annos Rachel  accepturus erat?---Resp. Non [igitur], ut quidam male estimant, post septem annos alios Rachel accepit uxorem; sed post septem dies nuptiarum prime; nam sequitur: Et ingressus est ad Rachel, et dilexit Rachel magis quam Liam, et seruiuit ei septem annis aliis .

Inter. 233. [An] due ancille Bala et Zelpha uxores, an concubine dicende sunt ?---Resp. Forte omnis concubina, uxor; non autem [omnis] uxor concubina, more loquendi in Scripturis [Ms., Scripturarum], appellatur, id est, ut Sarra et Rebecca, [Lia] et Rachel concubine dici non possint: Agar uero et Cethura, et Bala et Zelpha et uxores et concubine.

Inter. 234. Quomodo pro aspectu uirgarum uariarum  uarii pecorum fetus nascebantur ?---Resp. Obseruabat Iacob tempora quibus pecora ascendebantur, et post calorem diei ad potandum auida pergebant: discolores uirgas hic ponebat in canalibus, et admissis arietibus et hircis in ipsa potandi auiditate oues et capras faciebat ascendi, ut ex duplici desiderio, dum auide bibunt et ascenduntur a maribus, tales fetus conciperent, quales umbras arietum et hircorum desuper ascendentium in aquarum speculo contemplabantur. Ex uirgis enim in canalibus positis uarius [etiam] erat imaginum color. Nec mirum hanc in conceptu feminarum esse naturam, ut quales perspexerint, siue mente conceperint. in extremo uoluptatis estu, quo concipiunt, talem  sobolem procreent, cum hoc ipsum etiam in equarum gregibus apud Hispanos dicatur fieri. Et Quintilianus in ea controuersia: in qua accusabatur matrona quedam, que Aethiopem pepererat [Ms., quod . . . pepererit], pro defensione illius argumentetur, in hoc conceptu [Ms., hanc conceptus] esse naturam, quam supra 329 diximus. Et multa dicuntur similia [Ms., similiter] fieri in animalium fetibus. [Sed] et mulieri accidisse traditur, ut scriptum reperitur in libris antiquissimi et peritissimi medici Hippocratis, que suspicione adulterii fuerat punienda, cum pulcherrimum puerum peperisset, utriusque parentis generi [Ms., utrique parenti generique] dissimilem, nisi memoratus medicus soluisset questionem, illis admonitis, quererent, si forte aliqua talis  pictura esset in cubiculo; qua inuenta, mulier a suspicione liberata est.

Inter. 235. Quare Iacob primi temporis sua esse uoluit, et serotina Laban? uel [Ms., et] cur hac arte non sua magis omnia esse fecit?---Resp. Iacob prudens et callidus iustitiam et equitatem in noua arte seruabat. Si enim omnes agnos et hedos uarios pecora procreassent, erat aliqua suspicio [doli], et aperte huic rei Laban inuidus contraiisset. Ergo ita omnia temperauit, ut ipse fructum sui laboris acciperet, et Laban non penitus spoliaretur. Si quando oues et capre primo tempore ascendebantur, quia uernus est fetus, ante ipsas ponebat uirgas, ut uaria soboles nasceretur. Quecunque oues et capre sero querebant mares, ante harum oculos non ponebat,  ut unius coloris pecora nascerentur: et quicquid primum nascebatur, suum erat, quia [discolor et] uarium erat: quicquid postea, Laban: unius enim, tam nigri quam albi coloris, pecus oriebatur.

Inter. 236. Cur nec Iacob fraudis in hoc [facto] arguendus est?---Resp. Per hoc cogit inquiri prophetiam, et aliquam figuratam significationem res ista, quam sine dubio ut propheta fecit Iacob. Non enim tale aliquid, nisi reuelatione spirituali eum fecisse credendum est.

Inter. 237. Quomodo decem uicibus dicit Iacob socero suo, mutasse eum mercedem suam ?---Resp. Hic est sensus, quod per singulos fetus semper Laban conditionem mutauerit. Si uidebat uarium nasci pecus [post fetum] dicebat: Nolo [F.,  uolo] in futurum uaria mihi nascantur. Rursum cum uidisset unius coloris nasci pecora [Iacob quoque, hoc audito, uirgas in canalibus non ponebat] dicebat: futuros fetus unius coloris pecora mihi procreabunt. Et quid plura? usque ad decem uices semper [a Laban pecoris sui] Iacob mutata conditio est: et quodcunque sibi proposuerat Laban, ut nasceretur, in contrarium colorem uertebatur. Ne cui autem in sex annis decem pariendi uices incredibiles uideantur, lege uirgilium, in quo dicitur:

Bis grauide pecudes . . . . .
Natura autem Italicarum ouium et Mesopotamie una esse perhibetur.

Inter. 238. Quare constituit Iacob lapidem super titulum ?---Resp. Diligenter animaduertendum  est quod istos titulos in rei cuiuscunque testimonium constituebant, non ut eos pro diis colerent, sed ut eis aliquid significarent.

Inter. 239. Quid est quod Iacob iurauit per timorem patris sui Isaac ?---Resp. Per Deum utique, quem timebat Isaac pater eius, iurare intelligitur. Quem timorem etiam superius commendauit, cum diceret: Deus patris mei Abrahe, et timor patris mei Isaac .

Inter. 240. Que sunt castra Dei, que uidit Iacob in itinere ?---Resp. Nulla dubitatio est quin angelorum fuerit multitudo. Ea quippe in Scripturis militia celi nominari solet.

Inter. 241. Quomodo fidem habuit Iacob, quandoquidem  tantum timuit Esau fratrem suum ?---Resp. Satis in uerbis eiusdem Iacob, que sequuntur, et humana infirmitas, et fides pietatis apparet; ut et Deus liberaret eum et que promisit impleret. Admonendi sumus tamen [Ms., enim] hoc exemplo, ut quamuis credamus in Deum, faciamus tamen que facienda sunt [ab hominibus] in presidium salutis: ut pretermittentes ea Deum tentare non uideamur.

Inter. 242. Quomodo ergo Iacob ab eo postulat benedici, cui luctando preualuit ?---Resp. Magna [hec] est de Christo prophetia. Duplex enim 330 [hic] Iacob intelligitur, id est, carnalis et spiritualis. Preualuit enim Iacob Christo, uel potius preualere uisus est super eos Isrelitas, a quibus  crucifixus est Christus; et ab eo benedicitur [Isreliticus] in eis qui crediderunt in Christum; ex quibus erat qui dicebat: Et ego Isrelita ex genere Abrahe, ex tribu Beniamin . Unus ergo atque idem Iacob et claudus et benedictus: claudus in latitudine femoris, tanquam in multitudine generis, de quo dictum est: et claudicauerunt a semitis suis . Benedictus autem in eis, de quibus dictum est: Reliquie per electionem gratie salue facte sunt .

Inter. 243. Que est causa immutati nominis Iacob, ut Isrel uocaretur ?---Resp. uaria huius nominis interpretatio estimatur; sed beatus Hieronymus taliter de eius interpretatione dixit:  sensus itaque hic est: non uocabitur nomen tuum supplantator, hoc est, Iacob; sed uocabitur princeps cum Deo, hoc est, Isrel. Quomodo enim ego princeps sum, sic [et] tu, qui mecum luctari potuisti, princeps uocaberis. Si autem cum Deo siue angelo  pugnare potuisti, quanto magis cum hominibus, hoc est, [cum] Esau, [quem] formidare non debes.

Inter. 244. Quid [sibi uult] quod Iacob ait [fratri suo]: Sic uidi faciem tuam, quasi uiderem faciem Dei . Utrum pauentis et perturbati animi uerba usque in hanc adulationem proruperunt?---Resp. Hec uerba fraterna sunt et benigno animo dicta, quoniam post benignam susceptionem metus ipse transierat. Et fortassis Dei nomine angelorum  aliquem uel sanctorum [Ms., uel aliquem sanctum] hoc loco intelligere debemus, secundum Apostolum, qui dixit: Etsi sunt qui dicuntur dii, siue in celo, siue in terra, quemadmodum sunt dii multi et domini multi .

Inter. 245. Quomodo promisit Iacob fratri suo, ut sequeretur uestigia eius cum alio itinere tenderet ?---Resp. Forte ad horam sequebatur. uel primo [ueraci animo] promiserat, sed aliud postea [cogitando [Edit., cogitabat] delegit].

Inter. 246. Quomodo duo filii Iacob tantam cedem et depredationem per se in terra aliena facere potuerunt ?---Resp. Multitudo [enim] non parua erat cum Iacob, qui plurimum ditatus  fuit: sed filii eius in hoc facto nominantur, qui eiusdem facti principes et auctores fuerunt.

Inter. 247. Quid est quod Iacob dixit domui sue: Proiicite deos alienos qui in medio sunt uestri ? Et iterum: Dederunt ei omnes deos alienos, quos habebant, et inaures que in auribus eorum erant . Que si ornamenta erant, ad idololatriam non pertinebant?---Resp. Intelligendum est, has inaures phylacteria fuisse deorum alienorum. Nam Rebeccam a seruo Abrahe inaures accepisse Scriptura testatur: quod non fieret, si eis inaures habere ornamenti gratia non liceret. Ergo ille inaures, quecunque [Edit., que cum] idolis date sunt, ut dictum est, idolorum phylacteria fuerunt.

Inter. 248. Quare secundo dicitur ad Iacob : Non uocaberis Iacob, sed Isrel erit nomen tuum: et appellauit eum Isrel?---Resp. Dudum nequaquam ei ab angelo nomen imponitur, sed quod imponendum sit ei a Deo predicitur. Quod igitur [ibi] futurum promittitur, hinc dicitur expletum. Nimirum nomen hoc ad illam recte intelligitur pertinere promissionem, ubi sic uidebitur Deus, quomodo non est ante a patribus suis uisus.

Inter. 249. Que est Effrata, ubi Iacob Rachel uxorem suam condidisse dicitur ?---Resp. Effrata et Bethleem unius uerbi uocabulum est sub interpretatione consimili: siquidem in frugiferam domum, et domum panis uertitur, propter eum panem qui de celo descendisse dicitur.

Inter. 250. Ubi est turris gregis, iuxta quam dicitur  Iacob habitasse ?---Resp. Iuxta Bethleem, ubi [uel] angelorum grex in Domini ortu cecinit: uel ubi Iacob pascens pecora sua loco nomen imposuit: uel, quod uerius est, quod uaticinio futurorum tunc mysterium monstrabatur [Ms., quia uaticinatio futurorum iam tunc per mysterium monstrabatur].

Inter. 251. Quid est quod de Isaac dicitur: Et consumptus etate mortuus est, et appositus populo suo ? Quomodo consumptus, uel cui populo appositus? 331---Resp. Consumptus etate, id est, perfectus etate. uerum angelorum populo uel sanctarum animarum apponuntur, qui hanc uitam Deo placentes finiunt. Tunc dicuntur apponi, quando nulla iam remanet sollicitudo tentationum, et periculum  peccatorum. Quod intuens Scriptura ait: Ante mortem ne laudes hominem quemquam .

Inter. 252. Quomodo Scriptura dicit, post mortem Isaac patris sui, Esau abscessisse de terra Chanaan, et habitasse in monte Seir ; cum ueniente de Mesopotamia Iacob legatur  eum misisse nuntios ad fratrem suum in terra Seir, regionis Edom, cum ibi habitaret tunc temporis [Ms., eumque ibi habitasse tunc temporis]?---Resp. In promptu est cogitare quod scilicet Esau, posteaquam in Mesopotamiam frater eius abscessit,  noluit habitare cum parentibus suis, [siue] ex illa commutatione [Ms., commotione] qua dolebat se benedictione fraudatum; siue causa uxorum suarum, quas odiosas uidebat esse parentibus, et ceperat habitare in monte Seir. Deinde post reditum Iacob fratris sui, facta inter eos concordia, reuersus est et ipse ad parentes; et cum mortuum patrem simul sepelissent, quia eos plurimum ditatos terra illa, sicut scriptum est, minime capiebat, abscessit rursus in Seir, et ibi propagauit gentem Idumeorum.

Inter. 253. Erant [autem] filii Iacob duodecim ; et computatis omnibus, Beniaminque, et addidit: Hi filii Iacob, qui nati sunt ei in Mesopotamia Syrie ; [a 1Kb] dum constat Beniamin  natum esse in Chananea, quomodo tunc duodecim nasci dicuntur in Mesopotamia?---Resp. Nulla est [ergo] facilior solutio huius questionis, quam ut per synecdochen accipiatur. Ubi enim maior pars est aut fortior [Ms., potior], solet eiusdem nomine etiam illud comprehendi quod ad ipsum nomen [non] pertinet.

Inter. 254. Quomodo impletum somnium Ioseph, quo dicit se uidisse solem et lunam, et undecim stellas adorasse se ; dum constat, eo regnante in Aegypto, matrem eius Rachel multo ante esse defunctam; imo nec patrem [eius] legimus eum adorasse?---Resp. [Ergo] in Christo facilius [Edit., facile] est somnii intelligere perfectionem: huic enim datum est nomen, quod est super  omne nomen, ut in nomine eius [Ms., Iesu] flectatur omne genu celestium, terrestrium et infernorum .

Inter. 255. Queritur quare Isamelitas Scriptura, quibus a fratribus uenditus est Ioseph, etiam Madianitas uocet ; cum Ismel sit de Agar filius Abrahe, Madianite uero de Cethura?---Resp. Quia Scriptura de Abraham dixerat  quod munera dedisset filiis concubinarum suarum, Agar scilicet et Cethure; et diuisit [Ms., dimiserit] eos ab Isaac filio suo in terra [Ms., terram] Orientis. Itaque unam gentem fecisse intelligendi sunt.

Inter. 256. Quomodo intelligendum illud [quod] Iacob [dicit]: Descendam ad filium meum lubens in  infernum .---Resp. Perturbati et dolentis uerba sunt, mala sua etiam hinc exaggerantis. uel etiam inferni nomine sepulcrum significauit, quasi diceret: In luctu maneo, donec me terra suscipiat [sepultum], sicut illum.

Inter. 257. Qualiter historia de Iuda et tribus filiis eius et uxore eius Thamar  intra tam paucos annos compleri potuit? [Cum ergo anno [b 1Kb] XIu etatis sue uenditus fuisse credatur; XIII annos peregerat in Aegypto ignotus Pharaoni; ad hos enim tredecim annos accesserunt uII anni ubertatis, et facti sunt anni XX: his adduntur duo;  quia secundo anno famis Iacob introiuit in Aegyptum cum filiis suis, et inueniuntur XXII anni, quibus abfuit Ioseph a patre et a fratribus suis. Quo medio tempore quomodo fieri potuerunt]?---Resp. Solet [enim] Scriptura sancta per recapitulationem multa proferre. Aliquot ergo annis ante uenditum Ioseph hec fieri cepisse intelligi datur. Etiam mox, ut adolesceret Iudas, incidit [Ms., cepit incidisse] in amorem eius, quam duxit uxorem, nondum uendito Ioseph in Aegyptum.

Inter. 258. Cur dixit de Thamar: Depositis uestimentis uiduitatis sue ?---Resp. Ut intelligatur [Ms., quatenus intelligeres], ex temporibus patriarcharum certa et sua fuisse uestimenta uiduarum, non utique talia qualia coniugatarum.

 332 Inter. 259. Quare dixit Iudas: Iustior est Thamar quam ego ?---Resp. Thamar in biuio sedens uel capeto; ubi diligentius debet uiator aspicere, quod iter gradiendi capiat; non ut uagam turpitudinis libidinem impleret, sed ut liberos a socero susciperet, iustiore causa, quam socer: ille enim libidinis, illa liberorum gratia: et ideo in comparatione eius minus male fecerat.

Inter. 260. Si Phares inde sortitus est nomen diuisionis, quia diuiserat membranam secundam [Ms., secundarum], unde Zara [sic] nomen accepit ? Resp. Zara interpretatur Oriens. Sic igitur uocatur, uel quia primus apparuit, uel quod plurimi ex eo nati sunt iusti, sicut in Paralipomenon legimus .

 Inter. 261. Cur gentiles homines qui fuerunt in carcere cum Ioseph, presagia futurorum uiderunt ?---Resp. Non pro suis meritis, sed ut magnificaretur Ioseph, et manifestaretur qui latebat.

Inter. 262. Quid [sunt] tres propagines ?---Resp. Tres [propagines sunt tres] rami.

Inter. 263. Cur Pharao et Herodes dies natiuitatis sue honoribus festiuos habuerunt ?---Resp. Eo quod putauerunt quod hora natiuitatis eorum eos [Ms. se] ordinasset in regnum: similem rem facientes adoratione, ut quorum erat par impietas, esset una solemnitas.

Inter. 264. Quid est quod Pharao dixit: Putabam  me stare super flumen ?---Resp. Id [Ms., Idem] est quod in alio loco legitur: Ecce ego super fontem aque sto . Hoc genere locutionis et in psalmo dicitur: Qui fundauit terram super aquam [Ms., aquas]. [Non coguntur homines putare sicut nauem natare terram super aquas]. Secundum hanc [enim] locutionem [recte] intelligitur, quod altior sit terra quam aqua. Altius quippe ab aquis sustollitur, ubi habitant terrena animalia.

Inter. 265. Quomodo multitudo [frugum] arene [multitudini] comparatur ?---Resp. Quia sicut arena innumerabilis est, ita multitudo frugum usitato numero comprehendi non potest [Ms., poterat].

 Inter. 266. Quomodo de uiro sancto Ioseph intelligere debemus, quod inebriasset fratres suos ---Resp. Ebrietas secundum Hebream linguam [Ms., idioma Hebraice lingue] pro satietate ponitur, sicut in psalmo: uisitasti terram et inebriasti eam. Et iterum: Inebriabuntur ab ubertate domus tue.

Inter. 267. Quid sibi uult quod Ioseph toties fratres suos ludificauit, et tanta exspectatione suspendit, antequam manifestare se uoluisset?---Resp. Tribulabat eos, non ut se uindicaret [in eis], sed ut illos purgaret a crimine transacti sceleris in eum: uel magis, ut hac dilatione accumularetur gaudium eorum, dum uiderent tantam gloriam eius, quem [a se] exstinctum esse arbitrabantur.

 Inter. 268. Quomodo dicitur: Filii eius et filie descenderunt cum Iacob in Aegyptum , cum Iacob plures non habuerit filias, quam Dinam tantummodo?---Resp. Aut [etiam] neptes filiarum nomine intelligere debemus; aut pluralis numerus pro singulari positus est, sicut ibi: Misit in eis muscam caninam.

Inter. 269. Quod dicit Scriptura: Omnes anime que egresse sunt de femoribus Iacob : quid respondendum est eis qui hoc testimonio confirmare nituntur, a parentibus simul animas cum corporibus propagari?---Resp. [Animas dictas pro hominibus, a parte totum significante [Edit., significata] locutione, nullus debet dubitare].

Inter. 270. Hi filii Lie, quos genuit in Mesopotamia  Syrie cum Dina, anime filiorum et filiarum triginta tres . Nunquid iste omnes triginta et tres anime ex Lia in Mesopotamia Syrie nate sunt, dum ibi Iacob non plus [quam] uiginti annis cum socero suo moratus est, et septem anni transierunt, antequam Liam uxorem duxisset?---Resp. Ideo [igitur] Scriptura sancta hos omnes in Mesopotamia ortos esse dixit, quoniam eorum patres ibi orti sunt.

Inter. 271. Si sexaginta et sex anime sunt que ingresse sunt cum Iacob in Aegyptum, et ibi Ioseph cum duobus filiis suis inuentus est , quomodo 333 septuaginta postea dicuntur esse anime domus Iacob?---Resp. Ipso patre Iacob, quasi radice, adnumerato septuaginta esse noscuntur.

 Inter. 272. Dum hic [in Genesi] legimus septuaginta esse animas domus Iacob, quomodo in Actibus apostolorum  dicitur, in animabus septuaginta quinque descendisse Iacob in Aegyptum?---Resp. Non poterat Lucas [aliquid] contrarium scribere aduersus eam Scripturam, que iam fuerat gentibus diuulgata: et utique maioris opinionis, illo duntaxat tempore, septuaginta Interpretum habebatur auctoritas, quam Lucas, qui ignotus et uilis, et non magne fidei in nationibus ducebatur [Al., erat]. Hoc, autem generaliter obseruandum est quod ubicunque sancti apostoli uel apostolici uiri loquuntur ad populos, his plerumque testimoniis abutuntur,  que iam fuerant in gentibus diuulgata; licet plerique tradunt, Lucam [euangelistam], ut proselytum, Hebreas litteras ignorasse.

Inter. 273. Filii Iacob interrogati quid operis haberent, responderunt: Pastores ouium sumus, sicut et patres nostri . Quare patriarchas primos, pastores ouium, et non [reges] gentium fuisse legimus?---Resp. Quia sine ulla dubitatione iusta seruitus, et iusta est dominatio, cum pecora homini seruiunt, et homo pecoribus dominatur. Sic enim dictum est homini cum crearetur: Faciamus hominem ad imaginem et similitudinem nostram, et habeat potestatem piscium maris et uolatilium celi, et omnium que sunt super terram . Ubi insinuatur rationem debere dominari irrationali uite. Seruum autem  hominem homini uel iniquitas fecit, uel aduersitas. Iniquitas quidem, sicut dictum est: Maledictus Chanaan, erit seruus fratribus suis. Aduersitas uero, sicut accidit ipsi Ioseph, ut uenditus a fratribus seruus alienigene fieret. Itaque primos seruos, quibus hoc nomen in Latina lingua inductum est, bella fecerunt; cum [Ms., qui] enim homo ab homine superatus, iure belli possit occidi, quia seruatus est, seruus est appellatus. Inde et mancipia, quia [sunt] manu capta.

Inter. 274. Que est terra Gersen [Al., Gesen] uel Ramesse?---Resp. Iudei autumant eam, que nunc Thebaida appellatur, Ramesse pagum; Arsenatem sic olim uocatum putant.

Inter. 275. Queritur quomodo in terra Aegypti pascua  pecoribus inueniri potuerunt, cum ea terra pluuiis non irrigatur; et fratres Ioseph ideo terram Chanaan reliquisse [se] dicunt, quod herbas gregibus suis non inuenissent ?---Resp. Perhibetur ab eis qui loca sciunt, in multis Aegypti paludibus potuisse pascua non deesse, etiam cum fames esset frumentorum, que solent Nili fluminis inundatione prouenire. Magis enim dicuntur paludes ille feraces [Ms., feracius] pascua gignere, quando aqua Nili minus excrescit.

Inter. 276. Quid sibi uult, a tanto uiro et tali patriarcha tam sollicita corporis commendatio, ut non in terra Aegypti sepeliatur, sed in terra Chanaan iuxta patres suos ?---Resp. In his [figure] sacramenta tibi querenda sunt, et [maioris] admirationis  gaudium inuenies. Cadaueribus quippe mortuorum peccata significari in lege non est dubium. Hinc illa sententia ducta [Ms., dicta] est: Qui baptizatur a mortuo, et iterum tangit illum, quid proficit lauatio eius? sic et qui ieiunat super peccata sua et iterum ambulans hec eadem facit, etc. . Sepultura ergo mortuorum remissionem significat peccatorum. Eo pertinet quod dictum est: Beati quorum remisse sunt iniquitates et quorum tecta sunt peccata . Ubi ergo sepelienda erant hec significantia cadauera patriarcharum, nisi in ea terra ubi ille crucifixus est cuius sanguine facta est remissio peccatorum.

Inter. 277. Quid est quod Iacob conuersus ad caput lectuli sui orauit Dominum ?---Resp.  Scilicet postquam iurauerat ei filius [securus] de petitione quam rogauerat, adorauit Deum [Ms., Dominum cepit adorare] contra caput lectuli sui; sanctus quippe et Deo obediens [Ms., deditus] uir, oppressus senectute, habebat lectulum ita positum, ut ipse iacens [habitus] absque ulla difficultate ad orationem esset paratus.

334 Inter. 278. Quid est quod Iacob dicit: Duo filii tui Effrem et Manasses, sicut Ruben et Simeon erunt mihi ?---Resp. Significat: [sicut] Ruben et Simeon due tribus erunt, et suis uocabulis uocabuntur; sic Effrem et Manasses due tribus erunt; duos quoque populos procreabunt, et [sic] hereditabunt promissionis terram, sicut et filii mei. Reliquos autem filios, quos post mortem meam genueris, tui  erunt: [et] in nomine patrum suorum uocabuntur in hereditate sua; [qui] non accipient separatim terram, nec funiculos habebunt proprios, ut relique tribus: In tribu Effrem [Ms. Effraim] et Manasse quasi appendices populi commiscebuntur.

Inter. 279. Cur Iacob filio suo Ioseph, quasi nescienti, indicare uoluit, ubi et quando sepelierit matrem eius ?---Resp. Forte prophetice commemorare uoluit, ibi sepultam matrem Ioseph, ubi Christus fuerat nasciturus.

Inter. 280. Que est pars una quam Iacob dedit Ioseph filio suo [extra fratres suos], quam tulisse se de manu Amorrheorum dicit in gladio et arcu suo ?---Resp. Significauit urbem, que Hebraice Sichem dicitur, et secundum Grecam et Latinam  declinationem Sichima appellatur; et corrupte a plurimis Sichar nominatur: que et [Al., ut] nunc Neapolis urbs Samaritanorum dicitur. Sichem [in] Hebrea lingua transfertur in humerum [Al., numerum], unde Septuaginta [precipue] interpretati sunt. Quod autem dicit se eam [Ms., iam] in arcu et gladio possedisse, arcum hic et gladium iustitiam uocat, per quam meruit, peregrinus et aduena, interfecto Sichem et Emor, de periculo liberari. Timuit [enim], quod supra legimus, ne uicina oppida atque castella ob euersionem federate urbis aduersum se consurgerent, et Dominus non dedit eis ut nocerent illi. [uel certe sic intelligendum: dabo tibi Sichimam, quam in fortitudine mea, hoc est, in pecunia, quam multo labore et sudore quesiui. Quod autem ait:  super fratres tuos, ostendit, absque sorte eam dedisse tribui Ioseph, et mausoleum eius ibi hodieque cernitur.]



DE BENEDICTIONIBUS PATRIARCHARUM.

Inter. 231. Quid intelligendum est de benedictionibus quibus Iacob patriarcha benedixit filios suos: an historice uel allegorice intelligende sunt, dum dixit: Congregamini filii Iacob [audite, Isrel, patrem uestrum], ut annuntiem uobis que uentura sunt in nouissimis diebus ; et uidetur ex his uerbis magis allegoriam sonare quam historiam?---Resp. Utrumque [uero] et historiam et allegoriam. Historiam, de diuisione terre promissionis, que [diuisiones]  diuidende erant nepotibus illorum. Item allegoriam, de Christo et Ecclesia in nouissimis quid futurum [Ms., futuram] temporibus. Sed prius historie fundamenta ponenda sunt, ut aptius allegorie culmen priori structure superponatur.

Ruben primogenitus meus, tu fortitudo mea, principium doloris mei, prior in donis [maior imperio], effusus es sicut aqua, non crescas: [quia] ascendisti cubile patris tui, et maculasti stratum eius . [a 1Kb] Est autem hic sensus: tu es primogenitus meus, maior in libris, et debebas, iuxta ordinem natiuitatis tue, hereditatem, que primogenitis iure debebatur, habere, nempe sacerdotium accipere et regnum [hoc quippe in portando onere [Al., honore] et preualido robore demonstratur]. uerum quia peccasti, et quasi  aqua, [que] uasculo non tenetur, uoluptatis [Ms., uoluntatis] effusus es impetu, idcirco precipio tibi ut ultro non pecces, sisque in fratrum numero penas peccati lugens [Al., luens], quod primogeniti ordinem perdidisti: [b 1Kb] principium autem doloris est omnis primogenitus, quia pro eo primum commouentur uiscera parentum.

Simeon et Leui fratres, uasa iniquitatis bellantia, in consilium eorum ne ueniat anima mea et in cetu illorum non sit gloria mea; quia in furore suo occiderunt [uirum] et in uoluntate sua suffoderunt murum. Maledictus furor eorum, quia pertinax, et indignatio illorum, quia dura. Diuidam eos in Iacob, et dispergam illos in Isrel . Significat autem non sui fuisse consilii, quod Sichem et Emor 335 federatos  uiros interficerent [Al., interfecerunt], et [quia] contra fas, in pacis et amicitiarum tempore sanguinem fuderunt innocentum, et quasi quodam furore sic crudelitate repleti [Al., raptati] muros hospite urbis euerterunt [Ms., euerterent] . Unde dicit: Maledictus furor eorum, quia pertinax et reliqua. Et dispergam eos in Isrel. Leui enim hereditatem propriam non accepit, sed in omnibus sceptris paucas urbes ad habitandum [Edit., inhabitandas] habuit. De Simeone uero in libro Iesu  scriptum est, quod et ipse proprium funiculum non acceperit, sed de tribu Iuda quiddam habuerit.

Iuda te laudabunt fratres tui, manus tue in ceruicibus inimicorum tuorum: adorabunt te filii patris tui. Catulus leonis Iuda, ad predam, fili mi, ascendisti  . Siue, ut in Hebreo scriptum est: de captiuitate, fili mi, ascendisti: requiescens accubuisti ut leo, et quasi leena quis suscitabit eum? Quia Iuda confessio siue laus interpretatur, recte scribitur: Iuda confitebuntur tibi fratres tui, uel laudabunt te. Et licet de Christo grande sit mysterium, tamen secundum litteram significat quod per stirpem Dauid generantur reges, et quod adorarent eum omnes tribus. Non enim ait, filii matris tue, sed, filii patris tui. Et quod sequitur: Ad predam, fili mi, ascendisti, ostendit eum captiuos populos ducturum esse, et iuxta intelligentiam sacratiorem, Christum ascendisse in  altum, et captiuam duxisse captiuitatem ; siue, quod melius puto, captiuitas passionem ascensus resurrectionem significat. Alligans ad uineam pullum suum et ad uitem asinam suam . Quod uidelicet pullum asine, cui supersedit iehsu, hoc est, gentilium populum, uinee apostolorum, qui ex Iudeis sunt, copulauerit, et ad uitem, siue, ut in Hebreo habetur [ad Soreth], id est, electam uitem alligauerit asinam, cui supersedit, Ecclesia ex nationibus congregata. Quod autem dicit: Fili mi; conuersio est ad ipsum Iudam [Al., conuersionem ad Christum de ipso Iuda facit], quod Christus hec omnia sit facturus. [c 1Kb] Quod autem ait: Non auferetur sceptrum de Iuda et dux de femore eius donec ueniat ille, qui mittendus est; et ipse erit  exspectatio gentium. Significat, quod non deficerent principes de tribu Iuda, usque ad tempus, quo natus est Christus, qui missus a Patre exspectatio est gentium.

[Zabulon in littore maris habitabit, et in statione nauium, pertingens usque ad Sidonem.] Isachar asinus fortis, accubans inter terminos, uidit requiem, quod esset bona, et terram quod optima, et supposuit humerum suum ad portandum, factusque est tributis seruiens . [d 1Kb] [Quia] supra de Zabulon dixerat; [quod] maris magni littora esset possessurus; Sidonem quoque et reliquas [Phenices] urbes [contingeret], nunc ad mediterraneam prouinciam redit; et Isachar, que [Al., qui] iuxta Nephtalim est pulcherrimam [in Galilea] regionem possessurus est, benedictione  sua habitatorem fecit. Asinum autem osseum uel fortem uocat, et humerum [dicit supposuisse] ad portandum, quia in labore terre et uehendis ad mare [oneribus], que in finibus suis nascebantur, plurimum laboraret, regibus quoque tributa comportans. Aiunt Hebrei, per metaphoram significari, quod Scripturas sanctas die ac nocte meditans studium suum dederit ad laborandum, et idcirco ei omnes seruiunt, quasi magistro dona portantes.

Dan iudicabit populum suum, sicut alia tribus in Isrel. Fiat Dan coluber in uia, cerastes in semita, mordens ungulas equi, ut cadat ascensor eius retro . Salutare tuum exspectabo, Domine. Samson iudex in Isrel de tribu Dan fuit. Hoc ergo nunc dicit uidens in spiritu, comam nutrire  Samson Nazareum, et de cesis hostibus triumphare: quod in similitudinem colubri regulique obsidentis uias, nullum per terram Isrel transire permittat; sed etiam si quis temerarius uirtute sua, quasi uelocitate equi confisus, eam uoluerit predonis more populari, non illum effugere ualebit. Totum autem per metaphoram serpentis et equitis loquitur [Edit., quod loquitur, ad formam serpentis et equi pertinet]. uidens ergo [Ms., autem] tam fortem Nazareum tuum, quod ipse propter [Edit., per] meretricem mortuus est, et moriens nostros occidit inimicos, putaui, o Deus! ipsum esse Christum Filium tuum;  uerum quia mortuus est, et non resurrexit, et rursum ductus captus est Isrel, alius mihi Saluator [Ed., uerum, qui mortuus est et resurrexit, ille igitur mihi saluator, etc.] mundi et mei generis prestolandus est, ut ueniat, cui repositum est, et ipse erit exspectatio gentium.

336 Gad accinctus preliabitur ante eum, et ipse accingetur retrorsum,  significat, quod ante Ruben, et dimidiam tribum Manasse, et filios, quos trans Iordanem [Ms., filios suos trans Iordanem] in possessionem dimiserat, post quatuordecim annos reuertens, prelium aduersum eos gentium uicinarum grande reperit et uictis hostibus fortiter dimicauit. Lege librum Iesu Naue  et Paralipomenon .

 Nephtalim ceruus emissus, dans eloquia pulchritudinis siue Nephtalim ager irriguus . Utrumque enim significat Hebreum uerbum Aiala Seluha [Edit., Siluam]. Significat autem quod aque calide in ipsa nascuntur tribu, siue quod super lacum Genesar fluenta [Al., fluento] Iordanis esset irriguus. Hebrei autem uolunt propter Tiberiadem, que legis uidebatur habere notitiam, agrum irriguum hic intelligi eloquia pulchritudinis prophetarum [Ms., irriguum et eloquia pulchritudinis prophetari]. Ceruus autem emissus temporaneas fruges et uelocitatem terre uberioris ostendit. Sed melius, si ad doctrinam Saluatoris cuncta referamus, quod ibi uel maxime docuerit Saluator, ut in Euangelio quoque scriptum est .

 Filius meus accrescens Ioseph, filius meus accrescens et decorus aspectu. Filie decurrerunt super murum, sed exasperauerunt eum, et iurgati sunt, inuidieque [Ita Ms.; Al. inuideruntque illi] habentes iacula. Sedit in forti arcus eius, et dissoluta sunt uincula brachiorum et manuum eius per manus potentis Iacob. Inde pastor egressus est, lapis Isrel . O fili Ioseph, qui tam pulcher es, ut te tota de muris et turribus, ac fenestris puellarum Aegypti turba prospectaret [Ms., prospectet]; inuiderunt tibi [et te ad iracundiam prouocauerunt] fratres tui, habentes liuoris sagittas et zeli iaculis uulnerati: uerum [tu] arcum tuum et arma pugnandi posuisti in Deo, qui fortis est propugnator; et uincula tua, quibus te fratres ligauerunt, ab ipso soluta sunt  et disrupta. Ut ex tuo semine tribus nascatur Effraim fortis, stabilis, et instar lapidis durioris inuicta, imperans [quoque] decem tribubus Isrel.

Beniamin lupus rapax, mane comedit predam et uespere diuidet spolia . Quam de Paulo apostolo manifestissima sit prophetia omnibus patet. In adolescentia enim persecutus est Ecclesiam ; in senectute predicator Euangelii factus est . Hebrei autem ita dixerunt [Ms., disserunt]: altare in quo immolabantur hostie, et uictimarum sanguis in basim illius fundebatur, in parte tribus Beniamin fuit [Al., fuisse]: Hoc inquiunt, ergo significat quod sacerdotes immolant mane hostias, ad uesperam diuidunt ea, que sibi a populo ex lege collecta  sunt, lupum sanguinarium, lupum uoracem super altaris interpretatione ponentes, et spoliarum diuisionem super sacerdotibus, qui seruientes altari uiuunt de altari [Hucusque ex Hieronymo]. Hec hactenus [Ms., autem] historice.

Spiritualiter autem [in] Ruben prioris populi Iudeorum ostendit personam, cui a Domino per prophetam dicitur: Isrel primogenitus meus . Etenim iuxta quod primogenitis debebatur, ipsius erat accipere sacerdotium et regnum. Additur: Tu uirtus mea. Utique quod huic populo fundamentum fidei ex ipsa uirtute Dei [Ms., quia ex ipso populo fundamentum fidei; ex ipso uirtus Dei], qui est Christus, aduenit. Quomodo autem ipse sit principium dolorum, nisi dum Patri Deo semper irrogat  iniurias, conuertens ad eum dorsum [et] non faciem? Iste prior in donis, quia ipsi primum credita sunt eloquia Dei, et legislatio, et testamentum [siue promissio]. Iste maior imperio, utique pro magnitudine uirium, quia copiosius ceteris in hoc seculo regnauit [Ed., Deum negauit, mendose]. Effusus est autem sicut aqua, peccando in Christo, que uasculo non tenetur; uoluntatis [Al., uoluptatis] effusus est impetu: et idcirco addidit ultra non crescas. [Quia peccauit, et Christum negauit], quapropter ipse postquam in uniuersum orbem dispersus est, ualde imminutus est. Sed quare talia meruit, ita subiecit: quia ascendisti cubile patris tui, et maculasti stratum eius; quando [Edit., quoniam] corpus Dominicum, in quo plenitudo Diuinitatis requiescebat, raptum in  cruce suspendit, et ferro commaculauit.

Simeon et Leui fratres uasa iniquitatis bellantia . Per Simeonem et Leui scribe, et Pharisei, et sacerdotes Iudaici populi intelliguntur. De Simeone enim scribe erant Iudeorum; de tribu uero Leui principes sacerdotum, 337 qui consilium fecerunt, ut Iesum dolo tenerent et occiderent. De quo concilio dicit: In concilium eorum ne ueniat anima mea. Horrebat enim tot scelera que in nouissimis temporibus facturi erant Iudei; quia in furore suo occiderunt uirum, id est Christum, de quo dicitur: Ecce uir oriens nomen eius . Et alibi: Femina circumdabit uirum . Suffoderunt murum, id est, spiritualem illum fortissimum murum, qui custodit Isrelem, lancea confoderunt. Maledictus  furor eorum, quia pertinax. Utique quando furore accensi in ira obtulerunt Christum Pontio Pilato dicentes: Crucifige, crucifige eum . Et indignatio eorum, [quia] dura. Dum Barabbam latronem peterent, et principem uite crucifigendum postularent . Diuidam eos in Iacob, et disperdam [Ms., dispergam] [illos] in Isrel, quia nonnulli ex illis crediderunt, quidam autem in infidelitate permanserunt. Dicuntur enim diuisi [hi, qui ab eis] separantur, et ueniunt ad fidem; dispersi autem [Al. ergo] sunt, quorum patria et templum subuersum est, et per orbem terre gens incredula [Ms., incredulum genus] spargitur.

Iuda te laudabunt fratres tui . Per  hunc Iudam uerus confessor exprimitur Christus, qui ex eius tribu secundum carnem est genitus. Ipsum laudant fratres sui, apostoli scilicet et omnes coheredes eius, qui per adoptionem Filii Dei Patris et Christi fratres effecti sunt per gratiam, quorum ipse est Dominus per naturam. Manus tue in ceruicibus inimicorum tuorum. Iisdem enim manibus et eodem crucis tropheo et suos textit, et inimicas aduersariasque potestates deuicit [Ms., curuauit]. Iuxta quod et Pater promittit ei dicens: Sede ad dexteram meam, donec ponam inimicos tuos scabellum pedum tuorum. Adorabunt te filii patris tui, quoniam multi ex filiis Iacob adorantes [eum] per electionem gratie salui facti sunt. Catulus leonis Iuda , quoniam nascendo paruulus factus est, sicut scriptum  est: Paruulus natus est nobis. Ad predam fili mi ascendisti, id est, ascendens in crucem, captiuos populos redemisti [et] quos aduersarius [Ms., contrarius] ille inuaserat [tu moriens eripuisti. Denique rediens ab inferis ascendisti] in altum, captiuam duxisti captiuitatem. Requiescens accubuisti ut leo. Manifestissime Christus accubuit in passione, quando inclinato capite tradidit spiritum, siue quando in sepulcro [securus] uelut quodam corporis somno quieuit. Sed quare ut leo et [uelut] catulus leonis? In somno suo leo fuit, quoniam non necessitate, sed potestate hoc ipsum impleuit, sicut ipse dicit: Nemo tollet a me animam meam, sed ego ponam eam. Quod uero addidit: Et ut catulus leonis; inde enim mortuus est, unde [et] natus. Bene [ergo]  Christus ut leo requieuit, qui non solum mortis acerbitatem non timuit, sed etiam in ipsa morte mortis imperium uicit. Quod autem dicit: Quis suscitabit eum? Quid est aliud nisi quod ipse dicit [Ms., quia nullus, nisi ipse, iuxta quod ipse ait]: Soluite templum hoc, et in triduo suscitabo illud. Non deficiet dux de Iuda [et reliqua] . Hoc manifestissime ad Iudam refertur. Diu enim fuit ex semine illius intemerata apud Iudeos successio regni, donec Christus nasceretur: et hoc supra diximus. Alligans ad uineam pullum suum . Pullus suus, populus est ex gentibus, cui adhuc nunquam fuerat onus legis impositum. Hunc alligauerunt apostoli, qui ex Iudeis sunt, ad uineam de qua dicitur: uinea Domini Sabaoth [Al., copulauit ad uineam, ad  apostolos scilicet, qui ex Iudeis sunt. Nam uinea Domini Sabaoth domus Isrel est]: Et ad uitem, que dicit: Ego sum uitis uera. Ad hanc ergo uitem alligat asinam suam, hoc est synagogam grauidam [Ms., tardigradam scilicet] et graui legis pondere depressam. Lauit in uino stolam suam. [Siue] carnem suam in sanguine passionis; siue sanctam Ecclesiam illo uino, quod pro multis effunditur in remissionem peccatorum. Et in sanguine uue pallium suum. Pallium, gentes sunt, quas corpori suo iunxit, sicut scriptum est: uiuo ego, dicit Dominus, nisi hos omnes induam sicut uestimentum. Pulchriores oculi eius uino . Oculi Christi apostoli sunt et Euangeliste, qui lumen scientie Ecclesie prestant  quorum precepta [Al., scripta] austeritatem uini prisce legis superant, quia longe leuiora sunt. Et dentes lacte candidiores. Dentes preceptores sunt sancti, qui precidunt ab erroribus homines, et eos quasi comedendo in Christi corpus transmittunt. Candidiores autem effecti sunt doctores ecclesie lacte ueteris legis.

Zabulon in littore maris, et in statione nauium habitat [Ms., habitabit] . Zabulon interpretatur habitaculum pulchritudinis [Al., fortitudinis], et Ecclesiam significat, que in littore 338 maris habitat, [et] in statione nauium, ut credentibus refugium [sit], et periclitantibus demonstret fidei portum. Hec contra omnes turbines seculi inconcussa firmitate solida exspectat naufragium Iudeorum, et  hereticorum procellas, qui circumferuntur omni uento doctrine, quorum etsi tunditur fluctibus, non tamen frangitur. Pertendit autem usque ad Sidonem, hoc est, usque ad gentes; legitur etiam in Euangelio, inde assumptos esse aliquos apostolos; in ipsis locis Dominum sepe docuisse, sicut scriptum est: Terra Zabulon, et terra Nephtalim, populus qui sedebat in tenebris, uidit lucem magnam. . Sidon interpretatur uenator uel uenatrix. uenatores uero qui sunt, nisi apostoli? qui, ut supra diximus, ex illis locis assumpti sunt; de quibus dicitur: Mittam uenatores multos, et uenabuntur uos in omni monte [Al., loco] .

Isachar asinus fortis . Isachar quod interpretatur merces, refertur ad populum gentium,  quem Dominus pretio sanguinis sui mercatus est. Hic Isachar asinus fortis scribitur, quia prius populus gentilis, quasi brutum et luxuriosum animal [egerat] nullaque ratione subsistens; nunc uero fortis Redemptoris dominio collum submittens ad iugum discipline Euangelice peruenit [Al., sed postmodum iugum. . . libenter portauit]. Hic accubans inter terminos uidit requiem, quod esset bona; et terram, quod optima. Inter terminos [autem] accubare, est prestolato mundi fine requiescere, nichilque eorum, que uersantur in medio, querere, sed ultima desiderare. Et fortis asinus requiem et terram optimam uidet, cum simplex gentilitas [idcirco] se ad robur boni operis erigit [quia] ad eterne uite premium tendit. Unde etiam apponit humerum suum ad  portandum, quia dum ad promissam requiem peruenire desiderat, cuncta mandatorum onera libenter portat. Unde factus est tributis seruiens, hoc est, regi Christo suo fidei dona et operum bonorum offerens munera.

Dan iudicabit populum suum, sicut alie tribus Isrel. Fiat Dan coluber in uia, cerastes in semita, [et reliqua] . Dicunt quidam Antichristum per hec uerba predici de tribu Dan futurum, pro eo, quod hoc loco Dan et coluber asseritur et mordens. Unde inter tribus Isrel primus Dan ad Aquilonem castra metatus est, illum significans, qui se in lateribus Aquilonis sedere dicit, et de quo figuraliter propheta dicit: A Dan auditus est fremitus equorum eius : qui non solum coluber, sed etiam cerastes, siue cornutus uocatur. Ceras enim Grece cornu dicitur esse [Al., . . . . . cornua dicuntur]. Unde serpens ille cornutus esse perhibetur, per quem digne Antichristus asseritur, qui contra uitam fidelium cum morsu pestifere predicationis armabitur etiam cornibus potestatis [Edit., et etiam cornibus contra potestates]. Quis autem nescit semitam angustiorem esse, quam uiam? Fit ergo coluber in uia, quia in presentis uite latitudine eos ambulare prouocat, quibus quasi parcendo blanditur. Sed mordet, cum eos quibus libertatem tribuit, erroris sui ueneno consumit. Fit iterum cerastes in semita, quia quos fideles reperit, et sese inter angusta itinera precepti celestis constringere uidet, non solum nequitia  callide persuasionis impetit, uerum etiam terrore potestatis perimit [Al., premit], [et] in persecutionis angore, post beneficia ficta [Ms., ficte] dulcedinis, exercet cornua potestatis. [In quo loco] equus [iste] hunc mundum insinuat, qui [Ms., quod] per elationem  suam in cursu labentium temporum spumat. Et quia Antichristus extrema mundi apprehendet [Ms., apprehendere nititur], cerastes ille equi ungulas mordere perhibetur. Equi enim ungulas mordere est extrema seculi [feriendo] contingere. Ut cadat ascensor eius retro. Ascensor huius equi est, quisquis iniquitatibus mundi [huius] extollitur, unde et retro cadere dicitur.

Hec commentatiuncula inter Opera S. Aug. Edit. Bened. S. Mauri tom. III, Append. pag. 28, ita finitur.

Ut cadat ascensor eius retro. Plebs infidelis Iudea, erroris suis laqueis capta pro Christo Antichristum exspectat. Bene Iacob eodem loco repente in electorum uocem conuersus est dicens: Salutare  tuum exspectabo, Domine . Id est, non sicut infideles Antichristum, sed eum, qui in redemptionem nostram uenturus est, uerum credo fideliter Christum. Amen.



339 DICTA BEATI ALBINI LEuITAE Super illud Geneseos: Faciamus hominem ad imaginem et similitudinem nostram .





MONITUM PRAEuIUM.


Hanc commentatiunculam in ms. cod. I. Sirmundi sub priori titulo repertam Questionibus in Genesin subiunxit cl. Quercetanus. Edita iam olim fuerat inter Opera sancti Ambrosii sub hoc titulo: De dignitate  conditionis humane libellus. Et sancti Augustini, cum hac inscriptione: De creatione primi hominis. Habetur nunc in Ambros. et Aug. Opp. Append. Nos illam inuenimus in codd. mss. Salisburgensi, Frisingensi et S. Emmerami, absque titulo quidem auctoris, attamen inter alia Alcuini opuscula comprehensam. In eodem cod. Salisb., n. 67 notato, habetur simul opusculum in quo tractatur de operibus sex dierum et aliis iuxta disputationem puerorum cum interrogationibus et responsionibus. Ibi agitur de natura hominis, atque illud Gen. I, 26, Faciamus hominem, etc., dialogice examinatur, responsiones uero redduntur per eadem uerba que in hac, quam pre oculis habes, commentatiuncula uno contextu leguntur. Incertum sane utrum hec uerba prius, quod pronum est credere, dialogice disposita, postea per modum unius dissertationis inde auulsa fuerint; utrum uero prius uno contextu prolata, deinde ampliori dialogo incerta. Persuasum tamen mihi habeo,  beatum Alcuinum non tantum huiusce commentatiuncule, sed etiam integri illius dialogi, seu disputationis puerorum uerum esse auctorem. Illam tamen dabimus inter opuscula dubia, ubi uideas monitum preuium.

Tanta [Edit., tota] dignitas humane conditionis esse cognoscitur, ut non solo iubentis sermone, sicut alia sex dierum opera, sed consilio sancte Trinitatis et opere maiestatis diuine creatus est [Al., sit] homo; ut ex prime conditionis honore intelligeret, quantum deberet suo Conditori, dum tantum in conditione mox dignitatis priuilegium prestitit ei Conditor, ut tanto ardentius amaret Conditorem, quanto mirabilius se ab eo esse conditum intelligeret. Nec ob hoc solum quod consilio sancte Trinitatis sic excellenter a Conditore conditus est, sed etiam quod  ad imaginem et similitudinem suam ipse Creator omnium eum creauit, quod nulli alii ex creaturis donauit. Que imago diligentius ex interioris hominis nobilitate est consideranda. Primo quidem, ut  sicuti Deus unus semper ubique totus est, omnia uiuificans, mouens et gubernans, sicut apostolus confirmat, quod in eo uiuimus, et mouemur, et sumus : sic et anima in suo corpore ubique tota uiget, uiuificans illud, mouens et gubernans. Nec enim in maioribus corporis sui membris maior est, et in minoribus minor; sed in minimis tota et in maximis tota. Et hec est imago unitatis Dei omnipotentis, quam anima habet in se. Que quoque quamdam sancte Trinitatis habet imaginem. Primo in eo quia, sicut Deus est, uiuit et sapit; ita anima secundum suum modum est, uiuit et sapit. Est quoque et alia Trinitas in ea, qua ad imaginem sui Conditoris, perfecte quidem et summe Trinitatis, que [est] in Patre, et Filio, et Spiritu sancto [Al., que ex Patre, et Filio,  et Spiritu sancto], condita est. Et licet unius sit illa nature, tres [tamen] in se dignitates habet, id est, intellectum, uoluntatem et memoriam. Quod idem, licet aliis uerbis, in Euangelio designatur, cum dicitur: Diliges Dominum Deum tuum ex toto corde tuo, et ex tota anima tua, et ex tota mente tua ; id est, et ex toto intellectu, et ex tota uoluntate, et ex tota memoria. Iam [Ms., Nam] sicut ex Patre generatur Filius, ex Patre Filioque procedit Spiritus sanctus; ita ex intellectu generatur uoluntas, ex his item ambobus procedit memoria, sicut facile [a sapiente quolibet] intelligi potest. Nec enim anima perfecta potest esse sine his tribus, nec horum trium unum aliquod, quantum ad suam pertinet beatitudinem, sine aliis duobus integrum constat.  Et sicut Deus Pater, Deus Filius, Deus Spiritus sanctus est, non tamen tres dii sunt, sed unus Deus tres habens personas; ita et anima intellectus, anima uoluntas, anima memoria; non tamen anime tres in uno corpore, sed una anima tres habens dignitates; 340 atque in his tribus eius imaginem mirabiliter gerit in sua natura noster interior homo: ex quibus quasi excellentioribus anime dignitatibus iubemur diligere Conditorem, ut quantum intelligatur, diligatur [Al., intelligitur. . . . . diligitur]; et quantum diligatur, semper in memoria habeatur. Nec solus sufficit de eo intellectus, nisi fiat in amore eius uoluntas: imo nec hec duo sufficiunt, nisi memoria addatur, qua semper in mente intelligentis et diligentis maneat Deus; ut sicut nullum potest esse momentum,  quo homo [non] utatur, uel fruatur Dei bonitate et misericordia; ita nullum debeat esse momentum, quo presentem eum non habeat in memoria. Et hec de imagine habeto.

Hoc uero nunc de similitudine aliqua intellige, que in moribus [Al., minoribus] cernenda est: ut sicut Deus Creator, qui hominem ad similitudinem suam creauit, est caritas, est bonus et iustus, patiens atque mitis, mundus, misericors, et cetera uirtutum sanctarum insignia que de eo leguntur: ita homo creatus est ut caritatem haberet, ut bonus esset et iustus, patiens atque mitis, mundus et misericors foret. Quas uirtutes quanto plus quisque in seipso  habet, tanto propius est Deo, et maiorem sui Conditoris gerit similitudinem. Si uero, quod absit, aliquis per deuia uitiorum et diuortia criminum ab hac nobilissima sui Conditoris similitudine degener aberret, tunc fiet de eo quod scriptum est: Et homo, cum in honore esset non intellexit, comparatus est iumentis insipientibus et similis factus est illis . Qui maior honor potuit homini esse, quam ut ad similitudinem sui Factoris conderetur, et eisdem uirtutum uestimentis ornaretur, quibus Conditor, de quo legitur: Dominus regnauit, decore indutus , id est, omnium uirtutum splendore et totius bonitatis decore ornatus? uel quod maius homini potest esse dedecus, aut infelicior miseria, quam ut hac similitudinis gloria sui  Conditoris amissa, ad informem et ad irrationabilem brutorum iumentorum dilaberetur similitudinem? Eapropter quisque diligentius attendat prime conditionis sue excellentiam, et uenerandam sancte Trinitatis in seipso imaginem agnoscat, honoremque similitudinis diuine, ad quem creatus est, nobilitate morum, exercitio uirtutum, dignitate meritorum habere contendat: ut quando appareat qualis sit, tunc similis ei appareat qui se mirabiliter ad similitudinem suam in primo Adam condidit, mirabiliusque in [secundo Edit., mendose, seculo] reformauit.




DE DECEM uERBIS LEGIS SEU BREuIS EXPOSITIO DECALOGI.





MONITUM PRAEuIUM.


Hanc breuissimam Decalogi expositionem D. Lucas d'Acheri e cod. ms. S. Germani a Pratis cum aliis duabus epistolis B. Alcuini: De comparatione ueteris ac Noui Testamenti, et: De tribus generibus uisionum , edidit tom. III Spicil., pag. 321. Unde illam huc transcripsimus; tum, quod forma epistolari careat; tum, quod materia cum Questionibus in Genesin connexa sit.

Dat igitur Dominus Moysi legem innocentie nostre et cognitionis sue, eamdemque in decem uerba constituit, et saxeis tabulis digito suo scripsit. Et hec quidem precepta ita sunt distributa, ut tria pertineant ad dilectionem diuine Trinitatis; septem uero ad amorem fraternum, quibus societas humana non leditur. Primum Decalogi mandatum ad Deum  Patrem pertinet, dum dicit: Dominus Deus tuus Deus unus est . Utique ut hec audiens unum Deum Patrem colas, et in multos Deos fornicationem tuam non effundas. Secundum preceptum pertinet ad Filium, dum dicit: Non assumes nomen Domini tui in uanum, id est, ne estimes creaturam esse filium Dei, quoniam omnis 341 creatura uanitati subiecta est; sed credas eum equalem esse Patri, Deum deorum, uerbum apud Deum, per quem omnia facta sunt. Tertium mandatum de sabbato ad Spiritum sanctum pertinet, cuius donum requies nobis sempiterna promittitur. Nam quia Spiritus sanctus dicitur, propterea et septimum diem  sanctificauit Deus: in aliis enim diebus, operum non est nominata sanctificatio, nisi in sabbato, ubi dicitur: Requieuit Deus. Proinde igitur hoc mandatum pertinet ad Spiritum sanctum, tam propter nomen sanctificationis, quam etiam propter eternam requiem, ad donum sancti Spiritus pertinentem. Dicitur enim ibi: Memento, ut diem sabbati sanctifices. Sex diebus operaberis, et facies omnia opera tua. Septimus autem dies sabbatum est Domini Dei tui, non facies omne opus in eo . In sex dierum opere sex millium annorum operatio continetur: in septimi uero requie, beati illius regni tempus ostenditur, quod carnaliter Iudei celebrantes exspectant. Et hoc ne nos ad fidem mendacii fallentes aptemus, clamat per prophetam Deus: Neomenias  et sabbata uestra odiuit anima mea . Quomodo ergo sanctificata sunt uel erunt sabbata illa que odiuit Deus? Ergo sabbatum est sanctificatum, ubi post bona uite huius opera requies nobis eterna promittitur. Ideoque quidquid agimus, si propter futuri seculi requiem agimus, ueraciter sabbatum obseruamus.

Post hec tria precepta septenarius succedit numerus mandatorum, ad dilectionem proximi pertinens, et incipit ab honore parentum, dum dicitur: Honora patrem tuum et matrem tuam ; quod in ordine quartum est. A parentibus enim suis homo aperit oculos, et hec uita ab eorum dilectione sumit  exordium. Inde hoc mandatum primum est, sicut et Dominus in Euangelio dicit: Honora patrem tuum et matrem tuam, quod est mandatum primum. . Sed quomodo primum, nisi sicut predictum est in septenario numero, quia pertinet ad dilectionem proximi, primum est in altera tabula. Nam idcirco due tabule legis date sunt. Iubetur ergo in hoc precepto filiis honorare parentes, neque contumeliosos aut proteruos illis existere, sed officio pietatis et humanitatis debitam reuerentiam prestare. Nam qui parentibus honorem differt, quibus parcere poterit, qui suos odit? Quintum: Non mechaberis , id est ne quisquam preter matrimonii fedus aliis feminabus misceatur ad explendam libidinem. Nam specialiter adulterium facit,  qui preter suam ad alteram accedit. [a 1Kb] Sextum: Non occides. Etenim non solum opere perpetrans homicidium facit, sed etiam qui incurrit in eum esurientem uel nudum, qui mori possit, nisi indumentum, cibumque porrigendo subueniat, et ideo homicidii reus habebitur. Septimum, non furtum  facies , quod est uitium rapacitatis. Octauum: falsum testimonium non dices , quod est crimen mendacii, et falsitatis. Nonum: Non concupisces uxorem proximi tui . In hoc precepto uetat intentionem adulterine cogitationis. Nam aliud est facere aliquid tale preter uxorem, aliud non appetere alienam uxorem; ideo duo precepta sunt: Non mechaberis, et non concupisces uxorem proximi tui. Decimum: Non concupisces rem proximi tui. In quo precepto damnat ambitionem seculi, et refrenat concupiscentiam rerum. Itaque horum primum prohibet superstitionem, secundum errorem, tertium seculi amorem, quartum impietatem, quintum allidit fornicationem, sextum crudelitatem, septimum rapacitatem, octauum perimit falsitatem,  nonum adulterii cogitationem, decimum cupiditatem. Et notandum quia sicut decem plagis percutiuntur Aegyptii, sic decem precepta conscribuntur tabule, quibus regitur populus Dei, et demones occiduntur.






OPUSCULUM SECUNDUM. 342 ENCHIRIDION SEU EXPOSITIO PIA AC BREuIS IN PSALMOS PeNITENTIALES, IN PSALMUM CXuIII ET GRADUALES.





MONITUM PRAEuIUM.


Triplex hoc opusculum scribendi occasionem Alcuino prebuit frequens cum Arnone archiepiscopo Salisburgensi, dilecto suo Aquila collatio de diuinis Scripturis. Cum enim de septem psalmis penitentialibus, de psalmo CXuIII et de quindecim psalmis Gradualibus, quorum semper celebris in ecclesiastico officio usus fuit, colloquerentur, Arno flagitauit ut Alcuinus de iisdem breues expositiunculas, quasi quoddam Enchiridion, id est, manualem librum conficeret, prout ex epistola dedicatoria, statim subiicienda, cognoscitur. Consensit Alcuinus, et hasce Expositiones postea ad Arnonem per Fredegisum direxit, una cum aliis quibusdam libellis qui recensentur in epistola 117  ad eumdem Arnonem.

Porro Enchiridion istud prima uice, quantum quidem deprehendere potuimus, typorum beneficio prodiit Parisiis anno 1547 in-8o, apud Nicolaum le Riche, seu Diuitem. Post annos uero octo, hoc est  anno 1555 inter Orthodoxographos Theologos seu sacrosanctos ac sincerioris fidei doctores, Basilee editos, pag. 1085-1122, locum meruit. Rursus in predicta urbe Parisiensi commentarius in psalmos penitentiales, si Guil. Croweo, in Elencho Script., pag. 41, fides est, separatim et absque reliquis duobus Commentariis prodiit anno 1568 in-8o. Ant. Posseuinus tamen in Apparatu sacro, tom. I, pag. 35, eidem editioni adiungit etiam commentarium in psal. CXuIII atque expositionem illius Cant. Sexaginta  regine, etc., prout narrat auctor Hist. Lit. Gallie, tom. Iu, pag. 304. Cl. Quercetanus integrum opusculum ex editione Nicolai Diuitis transcripsit.

In omnibus his editionibus desideratur prefatio, seu epistola, qua Alcuinus presens opusculum Arnoni inscripsit, que primo edita fuit a uiro celeberrimo D. Luca d'Acheri anno 1669, Spicil. tom. IX, pag. 111, 116, ueteris, seu tom. III, pag. 323, noue editionis. Nos eamdem reperimus in duobus codd. mss., uno bibl. illustrissimi capituli ecclesie metropolitice Salisburgensis, altero bibl. S. Emmerami. In quibus simul triplex hic commentarius continetur, quibuscum edita contulimus locisque plurimis emendauimus.

In cod. S. Emmerami expositioni gradualium psalmorum annexi sunt uersus, seu rhythmi latini ex initiis singulorum predictorum psalmorum compositi, qui etiam in quodam ms. cod. bibl. monasterii celeberrimi diuitis Augie reperiuntur quos mecum cl. D. P. Bernardus. Liebherr, tunc insigni bibliothece prefectus communicauit, breui ante tristem  migrationem ueterum inquilinorum. Horum rhythmorum sub nomine hymni, meminit Alcuinus in cit. epist. 117 , ad eumdem Arnonem archiepiscopum scripta his uerbis: Est in eo  hymnus uetus de Xu psalmis graduum. Dum ueterem appellat, simul non se, sed alium aliquem illius hymni auctorem esse insinuat.



[a 1Kb] PRAEFATIO.

Sanctissimo Patri et summo pontifici Arnoni episcopo  humilis leuita Alcuinus [Al., Archoinus, mendose] salutem.

Dum uestram, uenerande Pater, sanctissimam uoluntatem catholice fidei feruore fulgentem, et sancte caritatis a Deo donis abundantem agnoui, ita, ut me, minimum diuine Scripture uernaculum, de multis ecclesiastice dignitatis consuetudinibus quasi Patrem consulere uoluistis; ne fortasse aliquid uestre prudentie incognitum remaneret, quid, a quibus Patribus, de 343 qualibet re sancitum esset. Proinde subito sermo inter nos habitus de penitentie psalmis, qui essent, uel qualiter intelligendi, uel usitandi fuissent, inquirebat; quos septem esse ex uenerabilium Patrum discretione mox inuentum est: Nec non unde psalmus centesimus decimus octauus tam  celebri laude; uel, cur tam perpetua consuetudine canonicis horis decantari solitus sit: aut unde psalmi graduum dicerentur, quorum quindecim esse nemini, librum lectitanti [a 1Kb] Psalmorum, dubium esse reor. De quibus uestre sagacissime sanctitati breues expositiunculas quasi quoddam Enchiridion, id est manualem librum, fieri flagitastis [Al. flagitatis]. Cui petitioni [Al., qua petitione] almitatis uestre libens annui, arreptisque sanctorum Patrum tractatibus, qui copiose de singulis in Psalmorum libro uersibus scrutati sunt; quatenus de his quoque, quid dicerent, adnotarem, floresque colligerem dulcissimos ad uestre uoluntatis satisfaciendum desiderio.

Sed primo omnium numerorum eruendas rationes ratum putaui, id est, cur etiam psalmi penitentie  septenario numero consecrati essent? aut quare centesimus decimus octauus uiginti duabus periodis diuideretur, quorum singuli octo haberent uersus? Aut quid rationis sit, quindecim esse psalmos, qui cantico graduum titulo presignarentur? Notissimum quippe est, in sancta Scriptura magnam habere perfectionem septenarium in significatione ubique numerum, uel ex eo maxime, quod sancti Spiritus dona, prophetali definitione, in Christo esse, ab Isaia summo prophetarum dictum [Ms., predictum] est, ubi idem secretorum Domini conscius ait: Egredietur uirga de radice Iesse, et flos de radice eius ascendet: et requiescet super eum spiritus Domini, spiritus sapientie et intellectus, spiritus consilii et fortitudinis, spiritus scientie et pietatis, et replebit eum spiritus timoris Domini  . Ipse quoque Dominus septem nos petitionibus informare uoluit ; et in Apocalypsi Ioannis  septem candelabra uidisse; septemque stellas, ac septem se scripsisse Ecclesiis testatur, et multa alia sparsim in diuinis reperiuntur libris, que septenarii numeri perfectionem  ostendunt. Unde est et illud Salomonis: Sapientia edificauit sibi domum, excidit columnas septem , que longiorem poscunt sermonem; si tamen est nostri temporis quis idoneus, uniuersa eiusdem numeri explanare mysteria: qui etiam in principio creaturarum ipsius Creatoris requie consecratus est, et nunc ordo seculorum per eumdem numerum decurrere constat; qui etiam, si in duo diuiditur membra maioris portionis habitudinis sue, id est in tres et quatuor, mirabile uniuersitatis habet arcanum. Nam in tribus sancta Trinitas creatrix omnium que sunt, designatur; et in quatuor scilicet, uniuersitas demonstratur creaturarum; seu ob quatuor mundi plagas; siue propter quatuor elementorum originem; aut etiam temporum distributionem,  que quadrifarie currere noscuntur: quocirca propter perfectam remissionem peccatorum, quam in baptismo accepimus, uel etiam lacrymis confessionis, et penitentie, psalmi penitentiales septenario numero consecrantur. Sic etiam et psalmi nouissimi in Psalterio, in laudem Domini Dei eterni, eadem perfectionis regula septenario numero dedicantur. Psalmus siquidem centesimus atque octauus decimus, cui ad probationem [Ms., purgationem] anime, inherendo sacris orationibus Deo, nullus equiparari posse putatur, iuxta alphabetum Hebraice lingue compositus est, qui secundum numerum litterarum eiusdem lingue uiginti duobus periodis constare uidetur: quorum quisque octo uersus habet, semper secundum ordinem alphabeti ab eadem incipientes littera, fortassis  propter euangelicas octo beatitudines, in quibus legalium constat esse perfectio preceptorum: siue propter octauam circumcisionis diem, que in nouo homine exspoliationem carnalium designat uoluptatum: cuius psalmi uersus sunt simul aggregati bis LXXXuIII, quasi per decem legalia precepta ad octo euangelice perfectionis beatitudines ascensus patesceret. Unde mihi modo locus esset idoneus disputandi de mirabili numerorum congruentia cum salutis nostre mysteriis, si alibi oratio non intenderet.

344 Similiter uero et de psalmis graduum quindecim pulcherrimus ascensionis ordo designatur usque ad cenaculum, in quo Spiritus sanctus in igneis linguis cum flammatu [Ms., flatu] uehementi  super nomina uirorum centum uiginti uenerat. Ergo si computare [b 1Kb] incipies singulos numeros ab uno usque ad quindecim, et omnem summam eorum in unum congregabis cumulum, centum uiginti reperies, id est, de ter quinis ter quadragenos nasci; numerum uidelicet, in quo Moyses ieiunando legem meruit  recipere, uel Elias prophetali spiritu exaltatus est; uel etiam ipse Dominus noster iehsu Christus post ieiunium quadraginta dierum tentatorem gloriose uicit malignum.

His omnibus consideratis, quanta sit numerorum excellentia in diuinis Scripturis, et quam necessarium sit eas legentibus illorum nosse scientiam, perspicue patet: per quos etiam seculorum ordo decurrit, et nostre uite ratio constat. Unde in sancta Scriptura legitur, Dominum Creatorem omnia in numero, pondere, et mensura fecisse . Quocirca fas esse uidetur, sanctam auctoritatem uestram iuuenes exhortari ingeniosos, in talibus se exercere studiis discant feruentia etatis ingenio [Ms., feruenti etatis ingenio], ut habeant maturo annorum  tempore quid doceant discipulos suos; quatenus uestra sanctitate diligenter predicante plurimi erudiantur in lege Domini. Sacerdotis quippe est ex alto culminis fastigio predicare [Ms., preuidere] quid cui conueniat persone, quibus pascuis nutriat gregem sibi commissum, ne forte qualibet ex grege ouicula errans, pastoris negligentia lupinis pateat morsibus. Unusquisque equidem doctor rationem accepte pecunie redditurus est domino suo, nec paruum sibi quislibet pastor fingat in animo imminere periculum, multa millia animarum in rationem anime suscepisse sue: laboret studiose in domo Dei doctor bonus, ut mereatur gloriose coronari in regno Dei: tempus itaque laboris transiet cito, beate uero retributionis nunquam finietur. Si enim feliciter uiuere  queramus, illuc animo tendamus ubi uera est felicitas, ad quam non nisi caritate suffultus nemo peruenire poterit, que nos de terrenis tollat ad celestia. Nihil sepius in hac uita nostre peregrinationis animo meditemur, nisi qualiter Redemptori et Iudici nostro placeamus, scientes quod hic semper non erimus, sed in alia quadam uita semper erimus. Quam miser est, qui de huius mortalitatis labore, in maiorem mortalitatis [Ms., immortalitatis] perueniet laborem; et quam felix est, qui de hoc labore transiet in requiem, cuius nullus erit unquam finis. Proinde non transitorias amemus diuitias, sed semper manentes. Dominus iehsu non nobis promisit honores transeuntes, sed perpetuos; non gloriam terrenam,  sed celestem; non hic longeuitatem uite, ubi peccato nascimur, labore uiuimus, dolore morimur; sed in beatitudine perpetua [Al., perfecta] eternam nobis promisit uitam; et non perituras spopondit diuitias, sed semper manentes: huius uero seculi diuitie bonis malisque communes esse uidentur, quibus boni bene utuntur ad augmentum salutis sibi sempiterne, mali uero male utuntur eis ad perditionem sui. Illud uero promisit Dominus Deus caritate feruentibus, quo nichil beatius esse poterit, id est, perpetuam sue beatitudinis uisionem, ad quam mundato corde festinandum est, sicut ipsa ueritas ait: Beati mundo corde, quoniam ipsi Deum uidebunt .

 Mundi sunt uidelicet corde, quos nulla cuiuslibet malitie macula conturbat, qui casta mente Deum laudare celestibus hymnis assuescunt. Hi angelicam in terris agunt uitam, qui in Dei laudibus letantur, et psalmodie puro corde delectantur. Nullus mortalium uirtutem psalmorum pleniter explicare poterit. In his confessiones peccatorum, in his penitentiales lacryme excitantur, in his compunctio cordis renouatur, nam totus Psalmorum liber celestibus redolet mysteriis, spiritalibus abundat preceptis, diuinis repletus est laudibus. Quicunque psalmos intenta mente decantare, et scrutari didicit, inueniet in eis omnem salutis nostre dispensationem predictam, miras celestium iucunditates gaudiorum.

345 Proinde, sanctissime Pater, hortare fratres  sanctos, eorum diligenter discutere [Ms., discere] sensus; ut sciant et intelligant corde quid ore et lingua resonent, apostolico imbuti exemplo, qui de seipso dixisse legitur: Psallam spiritu, psallam et mente: orabo spiritu, orabo et mente . uerba siquidem cantantis mens meditetur intelligentis [Edit., intelligentes], quia Domino patescunt cogitationes singulorum, qui cor contritum et humiliatum in prece ad se clamantium non spernit. Siquidem [Ms., sicut] quidam sapientium ait [humiliati preces celum ascendunt]. Humilitate et misericordia Christi saluati sumus, qui ait: Discite a me quia mitis sum et humilis corde, et inuenietis requiem animabus uestris . Qui misericordiam facit, miserebitur illius Deus, ipso Domino dicente: Estote  misericordes, sicut et Pater uester celestis misericors est . Imago Dei, ad quam reformamur in mente, in misericordie maxime stat operibus, pro quibus sanctis et iustis regnum promittitur eternum, dum discernentur agni ab hedis, ad audiendam uocem desiderabilem summi Regis et Iudicis in sede paterne maiestatis sedentis: uenite, benedicti Patris mei, percipite regnum quod uobis paratum est ab origine mundi .


Hec lege sancte Pater [ [a 1Kb] felix] feliciter, atque
Sis memor Albini per tempora longa magistri,
Dum sacris Domini supplex altaribus adstas [Ms., adsis],
Ut pius omnipotens solita pietate relaxet
 uincula criminibus, cuius condigna nefandis,
Ut ualeat tecum gaudens laudare tonantem,
Post huius Domino uite miserante labores.
Angelus almipotens celi directus ab arce,
Per terras, siluas, colles comitetur euntem.
Per castella, uicos, per fortia flumina terre,
Semper ubique, precor, ducat simul atque reducat
Gaudentem, sancte cum prosperitate salutis,
Te [Al., Tu] Pater alme! Deo Christo donante, per euum.
Tu ualeas, uigeas semper, carissime presul!
Cumque tuis cunctis ouibus, per pascua uite
Que currant, sanctos uirtutum carpere flores;
 Te ducente, Pater, pastor, patriarcha, sacerdos [a 1Kb] .



346 PSALMUS uI.

uERS. 1.---Titulus psalmi est: In finem Dauid in carminibus pro octaua: quo in finem, id est, Christum, Dauid respiciens hymnos et carmina cantabat: pro octaua; id est, pro desiderio future resurrectionis. Peccatricem uero animam hortatur hic suo exemplo Dauid, ut non statim desperet, etiamsi grauiter peccarit: sed abluto lacrymis penitentie conscientie sue lecto, ad medicum Deum recurrat, qui ulcera peccatorum suorum sanet [b 1Kb] .

uERS. 2.---Domine, ne in furore tuo arguas me, neque in ira tua corripias me. Ira est longa indignatio: furor uero repentina mentis accensio; sed ira eternam impiorum significat penam, furor ignem  purgatorium: et de utraque [Ms., de qua utraque] uir penitens liberari se a Deo postulat.

uERS. 3.---Miserere mei, Domine, quoniam infirmus sum: sana me, Domine, quoniam conturbata sunt ossa mea. ualida est misericordie precatio, peccati confessio. Ille misericordiam Dei inueniet qui se miserum confitetur. Quoniam infirmus sum, sana me, inquit, Domine: ac si dicat, infirmus sum per peccatum, sana me per misericordiam: Quoniam conturbata sunt ossa mea, omnes, inquam, uirtutes, que propter sui soliditatem ossa appellantur.

uERS. 4.---Et anima mea turbata est ualde: sed tu, Domine, usquequo? In primo quidem homine transgressa anima mea uirtutes omnes perdidit, et  inde turbata est per penitentiam, ut emundetur. Et tu, Domine, usquequo? Subaudi: [usquequo] animam meam, que uehementer conturbata est, non eripis, non corrigis, non emendas

uERS. 5.---Conuertere, Domine, et eripe animam meam, saluum me fac propter misericordiam tuam. Nisi enim animam nostram ante conuerterit, nemo eam eruet [Ms., conuerteret . . . erueret] de periculo. uel: conuertere, Domine, et dirige nos per misericordiam tuam, atque aspice [Ms., dignare . . . aspicere], qui propter peccata nostra faciem tuam auertisti a nobis: et eripe animam meam, ab imminenti scilicet supplicio, et saluum me fac non meis meritis, sed tua misericordia.

uERS. 6.---Quoniam non est in morte qui memor  sit tui. Non enim mortui laudabunt te, Domine, sed nos, qui uiuimus [Ms., uiuentes sumus]: quia non est mortuorum Deus, sed uiuorum.

In inferno autem quis confitebitur tibi. [Non pro  impossibili, sed pro raro posuit] et subaudiendum est ad ueniam: quia in hoc mundo proprie confessio dicitur, ubi et uenia reperitur.

uERS. 7.---Laboraui in gemitu meo. Hic penitentie sue modum exponit. Lauabo per singulas noctes lectum meum. Lectum, delectationem corporis intelligamus. Lacrymis stratum meum rigabo. Rigare uberius aliquid significat quam lauare. Stratum autem significat cumulum peccatorum.

uERS. 8.---Turbatus est pre ira oculus meus. Propter iram Domini oculum [cordis sui profitetur] esse turbatum. O Deus per quem mihi supplicia [timeo] preparata, turbata est mens mea, et totum principale cordis mei contremuit. Inueteraui inter omnes inimicos meos. Inueteraui [id est] in ueteris  hominis Ade iniquitate permansi, inter omnes inimicos meos, siue inter spiritus diabolicos, siue inter nostra peccata.

uERS. 9.---Discedite a me omnes qui operamini iniquitatem. Postquam [ipse] misericordiam consecutus est, et ceteros docet uel cohortatur, uti [a se abeant: non enim] uult [Edit., uti se habeant, quos non uult] iniquorum habere consortium. [Simul autem et illud notandum est, quod iam superius diximus, quod non eos qui operati sunt iniquitatem, sed qui operantur, a se iubeat recedere.]

347 uERS. 10.---Discedite ergo, inquit, a me maligni, quoniam exaudiuit Dominus uocem fletus mei. Exaudiuit Dominus deprecationem meam, Dominus orationem meam suscepit. Unam eamdemque rem  multipliciter repetit, quod solent facere gaudentes et letantes.

uERS. 11.---Conuertantur et erubescant inimici mei, conuertantur et erubescant ualde uelociter. Non contra inimicos, sed pro inimicis orat, ut conuertantur a peccatis suis, et erubescant non leuiter, sed uehementer; nec crastino, sed cito ac presenti tempore. Amen.



PSALMUS XXXI.

Titulus psalmi est, intellectus Dauid: quia scilicet intellexit Dauid, et nos suo iubet intelligere exemplo, nullum esse tam graue peccatum, quod non gratuito nobis Deus remittat, si parati simus illud confiteri et a prauis uiis abstinere [c 1Kb] .

uERS. 1.---Beati quorum remisse sunt iniquitates,  et quorum tecta sunt peccata. Illorum scilicet remittuntur iniquitates, quorum peccata per confessionem a Domino Deo diluuntur; et quorum tecta sunt per caritatem peccata, iuxta illud: Charitas operit  multitudinem peccatorum . uel quorum tecta sunt peccata, ut hic per penitentiam uelentur, ne in iudicio reuelentur. Iniquitates quidam appellant, que ante baptismum fiunt; peccata, que postea perpetrantur.

uERS. 2.---Beatus uir cui non imputauit Dominus peccatum, nec est in ore [Ms., in spiritu] eius dolus. Quod tegitur non uidebitur, quod non imputatur, nec punietur. Nec est in ore eius dolus, hoc est, in illius ore, qui se confitetur esse peccatorem: sicut Publicanus, qui dixit, Domine, propitius esto mihi peccatori . Quia qui sibi displicet, ipse Deo placet; nec est in ore eius dolus, sed in ueritate credens Deo, quod in corde habebat, ore confitebatur.

uERS. 3.---Quoniam tacui inueterauerunt ossa mea,  dum clamarem tota die. Non [protuli ] confessionem ad salutem, ideo omnis fortitudo mea in carnis infirmitate consenuit. Dum clamarem [id est] clamant multi, si quid boni habent, ac per uanitatem demonstrant. Tacent siquidem impii et clamant. Tacent quod loqui fas est; loquuntur quod tacere debent. Tacent, dum sua abscondunt peccata; clamant, dum sua predicant merita. Tacent peccatorum confessione, clamant meritorum presumptione. Quid autem est, dum clamarem tota die, nisi dum in clamando perseuerarem [a 1Kb] ?

uERS. 4.---Quoniam die ac nocte grauata est super me manus tua: Conuersus sum in erumna mea, dum configitur mihi spina. Peccatori grauis est manus que flagellat, et ponderose uindicat [Ms., et ponderosa,  que uindicat]. Die ac nocte, continuum tempus significat. Aliter autem feliciter humiliatus non esset, nisi eum manus diuinitatis comprimeret. Conuersus sum in erumna mea, id est, intellexi peccatum meum, postquam erumnosum me fecisti sub tue potentie aggrauatione. In erumna, id est in miseria. Quid est autem spina que configitur, nisi stimulus conscientie peccatricis?

uERS. 5.---Delictum meum cognitum tibi feci, et iniustitias meas [Ms., iniustitiam meam] non operui. Idem est cognitum facere et non operire, hoc est, confiteri. Quia si homo peccatum non agnoscit, Deus non ignoscit [Ms., si homo agnoscit, Deus ignoscit]. Delictum uero quidam putauerunt leue peccatum:  iniustitiam autem immane aliquod [seuumque] commissum. Dixi pronuntiabo aduersus me iniustitias meas Domino, et tu remisisti impietatem peccati mei. Pronuntiabo dixit, hoc est, publice confitebor, ut alios scilicet ad imitationem trahat. Impietas autem cordis fuerat, qua [Ms., quia] tacere decreuerat.

348 Aduersum me, inquit, pronuntiabo, id est, me ipsum accusabo. Et tu remisisti impietatem peccati mei, quando que prius gesseram misericorditer indulsisti.

uERS. 6.---Pro hac [impietate] orabit ad te omnis sanctus in tempore opportuno. Tempus opportunum  ad orandum pro peccatis hec uita est, in qua ideo sancti orant, quia non est a peccatis immunis aliquis. uerumtamen in diluuio aquarum multarum ad eum non approximabunt. Multi fluctus diluuiorum in iudicio impios uoluent, qui sanctis nocituri non erunt; neque ad eum approximabunt tormenta, qui pro suis hic peccatis orare non cessat.

uERS. 7.---Tu es refugium a tribulatione que circumdedit me, exsultatio mea erue me a circumdantibus me. Mihi in isto diluuio non est refugium, nisi tu. Exsultatio mea, inquit, redime me. Sed iam exsultas, quid uis redimi? Exsultatio mea redime me. Gaudes, et gemis? Ita, inquit, gaudeo et gemo. Gaudeo in spe, gemo adhuc in re. Ideo subdit, redime me a circumdantibus me, siue uitiis carnalibus, siue  spiritibus immundis, qui nos perdere precipiti uelocitate festinant.

uERS. 8.---Intellectum tibi dabo et instruam te in uia hac qua gradieris, firmabo super te oculos meos. uox Domini, uox intellectum dantis. Ipse est enim intellectus, quem psalmi titulus uere [Ms., tituli ueritas] indicauit, quem penitentibus potestas Domini clementer infudit [Ms., infundit]. Addidit autem, et instruam te, id est, nescientem docebo salutarem uiam [b 1Kb] . uia est enim quam ingressus fuerat, seruire Deo prioris actionis prauitate damnata. Sequitur: Firmabo super te oculos meos. Id est, dirigam in te lumen intelligentie mee.

uERS. 9.---Nolite fieri sicut equus et mulus, in quibus non est intellectus. Qui non Dei uoluntate, sed  proprio se motu regere uolunt, effrenes in luxuriam decidunt. Hos Propheta cercet uerbis terribilibus dicens: In chamo et freno maxillas eorum constringe, qui non approximant ad te. Freno et chamo moderationis sue Deus cercet impiorum superbiam, qui iactant merita sua, et tacent peccata sua. Qui, inquit, non approximant ad te, a quo per superbiam elongantur [Ms., sed superbia elongantur].

uERS. 10.---Multa flagella peccatorum [quia penitentiam agere noluerunt], sperantes autem in Domino misericordia circumdabit. [c 1Kb] [Illa misericordia, ut uitam mereantur sempiternam. Qui rectam spem et fidem in Deo habent, ipsos misericordia Dei circumdat], ut non sit relictus locus, unde possit ad  eos diaboli hostilitas introire.

uERS. 11.---Letamini in Domino et exsultate iusti, et gloriamini omnes recti corde. Propheta hortatur Ecclesiam letari de spe uite eterne et regenerationis. Tamen letatur et hic in tribulatione. Gloriamini omnes recti corde, ut ait Paulus: Qui gloriatur, in Domino glorietur . Recti corde dicuntur, quibus omnia Dei iudicia placent, et se accusant de suis peccatis, et Deum siue in aduersis siue in prosperis semper laudant.



PSALMUS XXXuII.

uERS. 1.---Titulus Psalmi: In finem psalmus Dauid  in rememorationem diei sabbati. Sabbatum requies interpretatur, quia requiescunt [Ms., hoc est quando requiescunt] sancti, id est sancta Ecclesia [de illa requie paradisi quam perdidit in Adam]. Admonet autem nos psalmus, ut si cuiquam accidat infirmitas corporisque fragilitas, non desistat celestem requirere medicinam, in qua requiescat. In hoc uero psalmo corporis sui causam Christus agit, non quod ipse peccatum haberet, sed quod pro nobis peccatum factus est, ut nos a peccato liberaret: qui aliquando ex persona solius capitis loquitur, quod est ipse Saluator natus ex Maria uirgine; aliquando ex persona corporis sui, quod est sancta Ecclesia, diffusa toto orbe terrarum: idcirco quod corpus loquitur hoc idem et caput. Erunt igitur duo in carne una [hoc  est] Christus et Ecclesia.

uERS. 2.---349 Domine ne in ira tua arguas me, neque in furore tuo corripias me. [Totus psalmus ex persona penitentis est, sed ad Christum referri potest, sicut et sexagesimus octauus.] Domine, ne in ira tua. Ira, ut iam diximus, commotio est animi; furor uero uindicta irrationabilis cum fellis amaritudine. Ideo iste, qui se peccatorem scit, non in ira, sed per misericordiam, nec in furore, sed per patientiam argui se postulat. Sunt tamen qui iram eternam intelligant gehennam, et furorem purgatorium ignem, a quibus [Ms., de quo utroque] liberari uir sanctus poscit.

uERS. 3.---Quoniam sagitte tue infixe sunt mihi, et confirmasti super me manum tuam. Sagitte uerba  doctrine tue sunt, que ut iaculum transuerberauerunt cor meum, ut agerem penitentiam. Et confirmasti super me manum tuam, ut tanquam bonus magister, castigationis uerberibus afflictum, redderes emendatum.

uERS. 4.---Non est sanitas in carne mea a facie ire tue, non est pax ossibus meis a facie peccatorum meorum. uidi faciem ire tue et non ipsam iram, hoc est, intellexi per Scripturas sanctas, quanta minabaris peccantibus, et extabui petens ne ipsa super me ira descenderet. Quia non est pax ossibus meis a facie peccatorum meorum. Nullam quietem indulsi uel ossibus meis uel membris meis, donec ea [penitendo] purgarem.

uERS. 5.---Quoniam iniquitates mee supergresse  sunt caput meum. Inualuerunt enim mihi, ut sequitur; sicut onus grauate sunt super me. Non est enim mihi leue peccatum meum, sed recognosco quia graue pondus iudicii imposuit, et super uerticem capitis mei excreuit. Sicut pondus grande, sic peccata mea super me.

uERS. 6.---Computruerunt et corrupte sunt cicatrices mee a facie insipientie mee. Nam mihi fetent et computrescunt uulnera peccatorum, desideranterque exspecto medicum. Et cur, inquis [Ms., inquit], putruerunt a facie insipientie mee? Quia nolebam agere penitentiam.

uERS. 7.---Miser factus sum et turbatus usque in finem, usque dum confitendo purgarer: quia sine  confessione et mestitia non dimittuntur peccata. Tota die contristatus ingrediebar, indignum me esse iudicans qui uel oculos ad celum leuare auderem; sed percutiens pectus meum aiebam: Deus, propitius esto mihi peccatori. Tota die autem, continuationem doloris significat [Ms. ostendit].

uERS. 8.---Quoniam lumbi mei impleti sunt illusionibus et non est sanitas in carne mea. Illis illusionibus se profitetur esse repletum atque infirmatum, quibus diabolus humanum genus illicit ut delinquat.

uERS. 9.---Afflictus sum et humiliatus sum nimis usquequaque: rugiebam a gemitu cordis mei. Possumus [autem] corpore curuari, et animo non humiliari. Ideo hic utrumque coniunctum est. Quia multiplex calamitas liberum nil relinquit, hic etiam  aliquid maius adiecit dicens, usquequaque, id est, ex omni parte, ut eum copiosa calamitas undique probaretur ambisse. Rugiebam a gemitu cordis mei: ut uirtutem patientie magne monstraret, in gemitum se asserit, non in uerba prorupisse.

uERS. 10.---Domine, ante te omne desiderium meum. Tale fuit desiderium eius, ut ante Deum esse mereretur. Nam qui peccatis ueniam petit, ante Deum ponit desiderium suum. Iam quod ante ipsum est, consueuit audiri. Et gemitus meus a te non est absconditus, id est, quidquid habet homo, Deus scit. Quidquid deliqui, quidquid male gessi, omnia tibi cum gemitu reseraui: sciens quia tibi non occultantur occulta.

uERS. 11.---Cor meum conturbatum est, et dereliquit  me uirtus mea, et lumen oculorum meorum et ipsum non est mecum. Propter iram quam superius memoraui, et [quam] incurrere expauesco. Lumen oculorum meorum non est mecum, quia postposito ueritatis lumine in tenebras decideram peccatorum. A principio psalmi Christus egerat causam sui corporis, nunc uero suam propriam incipit perorare passionem.

uERS. 12.---Amici mei et proximi mei aduersum me appropinquauerunt ac steterunt. Amici dicti Iudei propter Abraham. Proximi, eo quod ab eorum generatione carnem Christus sumpserit [Ms., assumpserit], qui appropinquauerunt ei, ut comprehenderetur. 350 Quod uero ait, amici mei et noti mei contra me steterunt, potest et de discipulis accipi, qui in passione  metu territi longe recesserunt, in tantum, ut etiam Petrus denegaret; uel steterunt causantes contra eum. Et qui iuxta me erant, de longe steterunt. Apostoli scilicet et reliqui discipuli, de quibus ait Euangelista: Cum apprehendissent eum, stabant omnes noti eius a longe .

uERS. 13.---Et uim faciebant, qui querebant animam meam. uim faciebant non noti, sed Iudei; uel Petro, cum dicerent: Nonne et tu Galileus es? uel Ioanni [Ms., Iacobo], qui cum [traheretur] relicta sindone nudus profugit ab eis; uel ipsi etiam Christo. [Et uim faciebant, qui querebant animam meam, hoc est, Iudei, quasi illorum fortitudo esset, et a Deo ipsam potestatem non accepissent]. Et qui inquirebant  mala mihi, locuti sunt uanitates, et dolos tota die meditabantur. Multos quidem dolos meditati sunt, cum interrogarent, si deberent censum dare Cesari ; aut si mulier deprehensa in adulterio lapidaretur . Sed tunc aperte dolos ingerunt, cum falsos testes adducunt . Locuti sunt autem uanitates, quando dixerunt: In Beelzebub eiicit demonia .

uERS. 14.---Ego autem tanquam surdus non audiebam, et sicut mutus non aperiens os suum. Semper, inquit, exprobrantes sustinui et iugiter silui. Hoc et Pilatus manifestat, cum dicit: Mihi non respondes? an nescis quia potestatem habeo dimittere te ? Ego autem tanquam mutus non aperiens os suum.  Certe et apud Pilatum non est Deus noster locutus; et de eodem loquitur Isaias atque ait: Tanquam agnus ad uictimam ductus, non aperiens os suum.

uERS. 15.---Et factus sum sicut homo non audiens, et non habens in ore suo redargutiones. Nam cum me sputis linirent, arundine uerberarent, illuderentque genu flexo, nichil motus iis omnibus, factus sum non habens in ore increpationes. Sic tacui accusatus, quasi non habens quod pro me responderem. Et in omnibus iis exemplum Christus dedit, ut homo flagella correptionis patienter portet [Ms., portare debeat].

uERS. 16.---Quoniam in te Domine speraui, tu exaudies me, Domine Deus meus. Ut me resuscites. uel: [Tu exaudies me], hoc est, uide illorum superbiam  et meam humilitatem.

uERS. 17.---Quia dixi: Nequando supergaudeant mihi inimici mei, et dum commouentur pedes mei, super me magna locuti sunt. Pedes Christi sancti apostoli dici possunt, qui firmi in passione, tanquam pedes corpus, sustinere eum debebant, sed commoti sunt de fide ad infidelitatem. uel de Christo ait: commoueri possunt pedes mei a stabilitate sua, et inimici mihi insultare, si hac in crucis morte humiliatus non resurrexero. In me autem magna locuti sunt dicentes: Si Filius Dei es, descende de cruce.

uERS. 18.---Quoniam ego in flagella paratus sum, et dolor meus in conspectu meo semper. Preparo me, inquit, ad sustinendam crucem, lanceam, fel, acetum, ut per hanc mortem [meo sanguine] redimam  populum pereuntem. Christus enim ad hoc uenit, ut passionem sustineret. Dolor meus ante me est semper, donec etiam uictoriam in iudicio consequar [Ms., donec eiiciam uictoriam in iudicio].

uERS. 19.---Quoniam iniquitatem meam annuntiabo et cogitabo pro peccato meo. Sicut enim maledictioni subiacuit, ut nos a maledicto legis erueret, ita et peccatorem se profitetur, [qui] peccata nostra portaret et [pio] cogitatu ac [misericordi] consilio nos ab eis eriperet. Et cogitabo pro peccato meo. Peccatum Christi, humani delicta sunt generis, propter que et Patri nunc dicitur esse subiectus.

uERS. 20.---Inimici autem mei uiuunt, et confirmati sunt super me, et multiplicati sunt, qui oderunt  me inique. [Quia non sunt statim ultione diuina puniti. Et confirmasti super me manum tuam. Confirmati sunt in legis litteram, in qua spiritaliter nuntiatum non intellexerunt. Et multiplicati sunt qui oderunt me inique.] Certe inique et non rationabiliter faciunt, qui ex hac littera semen suum, ut astra celi, multiplicari credebant.

uERS. 21.---Qui retribuunt mala pro bonis, detrahebant mihi, quoniam sequebar bonitatem. Nam me, dulcedinem eterne uite offerentem, aceto ac felle potabant, et detrahebant mihi dicentes: Alios saluos fecit, seipsum saluum facere non potest . 351 Detrahebant autem mihi, quoniam subsecutus sum iustitiam, ut implens uoluntatem Patris pro uita populi susciperem  mortem.

uERS. 22, 23.---Ne derelinquas me, Domine Deus meus, ne discesseris a me: intende in adiutorium meum, Domine Deus salutis mee. Manifestum est, Domine Iesu, quia Pater suscitans te a mortuis die tertia, collocauit ad dexteram suam in celestibus super omnem principatum et potestatem, dans tibi nomen quod est super omne nomen. Ergo quia graues sunt pugne carnis, tu, Domine, intende in adiutorium nostrum, et esto nobis salus in tempore tribulationis.



PSALMUS L.

Titulus psalmi [est, quem explanare nitimur]: In finem psalmus Dauid, cum uenit ad eum Nathan  propheta, dum intrauit ad Bethsabee. Notissima est peccati Dauid grauitas ex Regum historia [Ms., magnifici regis historia]: nota etiam humillima pro peccato deprecatio [Ms., supplicatio] que in hoc psalmo continetur. Est autem psalmus iste in ordine psalmorum quinquagesimus, quia quinquagesimus numerus in iubileo anno usque ad ueram sancti Spiritus super apostolos missionem consecratus est, sine cuius gratia remissionem [Ms., atque in aduentu sancti Spiritus super apostolos remissione consecratus est, quia nemo sine gratia sancti Spiritus remissionem . . . ] accipere nemo poterit. Habemus autem exempla in sancta Scriptura de peccatis sanctorum, et de penitentia eorum et de remissione peccatorum  illis a Deo data. Nemo igitur dubitet de Dei misericordia, quamuis maximis inuolutus [esset] sceleribus; nemo peccatum confiteri erubescat, cum Dauid propheta, multarum rex gentium, promissionibus de Christo gloriosus [peccans] peccatum suum non erubuit publice confiteri, et ad Domini penitendo confugere clementiam. Petrus trinam negationem amarissimis abluit Iacrymis; publicanus penitendo iustificatus recessit a templo; peccatrix femina sanctos Domini pedes lacrymis [penitendo] abluit, et audire meruit, quia multum dilexit, multa illi dimittuntur peccata . Talibus roboratus exemplis nemo de Dei misericordia desperet, nemo sua quamuis sint ingentia, erubescat confiteri scelera, nemo tardus sit lacrymis iniquitatem suam  abluere, et quia omnes peccatores sumus, unusquisque nostrum dicat cum Propheta:

uERS. 3.---Miserere mei, Deus, secundum magnam misericordiam tuam. Miserere, quia miser sum; miserere, quia magna est misericordia tua. Nullus nostrum cum Adam ad noxias confugiat excusationes, sed aperte proferat quod inique se gessisse agnoscit. Refugium faciat ad clementissimum Iudicem, preueniat faciem eius in confessione, ne experiatur in futuro iudicio iratum, si modo contempserit eum misericordem. Misericordie tempus est omni homini modo penitenti: in futuro uero iudicio tempus erit iustitie, ubi unicuique reddetur secundum opera sua. Quis effari poterit quanta sit misericordia [Dei] in homines, que mundi Creatorem  mortali induit carne, ut semper uiuens in suo, pro nostris peccatis mori posset ex nostro.

Secundum multitudinem miserationum tuarum dele iniquitatem meam. O Domine! quamuis magna sit iniquitas mea, tamen maior est multitudo miserationis tue, in qua ut deleas, deprecor, iniquitates meas, quas contra me scriptas [esse] horresco: ut te miserante merear scribi in libro uite tue: quia nemo ibi scribitur, nisi cuius hic omnes iniquitates delentur.

uERS. 4.---Amplius laua me ab iniustitia mea et a delicto meo munda me. Munere misericordie tue laua me, Domine, ab iniustitie mee maculis: nec solum laua, sed etiam munda [Ms., emunda], ne quid sordidum remaneat in uita mea. Sordidare me potui,  sed emundare nequeo, nisi tu Domine Iesu sancti sanguinis tui aspersione mundum me facias.

uERS. 5.---Quoniam iniquitatem meam ego cognosco, et delictum meum contra me est semper. Nostrum est peccata nostra cognoscere [Ms., agnoscere], et humiliter confiteri. Dei est non imputare nobis, sed misericorditer ignoscere. Plurimi scire sua peccata possunt, sed soli illi bene ea agnoscere probantur, qui illa uidentur propria exsecratione damnare. Perfecta enim penitentia est futura cauere pecata et lugere preterita. 352 Addit autem Dauid: Et delictum meum contra me est semper. Delictum nostrum contra nos ponimus, uel coram nobis semper habemus, quando in memoria illud iugiter tenemus ad supplicandum pro eo, donec uincatur a  nobis mortique detur sempiterne; ne iterum nos debellare ualeat, sicut pridem fecit. Nam toties peccata respicimus, quoties commissa deploramus.

uERS. 6.---Tibi soli peccaui et malum coram te feci. [Soli Deo se] peccasse confitetur, quia Rex potens alium non metuit ultorem peccati sui. Et ut maius iniquitatis scelus ostenderet, adiunxit: malum coram te feci. Dum enim ubique te presentem sciebam, [cur] in presentia tanti Iudicis non metuebam peccare?  In quo dementiam suam arguit, qui non expauit tanto Iudice presente peccare. Sequitur: Ut iustificeris in sermonibus tuis et uincas cum iudicaris. Sermones Domini merito iustificari dicuntur, quoniam sine dubio semper eius dicta complentur: in cuius conspectu non iustificabitur omnis uiuens. Idcirco omni homini dicendum est: Non intres in iudicium cum seruo tuo . Dominus bellator noster atrocissimum hostem humani generis iudicatus uicit, et mundum damnatus absoluit. Preuidens ergo [in spiritu propheta ] non nisi in sanguine Christi peccata redimi posse, laudat iustitiam eius, qua diabolum damnauit; et misericordiam, qua mundum redemit. Proinde non solum presens sui ipsius peccatum, sed parentum  suorum, in quibus ipse conceptus est et natus, confitetur dicens:

uERS. 7.---Ecce in iniquitatibus conceptus sum et in delictis concepit [Ms., peccatis peperit] me mater mea. Quis me potest ex immundo semine conceptum mundum facere, nisi tu Deus solus, qui sine peccato es? Quid mirum est autem, si fecerim, in quibus me peccatorem confiteor, qui iam ex originali peccato in iniquitatibus scio me esse conceptum? qui ante peccata contraxi, quam uite principia haberem? O Domine Iesu, quibus misericordiam tuam laudibus efferimus, quas tibi gratiarum actiones dignas exsoluere possumus, qui nos de huius chirographi debito in sanguine tuo liberasti, delens in cruce nostras peccatorum cautiones, que contra  nos a primis parentibus conscripte sunt nostris?

uERS. 8.---Ecce enim ueritatem dilexisti, incerta et occulta sapientie tue manifestasti mihi. Sicut superiori uersu per commune delictum probauit quod nemo peccatis redderetur exemptus [Ms., exceptus]; sic iterum in confitendo peccata ueritatem dixit, quam plus Dominus Deus, ac super omnia sacrificia requirit. Non enim Deus delectatur penis nostris, sed confessionem querit erroris. Incerta ergo et occulta sapientie tue manifestasti mihi; nimirum ea que Deus [illi] in Filii sui manifestatione reuelauit. Primum ut agnoscerem habere eum filium; deinde, ut ipsum nossem ex meo semine in carnis assumptione uenturum, eumque predicarem, et resurrectionis  gloriam nuntiarem [a 1Kb] . Sequitur:

uERS. 9.---Asperges me hyssopo et mundabor; lauabis me, et super niuem dealbabor. Sicut enim hyssopus [Ms., hyssopum terrenum . . . . . aptum] terrena curandis pulmonibus apta est, ut auertat inflationem: ita celesti quis respersus hyssopo, id est humilitate cordis, ab omni superbie malignitate purgatur. Lauabis ergo me et super niuem dealbabor, cumque peccata mea phenicio sint similia, quasi nix dealbabuntur [b 1Kb] . Super niuem autem album de  corporibus nichil potest inueniri. Sed ideo super niuem dixit, quia spiritalis anima longe supra corpora mundata resplendet. Humilitas Christi soluit [Ms., saluauit] peccata nostra, humillime herbe hyssopo bene comparata: que, sicut et hec a corporibus, ab animis nostris inflationem tollit superbie.

uERS. 10.---Auditui meo dabis gaudium et letitiam, et exsultabunt ossa humiliata. Auditui datum est gaudium, quando dixit ei Nathan, dimissum est peccatum tuum . Gaudium pertinet ad absolutionem, letitia ad perpetua premia possidenda. 353 Et exsultabunt, inquit, ossa humiliata, uirtutes, que prius fuerant peccato humiliate. uel: eternitatis spes [Ms., eternitas spei mee], que me peccante humiliata fuerat, te indulgente exsultat.

 uERS. 11.---Auerte faciem tuam a peccatis meis, et omnes iniquitates meas dele. Ne mea peccata sic accipias [Ms., aspicias], ut reuertantur ad memoriam tuam. Auerte faciem tuam; ac si dicat, ne uideas, ne recorderis illa. Et omnes iniquitates meas dele, preteritas, presentes et futuras.

uERS. 12.---Cor mundum crea in me, Deus, et spiritum rectum innoua in uisceribus meis. Petit Propheta mundum cor sibi creari, id est restaurari, [ut Deum uideat]: ita et unusquisque debet facere. [Cor mundum crea in me Deus, propterea rogabat, ut mundus fieret a peccato.] Et spiritum rectum innoua in uisceribus meis, quo [te] recte confitear; uel spiritum rectum ad uidendum et discernendum, sicut antea rectus fuit in me, innoua, quia uetus factus est pro  peccato. Innouari postulat per gratiam, et addit, in uisceribus meis, unde nouerat adulterii detestabile crimen exiisse. Utrisque enim partibus remedium petebat, quoniam de utroque peccauerat.

uERS. 13.---Ne proiicias me a facie tua, et Spiritum sanctum tuum ne auferas a me. Ne proiicias me, ne sicut Cain exsul a te efficiar. Proiicitur a facie, qui a patre contemnitur. Sciebat enim ab illius facie sanitatem mentis, et lumen uenire sapientie, et credebat se inimico tradi, si a uultu Domini iudicaretur expelli. Deinde uero spiritum prophetie petit sibi non auferri, quem pretiosum supra cuncta rex habuit.

uERS. 14.---Redde mihi letitiam salutaris tui, illam scilicet Christi tui exsultationem, quam in eo habui priusquam peccauerim. Salutare Dei Patris Christus  est, ac si dicat, sicut ante preuidebam per Spiritum sanctum eum in carne uenisse, et modo sic faciam. Et spiritu principali confirma me, ut ipsa in me uitia non principentur [Ms., Ut ipse in me, non uitia principentur]. Confirma me [dixit] ne iterum peccem, ne a te anime mutabilitate discedam. Hic sancta Trinitas intelligenda est: in spiritu principali Pater; [in spiritu] Spiritus sanctus; in spiritu recto Filius.

uERS. 15.---Docebo iniquos uias tuas, et impii ad te conuertentur. Docebo, inquam, illos, ut declinantes a uiis prauis et penitentiam agentes misericordiam consequantur, sicut ego a te misericordiam consecutus sum: hoc est, proponam me ipsum, ut meum exemplum alii imitentur.

 uERS. 16.---Libera me de sanguinibus, Deus, Deus salutis mee, et exaltabit lingua mea iustitiam tuam. Liberari se petit Propheta de sanguinibus, id est, carnalibus delictis, ut iam desineret in ista fragilitate peccare. Sanguis enim pro corpore humano ponitur, quia inter ceteros humores eius ipse potior uidetur existere. Quod uero ait, Deus salutis mee, significat Dominum Saluatorem, per quem salus pie credentibus datur. Addidit etiam, exaltabit lingua mea iustitiam tuam, id est, si me liberaueris de sanguinibus, quod intelligitur de peccatis, laudem tuam lingua mea iuste loquetur, uel predicabit lingua mea mandata tua.

uERS. 17.---Domine, labia mea aperies, et os meum annuntiabit laudem tuam. Labia Prophete, que clausa  fuerant conditione peccati, beneficio absolutionis aperienda pronuntiantur. Os autem dicitur et cordis arcanum, unde efficitur laus diuina. Merito ergo, post absolutionem peccati, et labia sua aperienda esse pronuntiat, et os suum dicit annuntiare posse preconia et laudem eius qua recreatus est.

uERS. 18.---Quoniam si uoluisses sacrificium, dedissem utique; holocaustis non delectaberis. Significat hic Propheta ritus sacrorum per immolationes pecudum, qui erant in aduentu Domini respuendi. Unde constat Prophetam sic ad Deum tota mente translatum, ut non se sacrificiis que illo tempore gerebantur, crederet expiandum, sed illa magis oblatione, qua dicit consequenter [Ms., inferius]:

uERS. 19.---Sacrificium Deo spiritus contribulatus:  cor contritum et humiliatum Deus non despicies. Quasi dicat, o homo, si peccaueris, noli extrinsecus pecus quod mactes inquirere: habes intus quod occidas. Postquam enim dixit que sacrificia Deus respuit, nunc dicit illa que poscit. Istud enim damus sacrificium Deo, spiritum scilicet superbie, confessionis humilitate mactatum, 354 unde non sanguis egreditur, sed lacrymarum fluenta decurrunt. [Sequitur: Cor contritum et humiliatum Deus non spernit]. Cor contritum uocat penitentie laboribus uehementer afflictum. Humiliatum, Deo scilicet, ut quod ante fuerat elatione superbum, foret pia confessione deuotum. [Non spernit]: constat enim tales oblationes Deum non spernere, sicut illa cognoscitur priora sacrificia respuisse.

 uERS. 20.---Benigne fac, Domine, in bona uoluntate tua Sion, ut edificentur muri Ierusalem. Sion specula interpretatur, significatque Ecclesiam, quam sanctus Propheta toto orbe terrarum edificari postulat. Ierusalem uisio pacis interpretatur. Aedificentur ergo muri Ierusalem, id est, monumenta construantur immortalitatis nostre in fide [et spe] et caritate.

uERS. 21.---Tunc acceptabis sacrificium iustitie, oblationes et holocausta, tunc imponent super altare tuum uitulos. Patri dicitur: Tunc acceptabis sacrificium iustitie, id est, Filii gloriosissimam passionem, qui se sacrificium pro omnibus obtulit, ut salutem mundus, quam suis operibus non merebatur, acciperet.  Quod uero ait, oblationes et holocausta, ad fideles etiam pertinet Christianos, qui erant post aduentum Domini credituri, significatque immolanda corda hominum uiuentium, non membra pecudum mortuarum. Tunc imponent super altare tuum uitulos, sacerdotes scilicet, quando Ecclesia catholica fuerit Domini passione constructa. uitulos quippe posuit pro innocentibus adultis, quorum etas prima est, et a iugo peccati ceruix probatur aliena. Aut illos predicatores Euangelii promittit, quorum imaginem in uituli figura Lucas [euangelista] suscepit: nisi forte magis illos [Ms., siue illos magis] uitulos debemus intelligere, qui animas suas in hostiam suauitatis sacris altaribus obtulerunt.

Nos quoque famuli tui, Domine Iesu, supplices deprecamur,  ut pietatis consilio magnis facinoribus nostris immensam misericordiam largiaris, nosque per cordis contritionem humiliatos in mactando uitia, iugulando delicta, dignum et acceptabile prepares holocaustum. Amen.



PSALMUS CI.

uERS. 1.---Psalmi [huius] titulus: Oratio pauperis eum afflixerit, et coram Domino effuderit precem suam. uox est affligentis et gementis pauperis in hoc psalmo, et miserias suas piissimo iudici cum magna humilitate offerentis, sicut in titulo Psalmi prescribitur, quo ab oratione, que ad Deum [clamore ualido] dirigitur, incipit pauper iste, ita dicens:

uERS. 2.---Domine, exaudi orationem meam et clamor meus ad te ueniat [Ms., perueniat]. Hec enim  uox est penitentis, Deique clementiam pro peccatis suis deprecantis, ac primo omnium ut exaudiatur postulantis: quod magne spei est in orationibus credere, se posse a Deo exaudiri. Ideo omnis penitus humiliet seipsum, et humiliato contritoque corde clamet ad Dominum: quia, sicut in alio dicitur psalmo, cor contritum Deus non spernit. Oratio est suauis animi, cum compunctione cordis [deprecatio; clamor est uocis prolata, cum intentione cordis] confessio. Primo autem posuit orationem, nunc adiecit clamorem, ut studia supplicationis creuisse cognosceres, cuius orationem in clamorem maximum prorupisse intelligeres. Hunc uero modum sancte orationis seruandum deuotissimus Christianus intelligat, ut [idipsum] cogitatione prosequatur [quod uerbis effudit  ]: Ipsum respiciat mente, cui supplicat; omnes superfluas cogitationes excludat, que ab inimico ingeruntur, ut efficax oratio ex cordis claritate perueniat ad Deum, sicut Apostolus ait: Orabo spiritu, orabo et mente; psallam spiritu, psallam et mente . Tunc enim a Deo accepta est oratio canentis, si pura mens idem gerit, quod explicat ore.

uERS. 3.---Ne auertas factem tuam a me, in quacunque die tribulor. Facies Domini pro misericordia Dei dicitur, quam iste pauper, gemens et penitens a se non auerti deprecatur. In quacunque die tribulor. Quelibet se tentatio [Ms., tribulatio] apprehendat,  postulat auxilium in omni angustia diuinum. Ideo subsequenter ait: Inclina 355 ad me aurem tuam, id est, benignum prebe auditum. In quacunque die inuocauero te, id est, in die tribulationis mee. Dies tribulationis et tentationis hec uita est, in qua uelociter se iste penitens exaudiri deprecatur, ne morte preueniente indignus sit exaudiri. Quia in hac uita tempus est misericordie, in futura uero iudicii, dum reddet Deus unicuique secundum opera sua.

uERS. 4.---Quia defecerunt sicut fumus dies mei. Sicut fumus ueniente uento in auras dispergitur, ita [omnis] superbia huius uite morte preueniente [Ms., ueniente] euanescit. Qui hodie extollitur, cras non erit: quod iste penitens agnoscens, miseriarum suarum  dies plangit, fumo esse similes.

uERS. 5.---Percussus sum ut fenum, et aruit cor meum. uenit iste penitens ad flebilem narrationem miseriarum humane fragilitatis  ut festinanter diuine remedium misericordie acciperet, dum miseriam suam pio medico non taceret. Qui in mandatis Domini proficit, feno [uiridi et florenti equabitur, peccator uero arescenti feno] comparabitur. Quia oblitus sum comedere [Ms., manducare] panem meum. Panis enim nobis uite est preceptorum Domini obseruatio, quem peccator obliuiscitur edere, dum iniquitatibus uel peccatis se suis obligauerit. Hic enim exprimitur natura peccantium, quia [Ms., qua] dum delictum appetitur, contemplatio Domini  non habetur.

uERS. 6.---A uoce gemitus mei adheserunt ossa mea carni mee. Dignum est gemere eum qui perdit iustitiam, ut lucrum acquirat, uel peccato cuilibet se subiiciat. Adheserunt, inquit, ossa mea carni mee, id est, fortitudo mea carnalibus desideriis, que militant aduersus animam [meam], in qua fortitudo debet esse regendi et comprimendi illicitos carnis motus.

uERS. 7, 8.---Similis factus sum pelicano in solitudine, sicut nycticorax in domicilio. uigilaui et factus sum sicut passer solitarius in tecto. Tria genera auium posuit, et tria loca habitationis illarum, per que diuersa nobis penitentium genera demonstrantur. Pelicanus est auis Aegyptiaca, naturali macie  semper affecta, solitudinibus se delectans; sicut in crebris ieiuniis penitentes esse conuenit. Per hoc ergo auium genus pulcherrime significantur eremite, qui hominum consortio derelicto, [timore Domini commoti] se multa afflictione discruciant. Nycticorax Latino uocabulo noctis coruus dici potest, amans tenebras, non lucem; quem sibi escas noctibus querere constat: ita penitens debet nocturno tempore escas anime sollicita curiositate perquirere, licet communi conuersatione in domicilio multorum habitare uideatur. uigilaui et factus sum sicut passer solitarius in tecto. Passer auis est acutissima, que in tectis hahitare solet, humana gaudens uicinitate: huic merito comparatur, qui diabolice calliditatis  fraudes fugiens, uigiliis et orationibus, et penitentie lacrymis intra sancta Ecclesie septa se munire festinat.

uERS. 9.---Tota die exprobrabant mihi inimici mei, et qui laudabant me, aduersum me iurabant. Ore laudabant, et corde insidias preparabant. Laudabant, ut deciperent; predicabant, ut subuerterent: et hoc a diabolo, qui si publicis peccatis seruum Christi subuertere non poterit, opprobriis et reprehensionibus circumhabitantium a uia ueritatis eum deterrere nititur. Sunt plurimi bona facere erubescentes, ne dissimiles sint multitudini mala [Ms., male] facientium. Hoc quoque peccatum penitens iste commisisse fatetur [Ms., profitetur].

uERS. 10.---Quia cinerem tanquam panem manducabam,  et potum meum cum fletu miscebam. Penitentis, huiusque seculi despicientis conuiuia lugens iste exprimit: quia per huiusmodi conuiuium peruenire se sperant ad mensam Domini. Quapropter, o peccator, noli desperare de indulgentia peccatorum, In quacunque die fuerit conuersus peccator, uita uiuet, et non morietur. Sed noli tardare conuerti ad Dominum. Indulgentia tibi conuertenti a peccatis certa est, sed crastinus dies tibi incertus est. Hodie conuertere, ne forte cras moriaris. Si male uixisti heri, bene uiue iam hodie, memor illius de quo ueritas ait: Stulte hac nocte morieris . Corrige te, ut in corpore Christi hanc uocem habere ualeas: Quoniam cinerem tanquam panem manducabam, etc.

356 uERS. 11.---A facie ire indignationis tue,  quia eleuans allisisti me. Exponit isthic gemendo, cur se tanta afflictione in penitentia fatiget: quia scilicet cum ira et indignatione Dei nascimur, que peccatis superuenientibus grauior efficitur, ideo addit: Quia eleuans allisisti me. Eleuatus est homo honore imaginis Dei et libero arbitrio nobilitatus: sed hoc male usus allisus est et deiectus in hanc conuallem lacrymarum.

uERS. 12.---Dies mei sicut umbra declinauerunt: et ego sicut fenum arui. Quia homo a Deo declinauit, declinauit ab eo dies felicitatis eius: qui fuit lux in Domino, umbra factus est in peccato; et flos uite illius sicut fenum aruit: nec unquam reuiresceret, nisi sanguine Christi irrigaretur.

uERS. 13.---Tu autem, Domine, in eternum permanes,  et memoriale tuum in generatione et generationem. Qui se usque ad cinerem penitendo deiecit pro peccatis suis, Deum laudando in beneficiis suis se erexit dicens: me arescente tu permanes in eternum; quapropter optime ab aduentu Domini salutis sue, et laudis diuine fecit initium, per quem mundum nouerat esse saluandum. Memoriale autem hic dictum est salutare promissum de Domini incarnatione uenturi [Ms., uenturum], quod nulla obliuione delebitur.

uERS. 14.---Tu autem, Domine, exsurgens misereberis Sion, quia tempus miserendi eius, quia uenit tempus. Quasi diceret: Quid tardas de salute Sion? Sion uero mons est, ubi templum Domini est [significans Ecclesiam  optantium aduentum Domini. Subiunxit] quia uenit tempus miserendi eius: hoc est, tempus de quo Apostolus ait: postquam uenit plenitudo temporis, misit Deus Filium suum . Sciendum est uero, quod penitens iste non sui solius tantum causam agit, uerum etiam totius humani generis optat salutem, que nisi adueniente Filio Dei fieri non potuit.

uERS. 15.---Quoniam placuerunt seruis tuis lapides eius, et terre eius miserebuntur. uidendum est, quam proprie uerba rebus aptentur. Lapides dixit beneplacitos, qui sunt apostoli et martyres, precipuique ueritatis predicatores in Sion, id est, in Ecclesia. Terra autem peccatores significat, quibus in sanguine salutaris [Ms., Saluatoris] nostri misertus est Deus. Lapides Domino miserante [dicuntur, qui] solidi  sunt in edificatione Domini et firmitate sua securi. Terra autem per misericordiam munda erit, ut digna sit in edificatione Domini poni.

uERS. 16.---Et timebunt gentes nomen tuum, Domine, et omnes reges terre gloriam tuam. Quos superiore uersu terram nominauit, eosdem hic gentes appellat terrenis actibus inuigilantes. Reges sunt, quicunque seipsos bene regunt, aliisque preesse bonis exemplis, uel uerbis predicationis norunt: qui magnum nomen Christi Dei, seruis suis, quos superius lapides appellauit, predicantibus gloriam eius, timent.

uERS. 17.---Quoniam edificauit Dominus Sion, et uidebitur in gloria sua. Ideo timebunt Dominum omnes gentes, et reges spiritales gloriam eius formidabunt,  quia edificata est a Domino Sion, mater scilicet Ecclesia, de uiuis lapidibus constructa, in qua salus [Ms., laus] sine fine permanet. Qui uero nunc uisus est in humilitate, ipse uidebitur, confirmata et constructa ciuitate sua [Ms., consummata structura ciuitatis sue], in gloria sua; cum uenerit in maiestate Patris et sanctorum angelorum, discernere inter agnos et hedos.

uERS. 18.---Respexit in orationem pauperum et non spreuit precem eorum. ueniente Saluatore nostro in mundum, tunc exaudite sunt preces huius pauperis, que sepius [ante] recitate sunt in conspectu diuine pietatis. Iste pauper unus est, et multi sunt; unus in caritate, multi in latitudine totius orbis, quibus est una fides, unum baptisma, unus Deus.

 uERS. 19.---Scribantur hec in generatione altera, et populus qui creabitur, laudabit Dominum. Scripta sunt hec prophetarum dicta, que modo leguntur in generatione altera. Illa fuit prima generatio, in qua hec Scriptura edita est, quam nunc legit in ista generatione sequenti populus, quia creabitur a Domino de multitudine gentium, laudans [Dominum] in ueritate lucis, non in figuris umbrarum.

357 uERS. 20.---Quoniam prospexit de excelso sancto suo, Dominus de celo in terram aspexit. De celo Dominus per unicum Filium suum prospexit in terram miserie nostre . Ut audiret [sicut sequens uersus ostendit] gemitus compeditorum, humani scilicet generis, quod diaboli uinculis in primo parente  ligatum est, mortique perpetue perditionis addictum: hoc de celo prospiciens Dominus uenit soluere uinctos et uiuificare interemptos.

uERS. 22.---Ut annuntietur in Sion nomen Domini, et laus eius in Ierusalem. Quia de Sion, ut ait propheta, exibit lex et uerbum Domini de Ierusalem . Ibi quippe primum predicatum est per apostolos nomen Domini; sic  legitur in Actibus apostolorum, multitudinem credentium ibi esse; et ipsum Dominum precepisse in Euangelio constat, predicare apostolos penitentiam et remissionem omnium peccatorum in omnes gentes, incipientes primo ab Ierusalem . De quibus paulo post ait Euangelista: Et erant semper in templo laudantes et benedicentes Dominum.

 uERS. 23.---In conueniendo populos in unum, et regna ut seruiant Domino. Ad hoc enim gemitus pauperum exauditus est, scilicet ut conueniens populus in unum laudes Domini personaret. In eo, quod ait, populos in unum, uirtus catholice unitatis signatur, quia omnes unum sumus in Christo: ueluti ipse Dominus Patri pro suis supplicans ait, ut sint unum in nobis. Et regna ut seruiant Domino. Ista seruitus Domini uera libertas est hominis, per quod seruitium Dei in tantam [gloriam] exaltata est Ecclesia, ut etiam regna seruiant illi, que etiam ante persequebantur eam.

uERS. 24.---Respondit ei in uia uirtutis sue. Quis? Cui respondit? Populus Christianus Deo suo, Ecclesia Christo capiti suo. Quid respondit? ut faciat que  iubet qui se redemit. Ubi respondit? in uia scilicet uirtutis sue. Que est uia uirtutis sue, nisi Christus qui ait: Ego sum uia et ueritas et uita, sine quo nichil possumus in bonis operibus respondisse preceptis Domini? Paucitatem dierum meorum nuntia mihi. uox [est] Ecclesie de fine mundi per apostolos Dominum deprecantis [Ms., interrogantis] qui dixerunt: Dic nobis quando hec erunt, et quod signum aduentus tui et consummationis seculi ? Qui respondit: Primum predicabitur hoc Euangelium in toto mundo; et cetera que ibi leguntur de signis consummationis seculi. Quod tempus paucitatem nominat dierum iste penitens, qui [Ms., quia] ab initio mundi usque in finem totum tempus in comparationem eternitatis, quasi unum et paruissimum computat  [Ms., computatur] momentum. Optat iste penitens [cito] peruenire ad eterne beatitudinis felicitatem; sicut euangelicus semper seruus iubetur esse paratus.

uERS. 25.---Ne reuoces me in dimidio dierum meorum; in seculum seculi anni tui. Aeternitatem iste pauper desiderans non uult reuocari ad medios uite sue dies, id est, ad iuuentutis annos, in quibus maxime feruore carnis peccare solent homines. Ad hos dies non cupit regredi, ut ad eternos Domini annos, qui mutabiles non sunt, peruenire mereatur, ubi uarietas temporum non erit, sed stabilis quedam semperque eadem [que est] uita permanet mutationi non obnoxia. [In quo hec sunt, huius seculi] seculum est,  [uel] generatio huius generationis, que in Euangelio designatur, ubi Dominus ait: In regeneratione, cum sederit Filius [hominis] in sede maiestatis sue .

uERS. 26.---In initio tu, Domine, terram fundasti, et opera manuum tuarum sunt celi. Hoc est, quod in capite sanctarum Scripturarum legitur: In principio creauit Deus celum et terram. Hoc ideo ait iste laudator Domini, ut intelligeretur nos eumdem habere Redemptorem [quem creatorem]. Qui uero initio celum et terram creauit, sine initio esse manifestum est. Opera manuum tuarum sunt celi, id est, uirtute Dei et sapientia facta sunt omnia [Ms., id est, uirtutes tue, quia per uerbum Dei, id est, uirtutem Dei, sapientiam Dei facta sunt omnia].

 uERS. 27.---Ipsi peribunt, id est, celum et terra, sicut in Euangelio legitur, [transibunt], uerba autem mea non transibunt. Tu autem permanes; et omnes sicut uestimentum ueterascent. Solum Dominum [Ms., Deum] immutabilem esse declarat, dum omnia sicut uestimenta ueterascent. Carnis uero humane fragilitatem hic uidetur ostendere. Ipsum enim ueterascit, quod more uestis [morte] consumitur. 358 Sicut opertorium [Ms., coopertorium] mutabis eos, et mutabuntur. Fortassis celum intelligitur coopertorium terre esse, quod in melius mutandum esse alia Scriptura designat, ubi dicitur: Et erit celum nouum et terra noua ?

uERS. 28.---Tu autem idem ipse es et anni tui non deficient. Omnia esse mutabilia preter solum  creatorem designat, qui semper idem est quod est, et anni eternitatis illius nunquam deficient. Non quod in Deo anni intelligendi sint, ut unus ueniat et alter transeat, sed eternitas illius, que semper eadem est, annorum nomine designatur.

uERS. 29.---Filii seruorum tuorum inhabitabunt ibi, id est, habitabunt annos eternitatis [sancti] sanctorum patrum filii, prophetarum scilicet et apostolorum uel doctorum Ecclesie. Nec estimandum est ibi non esse patres, ubi filii futuri sunt: quod si filii ibi, quanto magis et patres? Si discipulus bonus [quanto magis] et magister, melior discipulo? Et semen eorum in seculum seculi dirigetur. Quorum semen, nisi doctorum sanctorum [Edit., suorum], qui in eterna dirigentur beatitudine? Qui rectam  hic tenuerunt uiam, beatitudinis [Ms., rectitudinis] premia ibi possidebunt. Ideo non tardet quisque peccator penitentiam agere, quatenus ad huius premii gloriam peruenire mereatur. Recordetur iugiter primam Dominice predicationis uocem, qua dictum est: Penitentiam agite, appropinquabit enim regnum celorum . Amen.



PSALMUS CXXIX.

Psalmus iste inter canticos Graduum undecimus est, qui numerus quamdam diminutionem perfectionis demonstrat; sed sextus est in ordine penitentie, quem numerum, id est sex, suis partibus constat esse perfectum: in quo ipse creator condidit omnia, ut ostenderet omnia esse perfecta que  creauit. Iste uero penitens per penitentie lacrymas ad perfectionem indulgentie peruenire nititur, dicens:

uERS. 1.---De profundis clamaui ad te, Domine. De profundis, id est, nimietate peccatorum, de quibus non est alia salus illi, nisi ad Dominum clamare et in eius sperare clementiam. Ideo postulat suum exaudiri clamorem, quam de profundo peccatorum eructauit dicens:

uERS. 2.---Domine, exaudi uocem meam. Ipsi enim sunt Altissimo uiciniores, qui de sancte humilitatis uisceribus eruperunt, se confitentes esse peccatores, et de profundo clamasse iniquitatis dicentes: Fiant aures tue intendentes in orationem serui tui. Quis est qui clamat? peccator scilicet. Unde clamat? etiam de  profundo. Quo iam profundo, nisi peccatorum? Qua spe clamat? [Quia] qui uenit soluere peccata, dedit spem etiam in profundo posito peccatori clamandi, ueniamque sperandi. Quid uero iste clamet peccator, audiamus.

uERS. 3.---Si iniquitatem [Ms., iniquitates] obseruaueris, Domine, Domine, quis sustinebit? Ecce apparuit [Ms., aperuit], de quo profundo clamaret. Clamat sub fluctibus, quasi in profundo demersus iniquitatum suarum, accusans seipsum in cogitationibus, uerbis et factis: intelligens totam uitam humanam tentationibus subiacere. Sequitur in qua spe clamaret, dicens:

uERS. 4, 5.---Quia apud te propitiatio est. Que est ista propitiatio, nisi sanguis Christi, sanguis innocens,  qui effusus est in propitiationem peccatorum nostrorum? Ergo, o Domine, apud te est propitiatio que me excitat ad te clamare: quia si iudex tantum, et non propitiator fieri uoluisses, obseruares iniquitates nostras, et nemo sustineret. Et propter legem tuam sustinui te, Domine. Exspectaui te, Domine, qui mihi in lege promissus fuisti: que me lex reum fecit, et compulit me ad te clamare, qui es legislator et Redemptor sub lege factus Filius hominis. Sustinuit anima mea uerbum tuum. Quod uerbum? quod erat in principio apud Deum. Hoc uerbum exspectaui ut caro fieret et liberaret animam meam, in quo suscepimus remissionem peccatorum et promissionem regni celorum. In quo uerbo sperauerunt  prophete: quod uerbum apostoli tractauerunt et uiderunt: in quo uerbo beati sunt etiam credentes, quamuis ipsum carnaliter non uidissent. In hoc uerbo [Ms., uerbum] omnes anime sanctorum sperant.

359 uERS. 6.---A custodia matutina usque ad noctem speret Isrel in Domino. Custodia matutina est manifestata resurrectio Domini Saluatoris, quando [Edit., quoniam] sepulcrum custodientibus Iudeis, resumpti corporis ueritate, resurrexit. Usque ad noctem, id est, usque ad terminum huius seculi in hac spe nobis uiuendum est, ut modo resurgamus in anima, et in nouissimo die resurgamus in corpore. Qui uero a morte anime modo resurgit per uerbum, Filii [Ms. filium] Dei, tunc feliciter resurget in carne  per uerbum Dei Filium hominis. In hac enim [Ms., uero] promissione speret Isrel in Domino. Spe enim salui facti sumus. Quod nunc spei dulcedine habemus, tunc rei ueritate tenebimus. Noli tu, Isrel, id est, uir uidens Deum, dubitare de hac promissionis felicitate.

uERS. 7.---Quia apud Dominum misericordia et copiosa apud eum redemptio. [Quia] quamuis peccator peccatorum mole prematur, adest misericordia Dei in Christo, qui sine peccato uenit, ut peccata solueret. Apud quem copiosa est redemptio, quia ubi abundauit peccatum, superabundauit gratia.

uERS. 8.---Ipse est qui redemit Isrel ab omnibus iniquitatibus suis [Ms., eius]. Ideo tu peccator noli cessare: clama [Ms., clamare] de profundo, expelle  a te omnem desperationem; dic, dic: si iniquitatem obseruaueris, Domine, Domine, quis sustinebit? Obserua illum, exspecta illum propter legem ipsius, quam legem tibi dedit in oratione, qua deprecaris pro peccatis tuis dicens: Dimitte nobis debita nostra, sicut et nos dimittimus debitoribus nostris. Spera te resurrecturum, et te futurum omni modo sine peccato, quoniam ille surrexit, qui primus fuit sine peccato. Noli dicere: Non sum dignus misericordia illius propter peccata; cogita apud eum multam esse redemptionem, qui seipsum tradidit, ut te redimeret. Liberatus per penitentiam, noli iterum ligari per peccatum. Serui Domino quasi filius, non quasi seruus: quia omnis qui facit peccatum, seruus est peccati. Seruus autem non manet in domo, filius  autem manet apud Patrem suum in eterna beatitudine. Amen.



PSALMUS CXLII.

Titulus psalmi: Psalmus ipsi Dauid, quando eum filius suus persequebatur. In Libris Regum hanc historiam legimus, quomodo Absalon patrem suum Dauid expulit de regno. Sed alius est Dauid uere manu fortis: in bello fortis, qui percussit hostem superbissimum, Dominus noster iehsu Christus. Agnoscendus est itaque Dauid iste, quem persequebatur filius suus Iudas tradens eum in mortem; habebat enim filios, de quibus dicebat: Non possunt filii sponsi lugere, quandiu sponsus est cum eis, ueniet autem dies quando sponsus auferetur ab eis, tunc lugebunt  . Lugendum est animis peccantium, si sponsus auferatur ab eis propter peccata: et primo omnium poscendum, ut exaudiatur oratio eorum; deinde ne inducantur in iudicium; postremo ut eripiantur ab inimicis suis, quorum potestati a semetipsis traditi sunt propter peccata sua.

uERS. 1.---Domine, exaudi orationem meam, auribus percipe obsecrationem meam. Hoc est exaudi, quod et percipe auribus. Repetitio magna est deprecantis intentio: humilitas lacrymarum, absolutio [Ms., ablutio] est peccatorum. In ueritate tua exaudi me in tua iustitia. Commendatio gratie est, ne unusquisque nostrum iustitiam suam esse putet, qua liberatur: sed iustitia Dei est, quam ut habeat, Deus dedit. In tua enim, dicimus [Ms., dicamus] iustitia,  exaudi me. Ad me enim unum cum respicio, nichil aliud in me nisi peccatum inuenio. Tota liberatio mea, tua est iustitia. Unde sequitur:

uERS. 2.---Et non intres in iudicium cum seruo tuo. Noli ergo mecum intrare in iudicium, Domine, quantumlibet mihi rectus uidear. Producis tu de thesauris tuis [Ms., thesauro tuo] regulam equitatis: iudicas me secundum meam iustitiam, et prauus inuenior. Quare? Quia non iustificabitur in conspectu tuo omnis uiuens. Omne genus humanum significat originali peccato obnoxium. Ideo nullus, nisi gratia liberatus tua, iustificari poterit. Quod si nullus iustificabitur, de radice uitiata natus, quanto magis ego [proprio] peccatorum meorum pondere oppressus?

 360 uERS. 3.---Quia persecutus est inimicus animam meam. Iudas animam Christi, diabolus animam meam peccatorum persuasione persecutus est, atque humiliauit in terram uitam meam, dum terrenis contagiis aspersit animam meam, et uitiorum puluere sordidauit eam. Collocauit me in obscuris sicut mortuos seculi. [Collocauit me inimicus in tenebris peccatorum, sicut mortuos seculi. Mortui sunt seculi] qui in peccatis suis moriuntur, retributionem [Ms., mercedem] recipientes iniquitatis sue, ideo.

uERS. 4.---Et anxiatus est in me spiritus meus, in me turbatum est cor meum. Anxiatus est in me per penitentiam spiritus meus, et totum cor meum pro scelerum enormitate meorum conturbatum est, timens,  ne cum seculi mortuis damnet me iudex iustus.

uERS. 5.---Memor fui dierum antiquorum. Dies antiqui sunt, in quibus secundum ueterem hominem uiuebam in peccatis, quorum memoria me torquet. Meditatus sum in omnibus operibus tuis, in factis manuum tuarum meditabar. uidi, inspexi omnia opera tua, quia nichil boni in nobis esse potest, nisi tua operante gratia fiat, qui nos fecisti. Hec intentius considerans quid feci? scilicet

uERS. 6.---Expandi manus meas ad te, anima mea sicut terra sine aqua tibi. Expandi manus meas in orationibus: et in sancte crucis solatio, in qua Saluatoris mei manus expanse sunt, orabo. Sequitur comparatio, in qua dicit penitens, sic animam suam  desiderare Deum, quemadmodum terra sitiens pluuias exspectat, ut fructus germinet desiderabiles. Sine aqua tibi. O Deus! tibi sit anima mea irrigata, et a te irrigata, ut tibi faciat fructum.

uERS. 7.---uelociter exaudi me, Domine, quia defecit spiritus meus. uelociter deficiet spiritus animalis, et reuertetur caro in terram suam, et non agnoscet amplius locum eius. Quia semel nascitur homo, et semel renascitur; semel moritur, et semel resuscitabitur; ideo, Domine, miserere dum est tempus miserendi, et tempus acceptabile et dies salutis. Scio citissime uenire diem, in qua iudicabor secundum opera mea. Miserere nunc, Domine Iesu, ut miserearis tunc in iudicio. Non auertas faciem tuam a me;  quia si auerteris faciem misericordie tue a me; ero similis descendentibus in lacum. Lacum uero inferiorem locum inferni designat, ubi impii perpetua torquentur angustia, de quo [nemo] liberabitur, nisi gratia Dei preueniente tempus iudicii. Potest quoque lacus intelligi profunditas peccatorum, ad quam si peccator uenerit, contemnet salutem desperando anime sue; a qua liberari se, sicut ab infernali, iste penitens deprecatur, et subiungit:

uERS. 8.---Auditam fac mihi mane misericordiam tuam, Domine, quia in te speraui. Ecce in nocte sum, sed in te sperabo, donec nocturna transeat iniquitas, et mane miserationes tue quasi aurora lucis ueniant mihi. Notam fac mihi uiam in qua ambulem. Id est notam fac mihi uiam preceptorum tuorum, ut ambulem  in ea; illuminatus ab eo, qui illuminat omnem hominem uenientem in hunc mundum. Quia in te speraui, Domine. Certa confitentis est consolatio, spes in bonitate saluantis Domini.

uERS. 9.---Eripe me de inimicis meis, Domine, ad te confugi. Qui [sunt] inimici, nisi demones, nisi seculi ambitiones, nisi carnalia desideria? quibus relictis ad te confugi, non a te, sicut Adam ad umbras post meridiem felicitatis. Non habeo, ad quem faciam confugium, nisi ad te Domine Deus meus.

uERS. 10.---Doce me facere uoluntatem tuam. Quia uoluntas tua mea est salus, qui uis omnes homines saluos fieri et neminem perire. Quia tu es Deus meus. Quia tu es totum bonum meum, tota salus mea. Dominum queram propter redemptionem; patronum  quero propter libertatem [Ms., liberationem]. Tu es Deus meus, tu creasti me; per alium recreari nequeo, nisi per te, per quem creatus sum. Creasti me per uerbum Deum, manens [Ms., manentem] apud te: recreas me per uerbum carnem factum propter nos. Spiritus tuus bonus deducet me in terram rectam. Quia spiritus meus malus deduxit me in terram peruersam, spiritus tuus bonus deducat me in terram rectam. Spiritus tuus bonus semper est, meus uero semper malus, nisi per tuum efficiatur bonus.

361 uERS. 11.---Propter nomen tuum, Domine, uiuificabis me in equitate tua. Sic [Ms., Hic] clementissima Dei gratia commendatur, cuius miseratione in nomine Saluatoris, non nostris meritis uiuificati  sumus. Educes de tribulatione animam meam. Educentur de tribulatione, tanquam de carceribus, anime sancte, quando a tentationibus inimici liberabuntur, et ad requiem peruenient, ubi nulla erit ultra tribulatio tentantis inimici. Ita finis uite presentis, terminus est laboris sanctorum.

uERS. 12.---Quoniam disperdet Deus inimicos eorum, et perdet omnes qui tribulant animas seruorum suorum. Hic enim tribulantur iusti, ibi uero in requie beatitudinis gloriabuntur et consolabuntur [omnes] persecutionem pro Christi nomine patientes, dicente ipsa ueritate: Beati qui persecutionem patiuntur propter iustitiam, quoniam ipsorum est regnum celorum , in secula seculorum. Amen.



MAGISTRI ALBINI FLACCI ALCUINI EXPOSITIO IN PSALMUM CXuIII.



PRAEFATIO.


Centesimus decimus octauus psalmus magnum in se mysterium continet: sed quoniam continentur in eo lex, mandata, iustificationes, testimonia, iudicia, qua utique inter se distent, discernere necesse est. Lex ergo est, que per Moysen data est. In Christo spiritaliter debet intelligi, quia Apostolus, cum illam sanctam uocet, umbram tamen eam futurorum esse describit. Mandata sunt, in quibus preceptorum Dominicorum custodia deputatur, iuxta illud: Non occides, non mechaberis, et reliqua. Iustificationes sunt, quibus Deus per suam dilectionem et proximi, zizania odii ab hominum corde iubet euelli. Testimonia sunt, in quorum presentia nobis obseruationum sanctarum ordo committitur: sicut Moyses  celum et terram inuocat testes, et Paulus ad Timotheum, Testificor tibi, inquit, in conspectu Dei uiuentis et in conspectu electorum angelorum eius, et reliqua.  Iudicia autem sunt, cum aut iustus splendidis honorabitur meritis, aut eternis damnabuntur [Ms., iustos honorabit . . . damnabit] suppliciis transgressores. uie [enim] sunt apostoli ac prophete, per quos uenitur ad ueram uitam [Ms., uiam], que est Christus. Totus hic psalmus est scriptus secundum ordinem litterarum, ita ut ab una littera octo uersus incipiant, et rursum a sequenti octo alii compleantur, et hoc similiter ad finem usque texitur.

Ab exordio suo magnus psalmus iste, karissimi, exhortatur nos ad beatitudinem, quam nemo est qui  non expetat [Edit., exspectat]. Quis enim unquam uel potest, uel potuit, uel poterit inueniri, qui nolit esse beatus? Quid igitur exhortatione opus est ad eam rem, quam sua sponte appetit animus humanus? Nam profecto qui exhortatur, id agit ut excitetur uoluntas eius cum quo agit [ad illud] propter quod exhortationis adhibetur alloquium. Ut quid ergo nobiscum agitur ut uelimus quod nolle non possumus, nisi quia omnes quidem beatitudinem concupiscunt, sed quonam modo ad eam perueniatur nesciunt? Ideoque hec [Ms., hoc] docet iste, qui dicit:



ALEPH, ID EST DOCTRINA.

uERS. 1.---Beati immaculati in uia, qui ambulant  in lege Domini. Beati esse non possunt nisi immaculati; immaculati autem non sunt, nisi qui in uia ambulant: uia uero non est, nisi lex Domini. Querens ergo beatitudinem, immaculatus in uia sit, et in lege Domini, que beatorum uia est, ambulet: non sit otiosus, sit sine macula, hoc est, sine mortali crimine. Sed tamen discretionem facit inter maculam et maculam. Quia si sine minutis esse non possumus, uel in maiora incidere non debemus [Ms., debeamus]. Beati ergo immaculati in uia, qui ambulant 362 in lege Domini: in uia [in Christo ] ut ipse ait: Ego sum uia et  ueritas. Qui ambulant in lege Domini, hoc est, in mandatis eius.

uERS. 2.---Beati qui scrutantur testimonia eius, in toto corde exquirunt eum. Ut intelligant cum peccauerint, se coram testibus deliquisse: [ait autem, qui] in toto corde exquirunt eum, et non leuiter, neque segniter.

uERS. 3.---Non enim qui operantur iniquitatem, in uiis eius ambulauerunt. uie enim apostoli sunt et prophete, per quos uenitur ad illam uitam [Ms., uiam], qui dixit: Ego sum uia et ueritas et uita , sicut iam diximus. In hac enim uia non incedunt impii, quia Satane uiam sequuntur.

uERS. 4.---Tu mandasti mandata tua custodiri nimis. Non tepido corde, neque dissoluto animo, sed  fortiter et attente nos sua mandata edocet custodire. Nimis posuit pro ualde. ualde itaque precepit hoc Deus, et ualde oportet Dei custodire mandata.

uERS. 5.---Utinam dirigantur uie mee, ad custodiendas iustificationes tuas. Nisi enim ab ipso Domino dirigantur uie nostre, ad eius custodiendas iustificationes infirmi erimus, propter fragilitatem carnis. Dedisti, inquit, mandatum et custodire illud precepisti; sed utinam prebeas auxilium, ut possim facere, te iubente, quod faciendum didici te docente.

uERS. 6.---Tunc non confundar cum perspexero in omnibus mandatis tuis. Cum, inquit, directe fuerint uie mee per gratiam tuam, tunc inspectione mandatorum tuorum non confundar, dum respicio in  omnia mandata tua. Non enim alia pretermittere et alia obseruare, sed omnia equaliter custodire oportet, ne in futuro iudicio confundamur.

uERS. 7.---Confitebor tibi, Domine, in directione cordis, in eo quod didici iudicia iustitie tue. Confitebor si directum fuerit iter meum et cor meum: te predicabo, Domine, te laudabo, et tui esse operis hoc confitebor.

uERS. 8.---Iustificationes tuas custodiam, non me derelinquas usquequaque. Hoc est, faciam quod iubes, si me adiuueris usquequaque. Ac si aperte diceret, a bono opere errare me non sinas, ne dum amitto ordinem bene uiuendi, rectitudinem perdam loquendi. Hoc petit ne penitus deseratur, sed ita potius, ut ab eo nunquam et nusquam diuinum abscedat  auxilium.

uERS. 9.---In quo corrigit iunior uiam suam? in custodiendo sermones tuos. Interrogatio est, in quo iunior uiam suam corrigat; et respondetur, quod correctio hec sit, ut Dei uerba custodiat. Iuuenem enim dixit omnem hominem qui, uetusto peccati homine deposito, fit nouus [Ms., qui de ueteris peccati homine fiat nouus] in Christo.

uERS. 10.---In toto corde meo exquisiui te, ne repellas me a mandatis tuis. Fecisti, inquit, ut toto corde meo exquirerem te; fac ut in mandatis tuis maneam: que ut mihi possibilia sint adiuua me, et noli me  ab eis repellere, id est, noli mihi auxilium tuum subtrahere.

uERS. 11.---In corde meo abscondi eloquia tua, ut non peccem tibi. Continuo diuinum quesiuit auxilium, ne in corde eius Dei eloquia sine fructu absconderentur, nisi opera iustitie sequerentur. Cum enim hoc dixisset, adiunxit:

uERS. 12.---Benedictus es, Domine, doce me iustificationes tuas. Ut quid enim dicit, doce me iustificationes tuas, nisi quia eas uult faciendo discere, non loquendo, uel memoria retinendo tantummodo?

uERS. 13.---In labiis meis pronuntiaui omnia iudicia oris tui. Nihil, inquit, iudiciorum tuorum tacui, sed omnia prorsus in labiis meis enuntiaui, ea scilicet, que mihi ore tuo, id est, eloquiorum tuorum  predicatione dixisti.

uERS. 14.---In uia testimoniorum tuorum delectatus sum, sicut in omnibus diuitiis. uia testimoniorum Dei Christus est, in quo sunt omnes thesauri sapientie et scientie absconditi. In hac ergo uia quasi in omnibus diuitiis delectatur, qui uadit per illam. Multa erga nos sunt testimonia diuine dilectionis impleta, non dubium quin exspectentur implenda [Ms., non dubitat, que exspectantur, implenda].

uERS. 15.---In mandatis tuis [Ms., add. me] exercebor, et considerabo uias tuas. Exercitatio assiduitas operis est: et iste nisi exercitatus in mandatis Dei fuisset, non poterat considerare uias eius, id est apostolicas propheticasque doctrinas.

 363 uERS. 16.---In iustificationibus tuis meditabor: non obliuiscar sermones tuos. Ea meditor, in his exerceor, ut illa obliuioni non tradens, possim ea integre perfecteque complere.



GIMEL uOX.

uERS. 17.---Retribue seruo tuo, uiuifica me: et custodiam sermones tuos. Quatuor enim sunt retributiones: aut mala pro malis retribuuntur, sicut Deus ignem eternum retributurus est impiis. Aut bona pro bonis, sicut regnum eternum retributurus est iustis. Aut bona pro malis, sicut Christus per gratiam iustificat impium. Aut mala pro bonis, sicut Iudei per malitiam persecuti sunt Christum. Harum quatuor retributionum due priores pertinent ad  iustitiam, ut retribuantur mala pro malis, bona pro bonis. Tertia pertinet ad misericordiam, ut retribuantur bona pro malis. Quartam autem Deus nescit [Ms., Quarta uero non pertinet ad Christum], nulli enim malum pro bono retribuit. Hec autem, quam tertio loco posui, primitus necessaria est: nisi enim Deus retribueret bona pro malis, nullo modo essent, quibus retribueret bona pro bonis. Sciens ergo uerba Dei non posse custodiri per obedientiam, nisi uideantur per intelligentiam, hoc quoque orationi addit et dicit:

uERS. 18.---Reuela oculos meos et considerabo mirabilia de lege tua. Da, inquit, mihi intellectum, quo possim mirabilia tue legis inspicere, et uirtutem preceptorum tuorum uidere.

 uERS. 19.---Incola ego sum in terra: non abscondas a me mandata tua. Ibi quisque est peregrinus, ubi absens a patria sua. Iste ergo, qui superne Hierusalem ciuis ascriptus est, peregrinum se confitetur [Ms., profitetur] in terra, quia certus est de hereditate promissa. Sed quia tentatio est uita humana super terram, petit ne in tempore tribulationis et incolatus sui abscondantur ab eo mandata Dei.

uERS. 20.---Concupiuit anima mea desiderare iustificationes tuas in omni tempore. Ut siue manducem, siue bibam, siue aliud quid faciam, ea semper desiderem, mediter, apprehendam. Tu enim me iustificas, tua me facit gratia iustum, et bonum mihi est semper hoc desiderare, et in hoc tuo presidio delectari. Alioquin iustus non ero, si defuerit mihi gratia  tua, aut inflauerit me superbia.

uERS. 21.---Increpasti superbos, maledicti qui declinant a mandatis tuis. Increpatio hec intelligenda est, quam primi hominum genitores sua transgressione meruerunt, declinantes a mandato Dei per superbiam, qua concupierunt, non quod Deus diligendum precepit, sed quod diabolus inuidendo persuasit. Omnis itaque superbus huic increpationi subiectus est, siue hereditario merito, siue uoluntatis arbitrio. Superbi enim declinant a mandatis Dei. Aliud est quippe mandata eius per infirmitatem uel ignorantiam non implere, aliud ab eis per superbiam declinare. Tunc omnes impii plenam accipient maledictionem, cum audierint: Ite, maledicti, in ignem eternum.

 uERS. 22.---Aufer a me opprobrium et contemptum, quia testimonia tua exquisiui. Non otiose nec somnolenter, sed strenue uigilanterque sancti testimonia diuina exquisierunt, ut talia paterentur; ut est preceptum Domini: Beati qui persecutionem patiuntur propter iustitiam, etc. . Sed hec oratio pro persecutoribus funditur non irrogando ultionem pene, sed ut, dum conuersi fuerint ad Dominum, martyribus tollatur opprobrium, quando et illi ipsam religionem coluerint.

uERS. 23.---Etenim sederunt principes et aduersum me loquebantur, seruus autem tuus exercebatur in iustificationibus tuis. Quod in hoc uersiculo Propheta in se loquitur, futurum in apostolis reliquisque martyribus uidet, qui multa coram regibus et  presidibus, Domino hoc etiam pronuntiante, perpessi sunt, qui licet sint diuersis penis affecti usque ad sectionem ceruicum, tamen semper se in Dei exercuerunt iustificationibus.

uERS. 24.---Nam et testimonia tua meditatio mea est, et consilium meum iustificationes tue sunt. Sic ergo exercebatur seruus Christi, ut contra persequentes [delectatio testimoniorum] decertaret. Consilium persequentium principum fuit inuentos martyres perdere; consilium patientium martyrum fuit, inimicos perditos inuenire. Reddebant illi mala pro bonis, isti bona pro malis. Quid ergo mirum, si isti occidendo defecerunt, illi moriendo [uicerunt .]



DALETH.


364 uERS. 25.---Adhesit pauimento anima mea, uiuifica me secundum uerbum tuum. Corpori mortali animam coniunctam intelligo; ideo ne delictum inualescat, a te peto uiuificari, sciens quoniam concupiscentia carnis mortem operatur.

uERS. 26.---uias meas enuntiaui et exaudisti me, doce me iustificationes tuas. uias uocat actus humanos: Sine dubio actui ipso uie nomen imponit. uias peccati mei confessus sum et remisisti; nunc doctrinam indulge, qua me iustificationes tuas edoceas [Ms., qua in iustificationibus edocear].

uERS. 27.---uiam iustificationum tuarum instrue me, et exercebor in mirabilibus tuis. Merito cohors sancta iustificationum uiam intelligere querebat,  que uias suas, id est peccata, prodiderat: quia nisi illas damnemus, ad istam peruenire non possumus. Instrue me ad intellectum, id est pertinentem ad beatam uitam: et exercebor in mirabilibus tuis; utique sensu et prudentia, ut uetus Testamentum ad spiritalem trahat intellectum. Mirabilia uocat ipsas, quas superius uocat, iustificationes.

uERS. 28.---Dormitauit anima mea pre tedio: confirma me in uerbis tuis. In huius habitaculi mortalis statione pre tedio imbecillitatis corporee confirma me in uerbis tuis, ut ablato peccati somno instanter in his uigilem.

uERS. 29.---uiam iniquitatis amoue a me et in lege tua miserere mei. Ad illam contemplationem ueritatis euectus petit, quod in isto seculo necessarium  fuit, ut uia iniquitatis, hoc est diaboli [Ms., diabolus] ab eius infestationibus tolleretur. Et in lege tua miserere mei; apud te enim lex hec instituta est, ut semper miserearis.

uERS. 30.---uiam ueritatis elegi, iudicia tua non sum oblitus. uiam ueritatis elegi, ubi currerem; iudicia tua non sum oblitus, ut currerem. uiam ueritatis elegi Christum Filium Dei, quem preuidens uenturum in mundum audio dicentem: Ego sum uia, ueritas et uita. Iudicia tua non sum oblitus; illa iudicia que in Euangeliis proferens ait: Hoc est iudicium, ut omnis qui credit in Filium hominis, habeat uitam eternam.

uERS. 31.---Adhesi testimoniis tuis, Domine, noli me confundere. Et quia his adherens anteriorum  facinorum indulgentiam merui, queso ne me patiaris de te ratione peccati confundi.

uERS. 32.---uiam mandatorum tuorum cucurri, cum dilatasti cor meum. Cordis dilatatio ueritatis est dilectio, quod Dei munere fit, ut ei non timore pene, sed amore iustitie seruiatur, cum caritas Dei diffunditur in cordibus nostris per Spiritum sanctum, qui datus est nobis. Ideo ergo [iste ] uiam mandatorum Dei cucurrit, quia cor eius Dominus dilatauit.

uERS. 33.---Legem pone mihi, Domine, uiam iustificationum tuarum, et exquiram eam semper. Hic iterum plebs procedit beata, in qua sibi legem petit  constitui acquisitam [a 1Kb] . Prius iam dixit: Et in lege tua miserere mei, hoc est, in ueteri Testamento. Nunc autem nouam legem [cupit] sibi poni, ueniente scilicet Domino Christo in carne, ut Christianorum fides firmaretur. Iugiter se [eam] dixit exquirere; illud enim exquiritur, quod magnis precibus postulatur indesinenter.

uERS. 34.---Da mihi intellectum et scrutabor legem tuam et custodiam illam in toto corde meo. Ecclesia rogat ut intelligat discretionem inter bonum et malum, inter uitam et mortem, inter litteram et sensum. Ut intelligam, et predicem, et opere impleam, et custodiam illam in toto corde meo, id est, ex tota dilectione. Quam pulchro ordine dixit? Prius petit, ut lex ei poneretur, hoc est, Nouum Testamentum;  deinde, ut legis ipsius intentionem cognoscere meruisset, quatenus eam tota integritate cordis seruaret.

uERS. 35.---Deduc me in semita mandatorum tuorum, quia ipsam uolui. Semita minor est quam uia, hoc est arcta et angusta uia, hoc est altiora mandata, que ducunt ad uitam. Mandata ista Noui Testamenti debemus accipere, ubi se perduci magnopere precabatur. Ipsam uolui, hoc est Noui Testamenti gratiam diuinam, per quam se ad celorum regna nouerat peruenire.

365 uERS. 36.---Inclina cor meum in testimonia tua, et non in auaritiam, dicit Ecclesia, id est in humilitate, ut illud: Discite a me quia mitis sum et humilis corde  . Testimoniis quippe suis agit nobiscum Deus, ut eum gratis colamus, quod impedit auaritia, radix omnium malorum. Ergo non habeamus inclinatum cor in auaritiam: non colamus Dominum, nisi propter Dominum, ut sui cultus ipse sit merces.

uERS. 37.---Auerte oculos meos, ne uideant uanitatem, in uia tua uiuifica me. Auerte oculos meos, id est sensus meos, ne uideant uanitatem, id est defectionem. Ac si dicat, in ista uanitate, quod est defectio, non habeam oculos meos, id est sensus meos, defixos, sed, inquit, in uia tua uiuifica me, hoc est in temetipso [Edit. temetipsum] uel in tuis mandatis uiuifica me in anima.

uERS. 38.---Statue seruo tuo eloquium tuum in timore  tuo. Stabile fit eloquium Domini in corde nostro, cum fit quod eodem iubetur eloquio; et auellitur, cum contrarium opus agitur. Petit ergo seruus Dei, ut in eo confirmetur obedientia perseuerans, qua [Ms., que] de statu suo || nullo male actionis moueatur impulsu: Quod per spiritum et timorem fit castum, quo cauetur ne offendatur caritas, non quo metuitur [Ms., metuatur] ne damnetur impietas.

uERS. 39.---Amputa opprobrium meum quod suspicatus sum, quia iudicia tua iucunda. In sententia ista maximum [uitium ] humanitatis exponitur. Multi enim in opprobrium cadunt aliter quam habeat ueritas suspicando: quam culpam rogat a se  amputari. Suspicio enim sepissime probatur incerta, que uiro non conuenit Christiano. Hec ergo suspicio ducit ad opprobrium, quod ex peccato nascitur. Merito sibi iucundum Domini dicebat esse decretum, per quod se et requiem reperisse nouerat, et coronam perpetuam.

uERS. 40.---Ecce concupiui mandata tua, in equitate tua uiuifica me. Fecisti me, inquit, cupidum mandatorum tuorum, fac et efficacem. Adiuua ut faciam quod commendas, dona ipse quod mandas. Unum est, Domine, tue miserationis donum, ut eloquia sancta custodientes in tua equitate uiuificemur, hoc est, ut equalem te Patri et Spiritui sancto fateamur [Ms., cum equalem. . . . .fatemur.]

uERS. 41.---Et ueniat super me misericordia tua,  Domine, salutare tuum secundum eloquium tuum. Ad sextam litteram conuersatio sancta peruenit, in qua sibi postulat salutarem Dominum debere concedi, qui est misericordia peccatorum, et uita fidelium, per quem salus gentibus uenit. Secundum eloquium tuum, dixit, id est [secundum] promissionem tuam, quam per prophetas promisisti.

uERS. 42.---Et respondebo exprobrantibus mihi uerbum, quia speraui in sermonibus tuis. Hec nobis indicat absolute sententia, respondendum esse uiriliter aduersantibus, ne [sibi] malignantium presumptio superior esse uideatur. Exprobrant enim uerbum [Ms., uerbo] qui Filium dicunt esse minorem Patre. Quia speraui, constanter his respondebo, qui uanam dicunt spem meam quam in te habeo, quia  illorum spes inanis est.

uERS. 43.---Et ne auferas de ore meo uerbum ueritatis usquequaque, quia in iudiciis tuis supersperaui. Rogat ut confessionem ueritatis de eius ore nulle pene, nullus terror, extorqueant. Cum dicit, usquequaque, significat uerbum ueritatis ad tempus aliquibus fuisse sublatum: Ut Petro contigit, qui ante galli cantum ter Dominum negauit: Et ipse tamen illud peccatum fletibus deleuit, et sanguinis effusione mundauit. Quia in iudiciis tuis supersperaui. Iudicia enim Domini erant, quod turbe martyrum diuersis cruciatibus agebantur [Ms., cruciationibus angebantur] ad regna celorum.

uERS. 44.---Et custodiam legem tuam semper in seculum et in seculum seculi. Iste et alii uersus  usque ad finem littere non habent deprecationem, sed narrationem. Superius petit ut acciperet, hic de perceptis gratias agit. Semper omne tempus uite presentis ostendit: in seculo uero futurum seculum monstrat. [Lex ] autem, quam perpetuo custodire desiderat, caritas accipienda est, quia ipsa est plenitudo legis: et cessantibus ceteris mandatis sola permanet in eternum.

366 uERS. 45.---Et ambulabam in latitudine, quia mandata tua exquisiui. Dilatatus enim sum in custodia legis tue, quia mandata tua exquisiui. Diligenter ea perscrutans ad hoc exquisiui, ut crederem et intelligerem.

 uERS. 46.---Et loquebar de testimoniis tuis in conspectu regum, et non confundebar. Loquebatur [Edit., loquebar] de testimoniis Domini, quoniam [Ms., quomodo] petiuerat et acceperat, ut responderet exprobrantibus sibi uerbum; qua firmitate roboratus ante reges seculi dicit se non esse confusum, sed ueritatem intrepidis sermonibus exercebat.

uERS. 47.---Et meditabor in mandatis tuis, que dilexi. Hic ostendit frequentate meditationis ardorem. Meditari enim mandata non poterit, nisi qui ea assidua lectione percurrerit. Que dilexi, inquit; negligere enim nunquam potest homo que diligit. Addit, nimis, supra quam nulla potest dilectio reperiri.

uERS. 48.---Et leuabo [Ms., leuaui] manus meas ad mandata tua, que dilexi, et exercebor in iustificationibus  tuis. Superiori uersu dixit, meditabor in mandatis tuis, quod ad uirtutem respicit inspectiuam; modo autem dixit, leuabo manus meas, quod ad partem pertinet actualem. Leuare enim manus [ [a 1Kb] non quasi a recordatione exciderit, admonet: et] significat bonis operibus occupari. Qui in malis actionibus detinetur, non leuat manus suas. Et exercebor in iustificationibus tuis. Ibi meditabatur, ubi mentis fuit intentio [Edit., Ubi meditabar, ubi enim mentis est intentio]; hic exercebatur, ubi querebat operis frequentatione proficere.

uERS. 49.---Memento uerbi tui seruo tuo, in quo mihi spem dedisti. Memento. Quod [Ms., cum] dicitur Deo memento, orantis desiderium, quo promissum accelerari poscit, ostenditur; [non Deus, quasi a recordatione  exciderit, admonetur.] Memento ergo, inquit, uerbi tui seruo tuo: Hoc est, imple promissum tuum, in quo mihi spem dedisti, hoc est, in quo uerbo sperare me fecisti.

uERS. 50.---Hec me consolata est in humilitate mea, quia eloquium tuum uiuificauit me. Consolationem inter erumnas seculi dedit spes [Ms. Consolatum inter erumnas seculi se dicit spe. . .] future uite. In humilitate, quia sancta probatur humilitas, omnia sustinere patienter. Quia eloquium tuum uiuificauit me. Causam reddit quare humilitas eius fuerit consolata, quia spes consolationis uiuificat eum afflictum.

uERS. 51.---Superbi inique agebant usquequaque, a lege autem tua non declinaui. Superbi inique. Superbos  intelligi uult persecutores humilium, hoc est, impios persecutores piorum, et ideo subiecit: A lege autem tua non declinaui, quia hoc eum facere eorum persecutio compellebat.

uERS. 52.---Memor fui iudiciorum tuorum a seculo, Domine, et consolatus sum. Memor fui, ex quo genus humanum sumpsit exordium. Memor fui iudiciorum tuorum: Et quia probaui quod omnes uie tue misericordia et ueritas, consolationem accepi; auxilio gratie tue consolatus sum. Intellexi per spiritum sanctum quod tu uenturus eras in carne.

uERS. 53.---Defectio anime [Ms., animi] tenuit me pro peccatoribus derelinquentibus legem tuam.  uox Ecclesie affectum miserationis ostendit, ut doleat super preuaricationes iniquorum. Necesse est ut sanctum uirum alterius culpa contristet, dum animus pius saluos fieri uniuersos desiderat.

uERS. 54.---Cantabiles mihi erant iustificationes tue, in loco peregrinationis mee. Cum dicitur, Cantabiles, significat psalmodiam cum magna delectatione peragendam. Cantus enim supereleuat labores et aufert animo tedium. In loco incolatus mei, significat hunc mundum, ubi peregrinatur omnis qui in Domino Christo deuotus est: Expulso quidem Adam de paradiso, in hac terra incolatum gerimus.

uERS. 55.---Memor fui nocte nominis tui, Domine, et custodiui legem tuam. Oportet enim fragilitatem humanam, cum semper, tum impensius in  nocturno tempore, memoriam facere Dominici nominis, cum aut recordatione diuitiarum premitur, aut concupiscentie igne torquetur: et precipue hoc exorare, ut si legem Dei custodire cepit, ne ab eadem in aliquo diuellatur.

uERS. 56.---Hec mihi facta est, quia iustificationes tuas exquisiui. Facta est mihi hec lex consolatio et [non] scandalum, ut diligentius iustificationes tuas scrutari ualerem.

uERS. 57.---Portio mea, Domine, dixi custodire legem tuam. Portio a parte dicta est: Illius enim partis sumus, cuius uoluntatibus obedimus; unde merito portio piorum 367 Deus dicitur, quia regni eius sunt pii et sancti. Dixi custodire legem tuam. Dixi, id est, statui atque decreui. Felix qui portionem  non habet aliam, nisi Dominum: qui honores, diuitias, cupiditates non amat, sed tantummodo Deum.

uERS. 58.---Deprecatus sum faciem tuam in toto corde meo, miserere mei secundum eloquium tuum. Bene Propheta [in toto corde] deprecatur faciem Dei, qui mundum cor se nouit habere. Beati enim mundo corde, quoniam ipsi Deum uidebunt. Miserere mei secundum eloquium tuum, per quod promisisti ut peccatorem in mortem non obrueres, sed misericorditer consolareris.

uERS. 59.---Quia cogitaui uias meas, et conuerti [Ms., auerti] pedes meos in testimonia tua. Ordinem humane conuersationis exponit: prius est enim ut nosmetipsos arguamus, et sic ad mandata Domini  migremus. [Cogitauit] uias suas [Edit., meas], id est, actus humanos, sed ei omnino displicebant; [ideoque] pedes suos conuertit ad testimonia Domini gradienda, in quibus si quis ambulat, firma habet uestigia.

uERS. 60.---Paratus sum et non sum turbatus, ut custodiam mandata tua. Paratus sum ad predicandum, non sum turbatus ad tribulationem sustinendam propter Christum, ut custodiam mandata tua. Non me conturbauerunt iniqua exprobrantium iacula.

uERS. 61.---Funes peccatorum circumplexi sunt me, et legem tuam non sum oblitus. Cum dicit, funes, ostendit tot esse laqueos, quot peccata committimus.  Funes peccatorum, non ab eo quod sunt peccata declinatum est, sed ab eo quod sunt peccatores. Funes itaque peccatorum impedimenta suntinimicorum, siue spiritalium, siue carnalium. [Sed ] si implicant corpus, non implicent animam. Ob que impedimenta iste legis Dei non est oblitus [Ms., In quo iste legis Dei non est oblitus. . .], quia sermo Dei non est alligatus.

uERS. 62.---Media nocte surgebam ad confitendum tibi super iudicia iustificationis tue. Media nox profunda tribulatio est, quia non sic affligebatur [Edit., effugabatur], ut surgere non ualeret. Surgebat autem ut confiteretur Deo, iusto iudicio eius datam peccatoribus potestatem, qua sanctos persequerentur, quos adiuuat gratia Dei, ut huiusmodi exercitia  facerent clariores.

uERS. 63.---Particeps ego sum omnium timentium te, et custodientium mandata tua. Modo ecclesia particeps est ad illos qui Deum timent timore sancto, et sua mandata implent: particeps est cum illis in spe, fide et caritate.

uERS. 64.---Misericordia tua, Domine, plena est terra, iustificationes tuas doce me. Misericordiam fecit, quando uenit nos redimere; inde est plena terra, inde est sancta Ecclesia. Iustificationes tuas doce me; Hoc est tua mandata, ut illa intelligam et predicem, et opere impleam.

uERS. 65.---Bonitatem fecisti cum seruo tuo, Domine, secundum uerbum tuum. uox Prophete in persona Ecclesie. Bonitatem fecisti, quando in  carne uenisti, et nos redemisti. Cum seruo tuo, populo Christiano. Secundum uerbum tuum; uerbum Patris Filius est. Secundum uerbum tuum, ut peccantes [Ms., peccantem me] non in ira punires, sed misericordia consolareris.

uERS. 66.---Bonitatem, et disciplinam, et scientiam doce me, quia mandatis tuis credidi. Docet ergo Deus bonitatem, inspirando caritatis dulcedinem; docet disciplinam, cum in tribulationibus patientiam dedit: docet scientiam, cum salutarium mandatorum ipse cognoscitur tributor [Ms., adtributor], quia in mandatis tuis credidi me uitam habere eternam.

uERS. 67.---Priusquam humiliarer, ego deliqui, propterea eloquium tuum custodiui. [Propter primum, inquit, delictum humiliatus sum, et ne rursum humilier,  eloquium tuum custodiui.] Ita per gratiam tuam profuit experiri penam, ut acquirerem obedientiam.

uERS. 68.---Bonus es tu, Domine, et in bonitate tua doce me iustificationes tuas. Quia nemo bonus, nisi Deus solus. uere uult autem facere iustificationes Dei, quando eas sine eius suauitate non uult discere.

uERS. 69.---Multiplicata est super me iniquitas superborum, ego autem in toto corde meo scrutabor mandata tua. Multiplicatam super se dicit persequentium iniquitatem, et 368 ideo petit, ne macularetur ab eis. Ego autem in toto corde meo scrutabor mandata tua, ut quantum illi contendebant seducere  [Edit., reducere], tantum iste uideretur mandatis Dominicis adherere.

uERS. 70.---Coagulatum est sicut lac cor eorum, ego uero legem tuam meditatus sum. Coagulatum in bono et in malo ponitur; hic autem in malo ponitur, hoc est superbia malorum: de qua superius dixit, que more lactis in crassiorem substantiam constricta est; sed istum non potuerunt a lege Domini segregare, quia ipse pia sapientia [Ms., patientia] superauit eos.

uERS. 71.---Bonum mihi quod humiliasti me, ut discam iustificationes tuas. Bonum mihi, quod penam conuertisti mihi ad disciplinam, et humiliationem ad eruditionem: quia iustificationes tuas ita cupio noscere [Ms., nosse], ut faciam. Non enim est  uera scientia in bonum [Ms., boni], nisi ad hoc cognoscatur [ut agatur].

uERS. 72.---Bonum mihi lex oris tui super millia auri et argenti. Lex oris Dei Christus est, qui non uenit legem soluere, sed adimplere; quem preuidens propheta super omnes thesauros concupiscit, qui [Ms., quia] non solum amicos diligi, sed etiam inimicis precepit ignosci.



IOD, ID EST PRINCIPIUM.

uERS. 73.---Manus tue fecerunt me et plasmauerunt me, da mihi intellectum, ut discam mandata tua. Magnum est enim, ut se homo intelligat manu Dei factum plasmatumque, et ad eius imaginem esse compositum; quod si agnouerit, scientiam poscere debet, ut mandata eius intelligat et custodiat. Manus  Domini uirtus et sapientia intelligende sunt. Fecerunt ad animam, plasmauerunt ad corpus pertinet. Et quia anima prestiosior est corpore, ideo prius posuit fecerunt.

uERS. 74.---Qui timent te, uidebunt me et letabuntur, quia in uerba tua supersperaui. uox Ecclesie hec [Ms., hoc] est, ut illi qui Dominum timent, uideant suum intellectum et letitiam habeant; quia Ecclesia, quando uidet alios mandata Dei obseruare, magnam letitiam habet: postea in inuicem sic letabuntur, et hic et in futurum. Quia in uerbo [tuo] spero, id est, in Christo habeo spem.

uERS. 75.---Cognoui, Domine, quia equitas iudicia tua, et in ueritate tua humiliasti me. Quod dicit,  cognouisse se iudicia Domini, illud significat, [ut] hominem animi tumore peccantem humiliatum corrigat, et supplicantem sibi diuina misericordia recipiat. Quis enim dubitet summe equitatis esse iudicium, ut qui per superbiam deliquit, deuota humilitate purgetur.

uERS. 76.---Fiat nunc misericordia tua, ut consoletur me, secundum eloquium tuum seruo tuo. Fiat ergo misericordia tua secundum promissionem tuam, ut presentibus muneribus accipiat mortalis uita solatium, et futura eternitatis bona patienter exspectet.

uERS. 77.---ueniant mihi miserationes tue, et uiuam, quia lex tua meditatio mea est. Sufficienter expressum est, quod per misericordiam consequamur  uitam eternam; illa autem meditatio beatos facit, qui operibus sanctis celorum regna conquirunt.

uERS. 78.---Confundantur superbi quia iniuste iniquitatem fecerunt in me, ego autem exercebor in mandatis tuis. Confundantur. Quamuis seuiant superbi, et iniquitatem operantur in sanctos, caritas tamen piorum non refrigescit, et mandatorum Dei exercitatio non desinit.

uERS. 79.---Conuertantur mihi timentes te, et qui nouerunt testimonia tua. Hoc est, ut me docente cognoscentes ea ad te conuersi fiant. Et qui nouerunt testimonia tua, quos lectio quidem diuina imbuit, sed necdum opus salutis instruxit.

uERS. 80.---Fiat cor meum immaculatum. Hic  cor pro anima ponitur, ac si dicat, fiat anima mea sine peccato mortali. In tuis iustificationibus, ut non confundar. Hoc est ut non habeam confusionem eternam.

uERS. 81.---Defecit in salutare [Ms., salutari tuo] tuum anima mea, et in uerbum tuum supersperaui. Iste defectus, non fide se defecisse, significat, sed in tanta desiderii magnitudine se fatigatum monstrat, ut ad defectum felicissimum perueniret. In salutare, quod Hebraice dicitur iehsu: et in uerbum tuum, id est, in Unigenitum, qui est uirtus Dei.

369 uERS. 82.---Defecerunt oculi mei in eloquium tuum, dicentes, quando consolaberis me. Ecce rursus in oculis, sed utique interioribus, laudabilis et felix  ille defectus, non ueniens ex infirmitate animi, sed ex fortitudine desiderii in promissum Dei; hoc enim ait in eloquium tuum: tandiu enim dicit se defectum pertulisse, donec exspectata incarnatio Domini cordis aspectibus appareret. Quando consolaberis me, id est, quando ueniet, quod promisisti?

uERS. 83.---Quia factus sum sicut uter in pruina, iustificationes tuas non sum oblitus. Superius petiuerat consolari, nunc causam reddit subueniendi. Uter enim corpus mortale significat, pruina beneficium conuersionis [Edit., conuersationis] ostendit. Sicut autem uter frigore glaciali contrahitur, sic carnis nostre incentiua uitiorum afflictione penitentie tenuantur, ut iustificationum Domini non obliuiscantur.

 uERS. 84.---Quot sunt dies serui tui, quando facies de persequentibus me iudicium? Sciens sanctorum cetus usque in finem seculi tentationibus diabolicis membra Domini subiacere, interrogat, quando mundus iste finiretur, ut de persecutoribus, id est diabolo, cum ministris preparata ultio compleatur: et celeritatem futuri iudicii optabat, in quo iam beatis erit requies, et gaudium sine fine mansurum.

uERS. 85.---Narrauerunt mihi iniqui fabulationes, sed non ut lex tua, Domine. Narrauerunt. Fabulas uanarum opinionum, delectabilis eloquii arte compositas ab iniquis, dicit esse narratas; sed nichil se in eis utile reperisse, sicut in lege Domini, in qua eum ueritas, non uerba delectant.

 uERS. 86.---Omnia mandata tua ueritas; iniqui persecuti sunt me, adiuua me. Contra hereticorum fabulationes dicit omnia mandata Domini esse ueritatem. Iniqui persecuti sunt me, scilicet docendo peruersa, suadendo falsa; ergo adiuua me, ut certem pro ueritate tua usque ad mortem.

uERS. 87.---Paulo minus consummauerunt me in terra, ego autem non dereliqui mandata tua. ualde me corporalia uitia in terram humiliassent, nisi custodissem mandata diuina.

uERS. 88.---Secundum misericordiam tuam, Domine, uiuifica me: in eternam uitam, quia iam non mihi uiuo, uiuit uero in me Christus. Ut custodiam testimonia oris tui. uel ea que in lege mandasti, uel illa que in Euangeliis protulisti.

 uERS. 89.---In eternum, Domine, uerbum tuum permanet in celo. Dicit uerbum Domini permanere in celo, id est in sanctis, quos de morte facit uiuere, et de tribulatione gaudere; siue in celestibus uirtutibus, que eius semper insistunt ministerio.

uERS. 90.---In seculum seculi ueritas tua, fundasti terram et permanet. Seculum legem et prophetas; seculi significat Euangelia et apostolos, in quibus est ueritas, que est Christus Dominus: terram autem, hoc est humanam naturam, ex parte totum significans, in sanctis fundauit, ut in sua credulitate permaneant: quia nisi ipse fundasset, non crederent, nec permanerent: fundasti terram et permanet.

uERS. 91.---Ordinatione tua perseuerat dies, quoniam  omnia seruiunt tibi. Quoties singulari numero dies ponitur, uenturus ille sempiternus, qui sine nocte est, significatur; tunc illi omnia subiecta seruiunt: seruiunt et aduersarii, licet non sponte, dum damnati penas perennes suo iussu merito sustinebunt.

uERS. 92.---Nisi quod lex tua meditatio mea est, tunc forte periissem in humilitate mea. Beata plebs martyrum in tanta tormentorum humiliatione afflicta asserit, se posse perire, nisi legis meditatio subueniret consolando, que dixit: Beati qui persecutionem patiuntur. Lex ista fides est, que per dilectionem operatur: in cuius meditatione permanens, per auxilium gratie tue promeretur, ut in tribulationum humilitate non pereat in eternum.

 uERS. 93.---In eternum non obliuiscar iustificationes tuas, quia in ipsis uiuificasti me. Iustificationes dicit legales obseruationes sub umbra, que ueritatis indicio [Ms., indicia] uenture perfectionis beneficium prestabant. Has ergo iustificationes non debemus obliuisci, que nobis fidei et uite primordia prestiterunt.

uERS. 94.---Tuus sum ego, saluum me fac, quoniam iustificationes tuas exquisiui. Ego tuus famulus, et tu Deus meus, a te posco saluari: quia uanitas non est mihi [Ms., quia uenter non est mihi Deus], nec sum inani glorie deditus, sed iustificationibus tuis.

370 uERS. 95.---Me exspectauerunt peccatores,  ut perderent me, testimonia tua intellexi. Longo me certamine aduerse potestates impugnant, sed ego intelligens testimonia tua consolationem recepi ex eis.

uERS. 96.---Omnis consummationis uidi finem, latum mandatum tuum nimis. Consummationem dicit omnium uirtutum completiuam perfectionem, cuius finis est Christus, quem credendo preuidit uenturum, cuius et mandati latitudinem miratur. In quo nimirum caritatem significat, que sua latitudine omnia mandata in se complectitur. Nam cum omnia mandata finientur, ipsa sola in eternum manebit.

uERS. 97.---Quomodo dilexi legem tuam, Domine? tota die meditatio mea est. Quomodo dilexi legem tuam? Sic, inquit, dilexi legem fidei, que per  dilectionem operatur, ut tota die, id est toto tempore, meditatio mea sit.

uERS. 98.---Super inimicos meos prudentem me fecisti mandato tuo, quia in eternum mihi est. Inimici prophete Iudei sunt, qui spiritualiter non intelligunt: quibus prudentiorem Propheta se dicit, quia in his mandatis que in eternum seruat, uenturum Dominum preuidet.

uERS. 99.---Super omnes docentes me intellexi, quia testimonia tua meditatio mea est. Quos superiori uersu inimicos dixit, hic doctores appellat, magistros scilicet Phariseos designans, qui se ad litteram tenentes spiritalem intelligentiam negligebant. Talibus ergo doctoribus cohors euangelica melius intelligit, quia, prauitatibus eorum repudiatis, sinceram  doctrinam Domini per meditationem testimoniorum eius secundum ueritatem intellectam [Ms., intellectus] accepit.

uERS. 100.---Super seniores intellexi, quia mandata tua quesiui. Melius utique populus nouus intellexit, qui suscepit Christum eius mandata perquirendo, quam Iudaicus, qui eum mortificando occidit [Ms., mortificandum credidit].

uERS. 101.---Ab omni uia mala prohibui pedes meos, ut custodiam uerba tua. Ab omni uia mala; membrorum est hec uox, non capitis. Non enim ipse Saluator corporis ullis concupiscentiis pulsabatur, ut ei necesse esset pedes suos custodire. Sic enim uerba Dei possumus custodire, si post malas  nostras concupiscentias non eamus.

uERS. 102.---A iudiciis tuis non declinaui, quia tu legem posuisti mihi. Tu legem Euangelii posuisti mihi: illa enim Mosaica lex pedagogus fuit; ista totius [Edit., Lex Euangelii libertas totius] plenitudinis donauit effectum. Merito ergo sanctus populus de hac lege gaudebat, quam credendo susceperat.

uERS. 103.---Quam dulcia faucibus meis eloquia tua, Domine, super mel et fauum ori meo. Fauces enim cordis arcana significant, ubi eloquia Domini spiritaliter intelliguntur et diliguntur. Mel est aperta doctrina, fauus secreta.

uERS. 104.---A mandatis tuis intellexi [quia homo ad occultorum sapientiam per obedientiam peruenit  mandatorum] Propterea [inquit] odio habui omnem uiam iniquitatis. Necesse est enim ut oderit iniquitatem amore iustitie.

uERS. 105.---Lucerna pedibus meis uerbum tuum, Domine, et lumen semitis meis. Si in huius seculi noctibus in nobis uerbi Dei luceat lumen, non incident [Ms., incedunt] pedes nostri in laqueos funium ac precipitia fouearum, que manus artis diabolice in nostris offendiculis preparauit. Et lumen semitis meis, ut hoc lumine preeunte, dum uite istius semitas gradimur, ad illam que uera uia est, perducamur.

uERS. 106.---Iuraui et statui custodire iudicia iustitie tue. Iuraui autem appellauit iuramentum quod statuit per sacramentum, quia ita debet esse  mens fixa in custodiendis iudiciis iustitie Dei, ut sit omnino pro iuratione quod statuit.

uERS. 107.---Humiliatus sum usquequaque, Domine, uiuifica me secundum uerbum tuum. Didicit humilitatem, quam Christus docuit, qui mitis est et humilis corde. Ideo nunc deprecatur, ut sicut ille post humilitatem forme seruilis exaltatus est in gloriam Dei Patris, ita et iste ab hac humilitate corporea in uitam transferatur eternam.

uERS. 108.---uoluntaria oris mei beneplacita fac, Domine, et iudicia tua doce me. uox Ecclesie; ac si dicat, uota mea, que tibi offero, beneplacita [tibi] sint, id est, acceptabilia et delectabilia. Et iudicia tua doce me, hoc est, tua mandata, ut intelligam et  impleam.

371 uERS. 109.---Anima mea in manibus meis [Ms., tuis] semper, et legem tuam non sum oblitus. Iustorum enim anime in manu Dei sunt, in cuius manu sumus [Ms., sunt] et nos et sermones nostri. Et legem tuam, inquit, non sum oblitus. Tanquam ad non obliuiscendam Dei legem in manibus ipsius adiuuetur eius memoria.

uERS. 110.---Posuerunt peccatores laqueos mihi. Quos laqueos? secus uiam positos et [Ms., quod laqueus secus uiam ponitur et . . . ] si egressus fueris de uia, cadis in laqueos. Quid sunt isti laquei, nisi retiacula [Ms., tendicula] diaboli, uel suggestiones demonis? uitia etiam et peccata possunt intelligi.  Et in mandatis tuis non erraui. uox Ecclesie. Non erraui a mandatis tuis, sed consisto in operatione.

uERS. 111.---Hereditate acquisiui testimonia tua in eternum, quoniam exsultatio cordis mei sunt. Tua testimonia et tua precepta, hoc est, mea hereditas in eternum, et hic et in futuro. Quia exsultatio cordis mei sunt tua testimonia, hoc est, mea exsultatio, quia Ecclesia in mandatis Dei delectatur et exsultat.

uERS. 112.---Inclinaui cor meum. Non fui superbus, sed humilis: et ideo inclinaui cor meum, ut te intelligerem; quia superbi non inclinant cor in humilitatem. Ad quid inclinaui cor meum? Dicit Ecclesia: ad faciendas iustificationes tuas, hoc est, mandata.  In eternum propter retributionem uite eterne, ut illam merear percipere.

uERS. 113.---Iniquos odio habui et legem tuam dilexi. Cum dixisset, iniquos odio habui, posuit et quare, addendo, et legem tuam dilexi, ut demonstraret non se in hominibus iniquis odisse naturam, quia homines sunt; sed iniquitatem, quia legis, quam diligit, inimici sunt.

uERS. 114.---Adiutor et susceptor meus es tu, et in uerbum tuum supersperaui. Adiutor in presenti, susceptor in futuro. Et in uerbo tuo sperabo, hoc est, in Christo, quia uerbum Patris Filius est.

uERS. 115.---Declinate, a me maligni, et scrutabor mandata Dei mei. Maligni hic sunt demones, uitia et peccata, uel aduersarie potestates: Quia dum ipsi  tibi tendiculas preparant, et suggestiones pessimas, non potes scrutari mandata Dei tui, ut illa bene intelligas. Sed si uolueris penitentiam agere, segregare te habes ab illorum consortio.

uERS. 116.---Suscipe me, secundum eloquium tuum et uiuam, et non confundas me ab exspectatione mea. uox Ecclesie optantis ut ueniat sponsus et suscipiat eam sponsam sibi, sicut promisit in eloquio prophetarum. Et uiuam in iustitia, quia modo mortuus sum in peccatis. Et non confundas me, si ille quem exspecto et promisisti, ueniat mihi.

uERS. 117.---Adiuua me. Auxilium rogat; et saluus ero in anima, si ueneris et me adiuues, et meditabor in tuis iustificationibus semper, sine fine.

uERS. 118.---Spreuisti omnes discedentes a iustitiis  tuis, quia iniusta cogitatio eorum. Declaratum est cur assumebatur iustificationum Domini frequens meditatio, quoniam spernuntur a Domino, qui ab eius iustificatione discedunt. Iustificatio est peccatorum pura confessio Domino: Qui tali se remedio saluari [Ms., sanare] despiciunt, iniusta cogitatio eorum est.

uERS. 119.---Preuaricatores reputaui omnes peccatores terre, ideo dilexi omnia testimonia tua. Hec enim dicit Propheta in persona Ecclesie, quia ante aduentum Christi preuaricantes erant, quia sub debito tenebantur, propter preuaricationem primi hominis Ade. Non omnes peccatores preuaricatores, sed omnes preuaricatores peccatores. Ideo dilexi  testimonia tua, ne in his preuaricator appaream.

uERS. 120.---Infige timore tuo carnes meas, a iudiciis enim tuis timui. Metuo futurum iudicium, ideo cruci tue configens omnes concupiscentias carnis, tibi conuiuere, tibi [commori, tibi consepeliri paratus sum, ut in futuro tibi] uiuere merear.

uERS. 121.---Feci iudicium et iustitiam, ne tradas me persequentibus [Ms., calumniantibus] me. Facit autem iudicium, quisquis contra se iudicat, et prauitates suas ante examen Domini iusta exsecratione condemnat: et iustitiam facimus quando per iustitiam nos iudicamus, quando delictorum [nostrorum] iudices [Ms., uindices] sumus. Petit uero ne tradatur peccatoribus, qui peccata damnauit. Persequentes autem sunt diabolus 372 cum ministris suis, qui  nos indefessa malitia persequuntur. Hinc etiam quotidie rogamus admoniti dicentes: Ne inducas nos in tentationem.

uERS. 122.---Suscipe [Ms., elige] seruum tuum in bonum, non calumnientur me superbi. Suscipe me, id est, ne illi impellant ut cadam in malum, tu suscipe in bonum [Ms., in bono]. Illi calumniantur [Ms., calumnientur] in superbia, tu in humilitate defende, ut non mihi noceant calumnie superborum.

uERS. 123.---Oculi mei defecerunt in salutare tuum, et in eloquium iustitie tue. [Oculi mei] in eloquium iustitie Dei, hoc est, in promissionem Christi. Defecisse dixit oculos cordis sui: non quia intentio desiderantis animi uicta succubuerit, sed quia in exspectationem gratie Dei toto mentis ardore transierit.  Iustitia autem [Dei] quam dixit, Christus est, qui iustos facit.

uERS. 124.---Fac cum seruo tuo secundum misericordiam tuam, ut ipse uota mea perficiat: Et iustificationes tuas doce me, ut eorum humilitatem, sicut sepius optaui, possim aduertere.

uERS. 125.---Seruus tuus sum ego, da mihi intellectum, ut sciam testimonia tua. A te ea discam et non ab hereticis uel Iudeis. Quia nullum mihi tempus est ab exercitatione [Edit., exspectatione] tue seruitutis otiosum.

uERS. 126.---Tempus bene faciendi, Domine, dissipauerunt legem tuam. Iudei utique, qui eam spiritaliter non intellexerunt. Sed ueniet tempus, quando occulta illius Dominus faciet predicatione  euangelica reserari.

uERS. 127.---Ideo dilexi mandata tua super aurum et topazion. Sicut enim aurum cunctorum metallorum precellit pretium, ita topazius, omnium gemmarum in se continens pulchritudinem, omnium uincit honores. Ideo Propheta super hec omnia Dei mandata diligit, quia in his aduentum Domini, qui mundum redempturus est, prenuntiatum intelligit.

uERS. 128.---Propterea ad omnia mandata tua dirigebar, omnem uiam iniquam odio habui. Qui super aurum et gemmas legem Domini diligebat, necesse fuit ut ad omnia mandata eius rectissimus appareret, et odisset peruersam uiam, quia meruit amare rectissimam. Iniqua siquidem uia est, que nos perducit ad uitia; recta autem uirtutum, que nobis indulgentiam  et salutem tribuit.

uERS. 129.---Mirabilia testimonia tua, Domine, ideo scrutata est ea anima mea. uide in his aliud agi, aliud figurari. Ideoque, quod mihi mirum est, diligentius perscrutor, ut cuncta te declarante cognoscam.

uERS. 130.---Declaratio sermonum tuorum illuminat me, et intellectum dat paruulis. Sancta plebs dicit se illuminatam declaratione sermonum Domini, utique prophetarum Domini, qui diu absconditi sunt: Ut est: Ecce uirgo concipiet, etc.  Et: uidebit omnis caro salutare Dei, etc. . Nunc per aduentum Domini, illis sermonibus actis et completis, illuminata cernit omnia, uerbum carnem  factum, uirginem peperisse, mutos locutos esse: hec autem omnia paruulis, id est humilibus prestant purum intellectum.

uERS. 131.---Os meum aperui et attraxi spiritum, quia mandata tua desiderabam. Os meum aperui confitendo, sine te nil me posse; et attraxi in me spiritum gratie, per quem confido [Edit., considero] implere me posse que desiderabam, id est mandata tua.

uERS. 132.---Aspice in me et miserere mei, secundum iudicium diligentium nomen tuum. Id est, secundum iudicium quod in eos fecisti qui diligunt nomen tuum. Quoniam ut diligeremus [Ms., diligerent. . .] te, prius dilexisti nos [Ms., eos]. Iudicium quippe est Domini, ut nomen suum palam faciat, et misericordiam  largiatur.

uERS. 133.---Gressus meos dirige secundum eloquium tuum, et non dominetur mei omnis iniustitia. Gressus quid, nisi [ut] Dei precepta, que [imponit] iubendo, impleri faciat adiuuando? Gressus significat motus anime: hos sancta cohors secundum eloquium Domini postulat dirigi, qui rectum iter monstrant et mandant ingredi. Et non dominetur mei [Edit., ut . . . in eis] iniustitia; sciuit enim quod in hac uita penitus excludi non poterat, cuius uidelicet dominum [Ms., dominium] sibimet subdere precatur.

uERS. 134.---Redime me a calumniis hominum, ut custodiam mandata tua. Tu age [Edit., tange] infuso spiritu tuo, ne me calumnie hominum terroribus uincant, et a tuis mandatis 373 ad sua mala  facienda [Ms., facta] traducant. Si enim hoc mecum egeris, inter ipsas calumnias custodiam mandata tua.

uERS. 135.---Faciem, inquit, tuam illumina super seruum tuum, id est, tuam manifesta, subueniendo et opitulando, presentiam. Et doce me iustificationes tuas; doce, utique ut faciam.

uERS. 136.---Exitus aquarum deduxerunt oculi mei, quia non custodierunt legem tuam. ueram semper agit penitentiam hic sanctus, et non cessat fluentis lacrymarum antiqua delicta diluere, ut tu intelligas, nisi ueram penitentiam egeris, tibi facile non dimitti que gesseris. uera est enim penitentia iugiter fletibus commissa diluere, et abluta non iterare.

uERS. 137, 138.---Iustus es, Domine, et rectum  iudicium tuum. Mandasti iustitiam testimonia tua, et ueritatem tuam nimis. Magna est enim in utroque iustitia Dei, rectumque iudicium, quo et peccatori pena decernitur, et penitenti iustificatio non denegatur. Nimis ad utrumque pertinet, siue ad iustitiam, siue ad ueritatem.

uERS. 139.---Tabescere me fecit zelus domus tue, quia obliti sunt uerba tua inimici mei. Zelus iste amoris est, non laboris: sancta enim emulatione inimicos suos uult esse correctos; dolens et tabescens, quod obliti sint uerborum Dei.

uERS. 140.---Ignitum eloquium tuum uehementer, et seruus tuus dilexit illud. Quia sicut peccatum consumit, ita peccantem, si conuertatur, illuminat. Iste  ignis sermo Christi est, de quo dicit: Ignem ueni mittere in terram; quid autem uolo, nisi ut ardeat ? Hunc ignem dicit se dilexisse, quia uitam confert, et honorem remediumque generi humano.

uERS. 141.---Adolescentior sum ego et contemptus, iustificationes tuas non sum oblitus. Bene hic duorum populorum intelligitur significatio: quia iunior populus contemptus est a maiore, qui tamen, Dei gratia donante, mandata eius non est oblitus.

uERS. 142.---Iustitia tua iustitia in eternum, et lex tua ueritas. Iustitia Domini manet in eternum, et qui custodit eius ueritatem, eterna felicitate gaudebit. Hanc populus Christianus intellexit, et ideo ueritate completus est, que est Christus Dominus, qui dixit: Ego sum uia, ueritas et uita.

 uERS. 143.---Tribulatio et angustia inuenerunt me, mandata tua meditatio mea est. Seuitia inimicorum infert huic iuniori tribulationem, sed non amittit caritatem. Meditatio enim ipsius mandata sunt Dei: ex quibus his, qui eum oderunt, dilectionem rependet.

uERS. 144.---Aequitas testimonia tua in eternum, intellectum da mihi, et uiuam. Pulchre post [Ms., contra] tribulationes et angustias, que temporalia sunt, posita est equitas in eternum esse mandatorum [Edit., mandatum] Dei, ut tali spe unusquisque contemneret, que temporalia esse sentiret. Da mihi intellectum, utique, ut mundi istius pericula transitura et temporanea intelligam. uiuifica me, spe scilicet future retributionis.

 uERS. 145.---Clamaui in toto corde meo, exaudi me, Domine, iustificationes tuas requiram. Hunc clamorem non corporee uocis, sed mentis spiritalis esse sepe memorauimus, per quem iusti a Deo exaudiuntur: qui precipue eorum [Ms., uel ille precibus eorum] pium pandit affectum. Iustificationes autem dicit, non seculi diuitias se exquirere; neque ad noscendas tantum, sed ad implendas eas.

uERS. 146.---Clamaui ad te, saluum me fac, ut custodiam mandata tua. Nunc demonstrat clamorem superius ad Deum effusum, hoc est, ut animam salua fidei ratione roboraret, et corpori prestaret sanitatem, reuera utique, ut Domini mandata custodire possit.

uERS. 147.---Preueni in maturitate, et clamaui,  in uerba tua supersperaui. Immaturitas itaque nocturnum tempus est, quod non est maturum, id est opportunum, ut agant aliquid uigilando, quod etiam uulgo dici solet, hora importuna. uetera uitia pudicitia iuuenili preuenit, qui per maturitatem uiuacis animi nunquam spem suam a uerbis Dei remouet.

uERS. 148.---Preuenerunt oculi mei ad te diluculo, ut meditarer eloquia tua. Non eum lux soporatum reperit, sed uigilantem strenue, et circa diuina eloquia, oculorum spiritalium intentione, meditantem.

374 uERS. 149.---uocem meam exaudi, Domine, secundum misericordiam tuam, et secundum iudicium tuum uiuifica me. Definit in nullo homine esse presumendum, nisi in sola Dei pietate, que ex miseris  beatos facit, ex captiuis liberos, ex mortuis uiuos. Secundum iudicium tuum, quo supplicantibus parcis: uiuificari enim non potest, nisi qui in se propriam non habet uitam.

uERS. 150.---Appropinquauerunt persequentes me iniquitati [Ms., iniquitate], a lege autem tua longe facti sunt. Tunc appropinquant [persequentes], quando usque ad carnem cruciandam perimendamue perueniunt: sed quanto uiciniores sunt persequentes isti, tanto longiores sunt a lege iustitie.

uERS. 151.---Prope es tu, Domine, et omnes uie tue ueritas. Contra illam proximitatem persecutionis, uicinitatem Domini sibi dicit remedium, unde salutis auxilium nouerat uenturum, non [per] itineris locum, sed per ueritatem mandatorum Dei cordibus sanctorum  illapsam.

uERS. 152.---Initio cognoui de testimoniis tuis, quia in eternum fundasti ea. Que sunt ista testimonia, nisi quibus testatus est Deus, daturum se [regem] regnumque filiis [suis] sempiternum? Et ideo ipsa testimonia in eternum fundata: quoniam id quod promisit, eternum est; quoniam fundamentum promissionis est Christus, in quo huius spei testimonia uera sunt, que hic ab initio cognouisse se dicit, quia uerbis Ecclesie loquitur, que ab initio generis humani exorta nullis generationibus defuit.

uERS. 153.---uide humilitatem meam, et eripe me, quia legem tuam non sum oblitus. Quod hic uide, ait, ad martyres pertinet [Ms., quod hic uidetur ad martyres pertinere], quorum corpus affligitur ut uilitas  pecudum. Sequitur: Et eripe me, unde scilicet, nisi de penarum urgentium necessitate et de periculo mortis? Legem uero hic illam sententiam dicit, que ait: Omnis qui se exaltat, humiliabitur, et qui se humiliat, exaltabitur . Hanc se dicit non oblitum usque in finem uite.

uERS. 154.---Iudica iudicium meum, et redime me, propter eloquium tuum uiuifica me. Iudicaui ego nichil me scire nisi [Iesum] Christum, qui ad redemptionem mundi uenire promissus est: iuxta hoc ergo iudicium ego a te uiuificer in eloquiis tuis. Redime me, quem redimere non poteras, nisi credentem. Propter eloquium tuum uiuifica me. Illud scilicet eloquium, ubi promittit: Qui credit in me, non morietur in eternum.

 uERS. 155.---Longe est a peccatoribus salus, quia iustificationes tuas non exquisierunt. Hoc specialiter intelligendum estimo de Iudeis, qui salutem, id est, Dominum Saluatorem, a se longius effecerunt non credendo ei; qui testimoniis non crediderunt, in quibus prefiguratus est aduentus Domini Saluatoris. Ideo a salute longe facti sunt, qui respuerunt auctorem salutis.

uERS. 156.---Misericordie tue multe, Domine, secundum iudicium tuum uiuifica me. [Miserationes sunt Domini, per quas afflictis et sauciatis diuersis modis subuenire dignatus est.] Secundum iudicium tuum uiuifica me. Iudicium utique est, quod petere debemus, quando humilitatis satisfactione nos prosternimus,  et peccata nostra confitemur: tunc enim iudicium Domini est, talibus misereri in confessione.

uERS. 157.---Multi qui persequuntur me et tribulant me, a testimoniis tuis non declinaui. uox ista est Ecclesie in martyribus suis, qui inter tormenta et multiplicata supplicia persequentibus non cesserunt: inde et numerosa multitudo martyrum palmam inuenit; quia a testimoniis Domini se nullatenus declinare testati sunt inter tormenta uaria.

uERS. 158.---uidi non seruantes pactum, et tabescebam, quia testimonia [Ms., eloquia] tua non custodierunt. Qui sunt qui pactum non seruauerunt, nisi qui tribulationes multorum persequentium non ferentes, a Dei testimoniis declinauerunt? Hec ergo,  inquit, cum uiderem, tabescebam, dolens eos a tanta gloria decidisse.

uERS. 159.---uide, quia mandata tua dilexi, Domine, in misericordia tua uiuifica me. Ipsa est fructuosa tolerantia, que seuitiam persequentium dilectione suscipit mandatorum.

uERS. 160.---Principium uerborum tuorum ueritas, et in eternum omnia iudicia iustitie tue. A ueritate tua, inquit, uerba procedunt, et ideo uera [Ms., ueracia] sunt, et neminem fallunt; quibus pronuntiatur [Ms., prenuntiatur] uita iusto, pena impio.

uERS. 161.---375 Principes persecuti sunt me gratis, et a uerbis tuis formidauit cor meum. Terreni reges Ecclesiam Christi [gratis] persecuti sunt, nullam causam persecutionis habentes, cum eos Christiani  in nullo lederent. [Cum autem ] Christianis negationem ueritatis extorquere non possent, habuerunt uerba minantia, intulerunt seua supplicia: sed ipsi martyres uerbi Domini meminerant: Nolite timere eos, qui occidunt corpus .

uERS. 162.---Letabor ego super eloquia tua, sicut qui inuenit spolia multa. Martyres, quamuis humili sorte morerentur, inueniebant spolia multa, quando premia diuina recipiebant; ipsos quoque persecutores conuersos ad Dominum gaudebant, ut ipsi magis fieren spolia, qui uitas adimerent [Edit., adiuuerat] innocentium. Et ideo letari se dicit in eloquiis Domini, id est, in admonitionibus sacris, sicut uictor predam accipiens.

 uERS. 163.---Iniquitatem odio habui et abominatus sum, legem autem tuam dilexi. Mente contuendum [Ms., condendum] est, quod [amorem bonarum, malarum rerum odio comprobauit, quoniam ] animus noster, si iniquitatem reciperet, nequaquam se legi dominice sub integritate cuniungeret. Non dicit hominem iniquum, sed iniquitatem se dicit odisse, et  eam abominatum fuisse, quod a lege sit aliena; seque legem Domini perfecta uoluntate diligere. Qui sunt qui diligunt Dominum [Ms., Deum], nisi qui oderunt iniquitates?

uERS. 164.---Septies in die laudem dixi tibi super iudicia iustitie tue. Si ad litteram hunc numerum  uelimus aduertere, septem illas significat uices [Edit., uoces], quibus se monachorum pia deuotio consolatur, id est, Matutinum, Tertia, Sexta, Nona, Lucernaria, Completorium, Nocturnum [Matutinos Completorios, Nocturnos]. Si uero spiritaliter intendas, continuationem magis dictam sapienter aduertis, ut est illud: Benedicam Dominum in omni tempore. Septies Deum per diem laudat, quia mens eius in pleno splendore perdurans, ad illum septimum diem, id est, sabbatorum sabbatum, qui est requies eterna, festinat.

uERS. 165.---Pax multa diligentibus legem tuam, Domine, et non est illis scandalum. Pax multa mentis puritas et fidei copia declaratur, que contra uitia decenter opponimus: nam Deum falso amore diligit,  qui scandalizatur in fratrem [Ms., fratre].

uERS. 166.---Exspectabam salutare tuum, Domine, et mandata tua dilexi. Iesum Dominum omnium salutare exspectamus [Ms., Saluatorem exspectaui], et ea, que in lege et prophetis mandata fuerunt, feci. Spes premii dilectionem generat mandati.

uERS. 167.---Custodiuit anima mea testimonia tua, et dilexit ea uehementer. Custodiuit ad tolerantiam martyris pertinet; dilexit uero ad caritatem tormentis omnibus fortiorem: et ipsa dilectio uehementer augenda est, quia totius amicitie ibi explicatur caritas [Ms., agenda est, quia totius animi nisibus explicatur].

uERS. 168.---Seruaui mandata tua et testimonia tua, quia omnes uie mee in conspectu tuo Domine.  Seruat autem precepta et testimonia, qui uias Dei incedit, nec quidquam in actu uel cogitatu agit, quod diuina contemplatione habeatur indignum.

uERS. 169.---Appropinquet oratio [Ms., Adpropiet deprecatio] mea in conspectu tuo, Domine, iuxta eloquium tuum da mihi intellectum. Proximam tibi fieri orationem meam deprecor, Domine, ut a te intellectum capiens, nil aliud nisi quod oportet, exorem.

uERS. 170.---Intret oratio mea in conspectu tuo, Domine, secundum eloquium tuum eripe me. Gradatim ascendit sancta petitio nostra: qui ante dixit: Appropinquet [Ms., Adpropiet], nunc dicit intret. Prius fuerat, ut appropinquaret, deinde ut in conspectum Domini intrare posset. Et superius dixit, secundum eloquium tuum [da mihi intellectum, hic dicit, secundum  eloquium tuum] eripe me, ut et ibi superna uideat, que desiderat, et hic [ab] eterne concupiscentie labe purgetur.

uERS. 171.---Eructabunt labia mea hymnum, cum docueris me iustificationes tuas. Si per puram conscientiam reserata fuerint a te labia mea, tunc dignum laudationis proferent hymnum: et illum scilicet hymnum, quem a tuis iustificationibus imbutus edocear.

uERS. 172.---376 Pronuntiabit lingua mea eloquium tuum, quia omnia mandata tua equitas. Nihil est enim aliud in eloquiis tuis, Domine, nisi pax, nisi equitas, nisi uita: hoc corde credam, hoc labiis eloquar, hoc lingua pronuntiabo [Ms., pronuntiem].

 uERS. 173.---Fiat manus tua, ut saluet me, quoniam mandata tua elegi. Cum dicit: Fiat manus tua, designat Dominum Saluatorem, qui factus ex semine Dauid secundum carnem, per quem facta sunt uniuersa, et reguntur. Manum enim hic dexteram debemus accipere. Postulat autem uenire Saluatorem, per quem se nouerat saluandum. Quod autem dicit: Elegi mandata tua, omnia se pericula amori Domini postposuisse testatur.

uERS. 174.---Concupiui salutare tuum, Domine, et lex tua meditatio mea est. Ipsum uidere concupiueram, quem de utero uirginali illis adhuc temporibus credebam esse uenturum; et ut sibi hanc scientiam de Scripturis diuinis peruenisse demonstraret, sequitur: Et lex tua meditatio mea est. In prophetis  enim concupiuerat Christum Dominum nasciturum, de quo lex et prophete loquebantur.

uERS. 175.---uiuet anima mea, et laudabit te, et  iudicia tua adiuuabunt me. Ad ipsum loquitur, quem desiderat intueri, promittens animam suam in eternum uiuere, quam salubriter nouerat credidisse. Laudabit te, cantico scilicet nouo per fidem puram. Iudicia autem dicit, que famulis suis Dominus dicturum se promittit, ut est: uenite, benedicti.

uERS. 176.---Erraui sicut ouis, que periit; quere seruum tuum, Domine, quia mandata tua non sum oblitus. Una ouis, est congregatio sanctorum et fidelium; et unus est pastor Dominus Christus eorum. Et respice quam infime rei comparati sunt homines, quando Christi gratiam deserunt: oui uidelicet erranti, que pericula patitur [Ms., periculis patet] luporum; et bene dictum est, que perierat, ut cognosceres misericordia Domini fuisse repertam. [Ipsi]  gloria cum eterno Patre et Spiritu sancto in secula seculorum. Amen.



MAGISTRI ALBINI FLACCI ALCUINI EXPOSITIO IN PSALMOS GRADUALES, QUI ET CANTICUM GRADUUM DICUNTUR.


 Gradus sunt ascendentium uel descendentium: sed hi gradus Xu ascendentium sunt, quem numerum, id est [quintum decimum], si a primo usque ad ultimum computes, fiunt [Edit., sunt] centum uiginti. Super quem numerum Spiritus sanctus in cenaculo, id est, loco ascensionis uenit, ut nobis  monstraret, per hos Xu gradus ad summe perfectionis altitudinem ascendendum esse. Ideo Deus [Ms. Dominus] de celo descendit ad nos in terram, ut nos de terra ascendamus in celum. Ideo ille descendit in uallem lacrymarum nostrarum, ut nos ascendamus in beatitudinem letitie illius. Sed audiamus unde iste, qui hos psalmos nobis ad salutem decantauit, initium ascendendi inchoarit, uel quomodo nos ascendere uoluerit. Siquidem primus gradus ascensionis nostre est humilitas, ut intelligamus nos peccatores, et ad Dei gratiam nobis conuolandum esse, ideo ait:



PSALMUS CXIX.

uERS. 1.---Ad Dominum, cum tribularer, clamaui, et exaudiuit me. Tribulatio est hec uita, ex qua,  qui humiliter ad Deum clamant, sicut Publicanus qui ait: Deus propitius esto mihi peccatori , exaudiuntur. Sed uideamus quid iste penitens clamet.

uERS. 2.---Domine, libera [animam meam] a labiis iniquis, et a lingua dolosa. Labia iniqua sunt, que nos suggerendo ad iniquitatem sollicitare nituntur; lingua dolosa est, que nos auertere uult de uia iustitie. Illa nos ad peccandum suggerunt; ista nos a benefaciendo retrahit. Sed consideremus, quid nobis ad has preces respondeat Dominus.

uERS. 3.---377 Quid detur tibi, aut quid apponatur tibi ad linguam dolosam? Ecce quid tibi dabitur ad respondendum lingue dolose, que solet, non consulendo tibi, sed subuertendo te, dicere: Non potes  seculum dimittere, non potes tam arctam [uiam] et tam angustam portam ingredi.

uERS. 4.---Sagitte potentis acute cum carbonibus desolatoriis. Id est, quod in Euangelio dicitur: Apud homines hoc impossibile est, apud Deum omnia possibilia sunt . Sagitte potentis uerba  Dei sunt, que transfigunt corda nostra ad contemnendum seculum, et ad amandum Deum: ex quibus sagittis amor excitatur, non interitus comparatur. Cum carbonibus desolatoriis, id est uastatoriis. Sed si parum est uerbis sagittare, sufficiat exemplis demonstrare. Qui fuerant [Ms., fuerint] peccatis nigri et frigidi, iterum caritate Dei accensi uastauerunt et destruxerunt opera diaboli in cordibus suis, ut prepararent habitationem Deo in semetipsis, et post multa peccata multum dilexerunt Deum: ideo multum dimittetur [Ms. multa dimittuntur] eis. Sequitur uero:

uERS. 5, 6.---Heu me! quia incolatus meus prolongatus est, habitaui cum habitantibus Cedar, multum incola fuit anima mea. Ecce iste a lingua dolosa liberatus, uerbo Dei sagittatus, exemplis multorum  roboratus, quid proficiat, quoue ascendere querat, uideamus. Heu me! inquit, quod incolatus meus prolongatus est! uox dolentis et miseriam [suam] plangentis, quod diu [in] peregrinatione huius mortalitatis incolatus eius prolongetur. Incola uero est qui terram alienam colit. Unde iste se plangit, et ad patriam suspirans redire, addidit: Habitaui cum habitantibus Cedar. Cedar tenebre interpretantur. Significat autem peccatores, inter quos in hoc seculo iusti peregrinantur, necdum extremo iudicii uentilabro area, id est Ecclesia, purgata et segregata: unde iste desiderans ascendere ait: Multum incola fuit anima mea. Corpus locis, et anima affectibus peregrinatur. Unde iste sagitta caritatis uulneratus toto desiderio ad celestem anhelat patriam. Sequitur:

 uERS. 7.---Cum his qui oderunt pacem, eram pacificus, cum loquebar illis, impugnabant me gratis. Qui sunt qui oderunt pacem, nisi qui scindunt unitatem Ecclesie, uolentes doctores ueritatis uideri, cum sint magistri erroris? Dum loquebar illis, impugnabant me gratis. Qui impugnare contendunt doctores ecclesiastice fidei, et hoc gratis: quia illos corrigere querunt, et unitati [Edit., unitatem] sancte Ecclesie coniungere.



PSALMUS CXX.

Primus gradus ascensionis nostre [est] humilitatis nostre contribulatio, secundus est fides. Et sciendum est quod nichil aliud sunt hi gradus ascensionis nostre, nisi salutis nostre profectus; ideo in his canticis docemur ascendere, sed ascendere in corde, in affectu  bono, in fide et spe et caritate, et in desiderio perpetuitatis et uite eterne. Unde in hoc sequente psalmo dixit:

uERS. 1. Leuaui oculos meos in montes, unde ueniet auxilium mihi. Montes isti, sancti sunt in altitudine positi, claritate illuminati, sed ab illo qui est lux uera, que illuminat omnem hominem uenientem in hunc mundum. Unde consequenter per fidem intellexit iste ascensor ab hoc monte [Edit., ad hunc montem], qui est super uerticem montium eleuatus, auxilium sibi esse petendum, sperandum accipiendumque; ideo ait:

uERS. 2.---Auxilium meum a Domino, qui fecit celum et terram. Et subsecutus adiunxit, loquens ad  illum montem a quo sibi unicum sperauit auxilium:

uERS. 3.---Non des in commotionem pedem meum, neque dormitet qui custodit te. Fac firmum stare pedem [Ms., me firmo stare pede] meum in ascensione salutis mee, in humilitatis uel recte fidei gradu. Ad proficiendum caritas pedem mouet [ad cadendum superbia mouet]. Recte ergo iste audiens, ut ascendat et non cadat, ut incola in ualle [Ms., ut a conualle] plorationis proficiat, non in tumore superbie deficiat, ait Domino: Ne des in commotionem [Ms. ad mouendum] pedem meum. Et Deus ait illi: Neque dormitet qui custodit. te: crede in eum qui nunquam dormitat [Ms., dormiet] [et ille custodiet te]. Quis est ille 378 qui nunquam dormitat, nisi  ille de quo Apostolus ait: Mors illi ultra non dominabitur ? Ideo consequenter addidit:

uERS. 4.---Ecce non dormitabit, neque dormiet, qui custodit Isrel. Esto Isrel, id est uir uidens Deum, in fide et caritate, et nunquam illius dormiet gratia a custodia tua: et quasi iste interrogaret se [Ms., interrogasset], quis est qui non dormitat? Dictum est ei:

uERS. 5.---Dominus custodit te. Et quomodo custodiet te? Dominus protectio tua super manum dextere tue. Manus potestatem, dextera eternam felicitatem significat. Dominus [est] protectio tua super manum dextere tue, id est, si credideris in eum, proteget te, ut potestatem habeas in dextera parte  stare eterni Iudicis, et audire desiderabilem sententiam: uenite, benedicti Patris mei, percipite regnum, et reliqua. Adhuc quasi querenti respondetur, in quo custodiet eum Dominus?

uERS. 6.---Per diem sol non uret te, neque luna per noctem. [Dominus] custodiet te, id est, in fide recta seruabit te, siue in eternis, siue in temporalibus; siue in fide sancte Trinitatis, que hic solis nomine designatur; siue in fide sancte Ecclesie, que hic lune nomine demonstratur: ut non erret uel scandalizetur fides tua. Nam motio [F., ustio] scandalum significat. [Item duo sunt precepta caritatis, id est Dei et proximi.] Quisquis igitur errat in ipsa substantia ueritatis, a sole uritur; et per diem uritur, quia in ipsa sapientia errat. Quisquis in Ecclesia  et carne Christi, qui est caput Ecclesie, non scandalizatur, a luna non uritur. Per diem sol non uret te, neque luna per noctem. Quare? Quia

uERS. 7.---Dominus custodit te ab omni malo, custodiat animam tuam Dominus. A scandalis in sole, et a scandalis in luna. Ab omni malo te custodit, id est, animam tuam ab omni infidelitate, ut ipsa non cedat infidelibus, non frangatur tribulationibus.

uERS. 8.---Dominus custodiat introitum tuum et exitum tuum, ex hoc nunc et usque in seculum. Quando tentamur, intramus; quando uincimus [tentationem], eximus [Edit., a tentatione eximus]: custodiat ergo nos intrantes ad fidem, custodiat nos exeuntes ad premia, et hoc in seculum ubi sancti regnaturi  sunt cum Christo.



PSALMUS CXXI.

Peruenit itaque uir iste ad tertium ascensionis gradum, id est in desiderium celestis Hierusalem, ad quam [in] spe ascendere se gaudebat, licet adhuc hic in terrenis laboraret; ideo ait:

uERS. 1.---Letatus sum in his que dicta sunt mihi, in domum Domini ibimus. Letatus sum in prophetis, letatus sum in apostolis, imo et in omnibus sanctis, qui mihi dicunt: In domum Domini ibimus; qui dicunt, currite, festinate in domum Domini, id est, in celestem Hierusalem properate.

uERS. 2.---Stantes erant pedes nostri in atriis tuis, Hierusalem. Stantes, id est permanentes; pedes nostri, id est, premia bonorum operum: in atriis  tuis, Hierusalem, id est, in celestibus habitationibus. Atria dicit plurali numero, ipsa ueritate dicente: In domo Patris mei multe sunt mansiones . Quasi iste amator querat, que sit ista Hierusalem, dictum est ei:

uERS. 3.---Hierusalem que edificatur ut ciuitas, cuius participatio eius in idipsum. Hierusalem, que ex uiuis lapidibus construitur; que edificatur ut ciuitas, non terreni regis, sed celestis; non temporalis, sed eterna Hierusalem. Cuius participatio eius in idipsum. Quod semper idem est, idipsum est. Quis est, qui semper idem est [Edit. Quid est quod semper est], nisi Deus, qui dixit: Ego sum qui sum; qui descendit, ut ascenderemus; qui participauit nostre mortalitati [Ms., nostra mortalitate]  ut participare possemus sue eternitati [Ms., sua eternitate]? Nam de plenitudine eius omnes accepimus. Qui sunt autem qui ascensuri sunt in istam ciuitatem, ad istam participationem, consequenter exposuit, dicens:

uERS. 4.---Illuc enim ascenderunt tribus, tribus Domini, testimonium Isrel ad confitendum nomini Domini. Non tribus terre, de quibus dicitur: Et plangent eum omnes tribus terre, sed tribus Domini, quas duodecim apostoli iudicaturi erunt, 379 secernentes eos ab illis, que sunt tribus diaboli: harum enim testimonium in Isrel, id est, in illis qui uident Deum. Ad quid ascendunt? Ad confitendum nomini tuo, Domine: sicut dictum est: Confessio et  pulchritudo in conspectu eius .

uERS. 5.---Quia illic sederunt sedes in iudicio, sedes super domum Dauid. Que sunt he sedes, nisi sancti apostoli et predicatores mundi, in quibus sedet ipse Deus ad iudicandum orbem? Nam ipse Deus dixit: Celum mihi sedes est . Et in Psalmo Celi enarrant gloriam Dei : Qui sunt isti celi, nisi sancti apostoli, quorum sonus exiuit in orbem terre? Unde dictum est, anima iusti sedes est sapientie, id est, in anima iusti sapientia sedet. Hec sapientia Deus est qui dixit: Et habitabo in illis, et illi mihi erunt in populos, et ego ero illis in Deum . Sedes super domum Dauid, id est, super familiam Dauid [Ms., Christi]:  domus Dauid Ecclesia est.

uERS. 6.---Rogate que ad pacem sunt Ierusalem, et abundantia diligentibus te. Rogate, duobus modis intelligitur: uel interrogate, uel precamini; id est, interrogate uel precamini, quomodo possitis habere pacem in Ierusalem. uel ad illas sedes sermo dirigitur, ut illi in iudicio interrogent qui sunt qui ad Ierusalem pertineant, de quibus dictum est: Beati pacifici, quoniam filii Dei uocabuntur . Iterum sermo ad illam dirigitur Ierusalem: Et abundantia diligentibus te, id est, omnium bonorum abundantiam habent, qui celestem diligunt Ierusalem: hic abundantiam in spe, illic abundantiam in re. Unde consequenter ait:

uERS. 7.---Fiat pax in uirtute tua, et abundantia  in turribus tuis. Id est, in dilectione tua; uirtus enim tua, o Ierusalem, dilectione Dei et proximi constat [Ms. dilectio est Dei et proximi]: per istam pacem, et per istam uirtutem abundantia erit in turribus tuis, id est, in excelsis tuis, qui paulo ante sedes dicebantur. Multi sunt in dextera stantes, sed pauci in iudicio sedentes. Sedentes ideo in turribus tuis, o Ierusalem, dixit huius pacis et huius ciuitatis amator:

uERS. 8.---Propter fratres meos et proximos meos loquebar pacem de te. Non propter me, non propter terrenos honores, non propter diuitias seculi, sed propter fratres meos et proximos meos, scilicet filios tuos [hanc pacem loquor, hanc pacem predico  illis quatenus] hanc pacem percipiant, et permaneant in illa.

uERS. 9.---Propter domum Domini Dei mei quesiui bona tibi. Id est, ut augeatur numerus filiorum tuorum, ut omnes ad te currant, et dicat unusquisque alteri: eamus in domum Domini [item]: uenite, ascendamus ad montem Domini, et ad domum Dei Iacob, et docebit nos uias suas, quia de Sion exibit lex, et uerbum Domini de Ierusalem .



PSALMUS CXXII.

uideamus, quid iste ascensor in domo Dei stans, et in quartum [Edit., quantum] fiducie gradum perueniens dixit:

uERS. 1.---Ad te leuaui oculos meos, qui habitas  in celo. Leuemus oculos nostros a terrenis ad celestia, a nobis ad Dominum [Ms. Deum]; displiceamus nobis, ut placeamus Deo, qui habitat in celo, hoc est, in unitate sanctorum. Sicut spiritaliter oculos leuare, ita spiritaliter celum intelligere debemus. Ubi habitat Deus, ibi [oculi] cordis nostri in caritate leuandi [Edit., ibi corda nostra leuanda] sunt. [Hoc ut firmius intelligatur, exemplo iste amator se roborauit.]

uERS. 2.---Ecce sicut oculi seruorum in manibus dominorum suorum: et sicut oculi ancille in manibus domine sue, ita oculi nostri ad Dominum Deum nostrum, donec misereatur nostri. Cum ergo audis Christum, leua oculos tuos ad Dominum Deum tuum: cum audis Dominum, leua oculos tuos ad  [Dei] sapientiam et Dei uirtutem. Leua oculos tuos ad dominam tuam, quia seruus et ancilla es: seruus, quia populus es; ancilla, quia Ecclesia es. Sed ipsa ancilla sponsa facta est. Unus loquitur, et omnes in uno loquuntur, quia omnes unum sunt in Christo: unus populus, una Ecclesia, unus grex ad unum pastorem pertinens. 380 Donec misereatur nostri, id est, donec ab huius uite tribulationibus, et ab huius uie molestiis liberet nos, et in eterna patria constituat, quos hic per tentationes uarias erudire non desinit. Et quid iste clamet audiamus.

uERS. 3.---Miserere nostri [Ms., nobis], Domine, miserere nostri, quia multum repleti sumus despectione.  Miserere nostri, ut fidem rectam teneamus; miserere nostri, ut opera fidei conuenientia perficiamus. Quia multum repleti sumus despectione, id est, huius seculi tentationibus.

uERS. 4.---Et [multum] repleta est anima nostra opprobrium abundantibus et despectio superbis. Et qui sunt qui opprobrium [nobis] faciunt, consequenter exponit: opprobrium abundantibus [his qui huius seculi felicitatibus gaudent]; et despectio superbis, qui in diuitiis suis [superbiunt et] despiciunt pauperes Christi, de quibus dicitur: Beati pauperes, quoniam ipsorum est regnum celorum.



PSALMUS CXXIII.

In quinto Graduum, hoc est, in patientie soliditate,  amator iste stans, hec dicendo decantat:

uERS. 1, 2.---Nisi quia Dominus erat in nobis, dicat nunc Isrel, nisi quia Dominus erat in nobis. uox ista sanctorum siue martyrum, siue tribulationes in hoc seculo patientium existit; quasi diceret: nisi Dominus nobis esset adiutor, nequaquam has tribulationes, et has passiones, et has persecutiones sustinere potuissemus; sed quia ille in nobis est, facile omnia pertransire ualemus, que in hoc seculo dura uidentur. Hoc dicat Isrel, hoc est, uir uidens Deum hoc cogitet, quia Deus hec opera [Ms., hoc opere] in illo complet. Dum insurgerent homines in nos, forte uiuos deglutissent nos. Ad deuorandum nos, et quasi uiuos glutiendum insurgebant. Quis horum tam immanes et tam immites  persecutiones sustineret, nisi Dominus adiuuisset eos, qui nunquam derelinquit sperantes in se? Igitur in primo psalmo Graduum de dolosa lingua et blanda seductione se liberatum esse testatus est; nunc autem [in] hoc psalmo de aperta persecutione se redemptum esse per Dei et Domini misericordiam enarrat, quatenus et spiritales, et corporales uinceret persecutiones, uel in occulta tentatione, uel in aperta persecutione. Quod uero in antecedentibus psalmis quasi una persona loquitur [Ms., loquatur], hic uero plurali numero dicit: illud significat propter unitatem corporis Christi: hoc etiam, quia multa sunt membra ad caput illud, quod est Christus, pertinentia.

uERS. 3, 4.---Dum irasceretur furor eorum in  nos, forsitan aqua [Ms., uelut aquas] absorbuisset nos. uox martyris est truculentum persecutoris animum ostendentis: forsitan uelut aqua [Ms., aquas] absorbuisset nos. Aqua populum impium significat, qui querit [Ms., aquas hic populos impiorum significat, qui querunt] sanctos deuorare.

uERS. 5.---Torrentem pertransiuit anima nostra, forsitan pertransisset anima nostra aquam intolerabilem. Immanitatem persecutionis significat torrentis nomine. Aquam intolerabilem, hoc est, incredibilem rabiem iniquorum perpessi sumus; et nisi Dominus esset in nobis, nullatenus euadere potuisset fragilitas nostra has immanissimas persecutiones. Ad laudem [se] liberatoris sui ista uictrix aduersariorum [cohors conuertit ], dicens:

uERS. 6.---Benedictus Dominus, qui non dedit nos in captionem dentibus eorum. Benedictus Deus qui uicit mundum; per quem nos uincimus, per quem nos liberati sumus a persecutorum dirissimis [Edit., a persecutione et dirissimis] dentibus: et hoc, quia Deus erat in nobis.

uERS. 7.---Anima nostra sicut passer erepta est de laqueo uenantium. Passer iste Christus est: et sicut ille liberatus est ab omni iniquitate, et a persecutione impiorum, et uictor gloriosus ad paternam rediit sedem: sic nos per illum liberati sumus, et non sumus dati in laqueos diabolice fraudis, nec in manus uenantium. Nos uitam perdidimus, sed fidem  seruauimus: et melius quod [Ms., quam] perdidimus, inuenti sumus, ipsa dicente ueritate: Qui perdiderit animam suam propter me inueniet eam. Et huius adhortationis et patientie, et roboris quis est auctor [Ms., actor] 381 in nobis, nisi ille qui fecit celum et terram? Ipse qui fecit, ipse redemit; et ipse qui redemit, ipse remunerat: ipsi dicimus semper: Adiutorium nostrum in nomine Domini, qui fecit celum et terram .



PSALMUS CXXIu.

Modo incipit de stabilitate eterne Ierusalem dicere, et de illorum fiducia et stabilitate [Ms., soliditate], qui ad eam toto desiderio festinant, dicentes:

uERS. 1.---Qui confidunt in Domino sicut mons Sion, non commouebitur in eternum, qui habitat in  Ierusalem. Fides que ad Deum est, stabilem facit uitam; nec ullis tentationibus moueri potest, qui supra firmam petram suam construit domum. Quis est mons Sion nisi Christus, qui est in uertice montium, et eleuabitur super colles, et fluent ad eum omnes gentes ? Sion est Ecclesia, in qua speculum uite et eternitatis uisio, cuius caput est Christus. Ecce querit iste ascensor spiritalium graduum, qualis sit ista Ierusalem, in qua sanctorum chorus habitat, et respondetur ei:

uERS. 2.---Montes in circuitu eius, et Dominus in circuitu populi sui, ex hoc nunc et usque in seculum. Isti montes sunt angeli [sunt apostoli], sunt prophete, et predicatores sancti, qui muniunt istam Ierusalem. Et ne hoc tibi paruum uideretur, quod  tales montes habet in circuitu, statim subiunxit: Et Dominus in circuitu populi sui. Ecce quales habemus muros, quales munitiones, quales defensores! Maneamus intra septa Ierusalem, et non timeamus insidias diaboli, nec sagittas eius, tales habentes defensores; et hoc non ad tempus, sed in eternum, ideo dicit: Ex hoc nunc et usque in seculum. Sequitur:

uERS. 3.---Quia non derelinquet Dominus uirgam peccatorum super sortem iustorum: ut non extendant iusti ad iniquitatem manus suas. Sors iustorum est stare ad dexteram Dei in die iudicii; super sortem uero illorum, id est, super congregationem illorum, non uenit uirga impiorum, id est, sententia illa terribilis: Ite, maledicti, in ignem eternum. Ut non extendant iusti ad iniquitatem manus suas. Quare hoc, ut  non extendant iusti ad iniquitatem manus suas? Ut ad tempus ferant iusti iniquos dominantes, et intelligant non esse sempiternum; sed preparent se ad possidendam hereditatem sempiternam: tunc enim destruetur omnis potestas iniquitatis, ut sit Dominus omnia in omnibus. Hoc cogitent, qui recto sunt corde, quod non semper dominantur iniusti, sed auferetur potestas illorum ab eis, et regnabit Dominus [solus] super sanctos suos.

uERS. 4.---Et benefaciat bonis et rectis corde. Hic, ut in fide et bono opere permaneant stabiles, et in futuro gloriam accipiant sempiternam.

uERS. 5.---Declinantes autem in obligationem adducet Dominus cum operantibus iniquitatem, pax super  Isrel. Qui operantur iniquitatem, id est, quorum facta imitati sunt, qui [Ms., quia] eorum presentem letitiam amauerunt, et futura supplicia non crediderunt. Qui ergo recti sunt corde, et non declinant, quid habebunt? Iam ueniamus ad ipsam hereditatem. Que est illa hereditas? Pax super Isrel. Que pax? Illa, que exsuperat omnem sensum.



PSALMUS CXXu.

Psalmus iste Graduum redemptionis nostre laudem decantat, quomodo liberati sumus de captiuitate diabolice potestatis, et peccatorum nostrorum uinculis: cantat [enim] iste amator libertatis nostre:

uERS. 1.---In conuertendo Dominus captiuitatem Sion, facti sumus sicut consolati, id est, gaudentes. Sion in angelis eterna, in hominibus captiua est.  Unde captiua? Quia uenundati sub peccato. Unde uenundati, nisi consentientes peccato? Liberi facti sumus, sed nosmetipsos uendidimus peccato [propter consensionem peccati in primo parente nostro ]. Sed in secundo liberati sumus et ideo consolati. Non enim omnes illius ciuitatis ciues captiui sunt, sed qui inde peregrinantur, captiui sunt: consolatio uero miserorum est et gementium; 382 sed modo hec consolatio est in spe, tunc erit in re, dum uidebimus facie ad faciem: usque nunc in fide credimus, et in spe amamus.

uERS. 2.---Tunc repletum est gaudio os nostrum, et lingua nostra exsultatione. In hac consolatione huius  redemptionis nostre repletum est os cordis nostri gaudio, et lingua cordis exsultatione: os cordis et lingua cordis, quo [Ms., qua], ore carnali clauso, dum oramus, clamamus ad Deum: Tunc dicent inter gentes, magnificauit Dominus facere cum illis. Id est, misericordiam facere cum omnibus gentibus: quia non tantum notus in Iudea Deus, sed a finibus terre laudes audiuimus iustorum dicentes [Ms., iusti dicentis]: Exaudi nos, Deus salutaris noster, spes omnium finium terre, et in mari longe . Dicamus [Ms., dicunt] itaque omnes:

uERS. 3.---Magnificauit Dominus facere nobiscum, facti sumus letantes. Misericordiam fecit nobis, ideo facti sumus letantes.

uERS. 4.---Conuertet Dominus [Ms., Conuerte, Domine]  captiuitatem nostram sicut torrens in austro. Torrentes dicuntur flumina hiemalia; magno enim impetu repentinis aquis impleta currunt. Auster uero uentus calidus est, et glacies soluens: significat uero Spiritum sanctum qui duritiam peccatorum nostrorum, que zelo [Forte, gelu] infidelitatis constricta est, soluit et siccat, et conuertit captiuitatem nostram in letitiam.

uERS. 5.---Qui seminant in lacrymis, in gaudio metent. Beati qui lugent, quoniam ipsi consolabuntur. Item: Beati misericordes, quoniam ipsi misericordiam consequentur . Seminant in lacrymis, qui lugent sua peccata; seminant in ualle, qui misericordie opera faciunt, dicente Apostolo: Qui seminat in benedictione, de benedictione accipiet : quantum enim quisque seminat, tantum recipiet. Nam ipsa uita, in quam intrauimus, misera est, lacrymosa est, laboribusque plena. Ideo homo natus flere nouit, ridere non nouit, quia ad laborem natus est, non ad letitiam

uERS. 6.---Euntes ibant, et flebant, mittentes semina sua. Iste Gradus canticorum ad opera nos misericordie exhortatur, ut eamus et queramus cui bene faciamus et compatientes simus miserie aliorum; sicut Apostolus dicit: Flere cum flentibus . Mittamus semina nostra super transeuntes aquas, quia in multo tempore inueniemus illa. Ideo sequitur: uenientes autem uenient in exsultatione, portantes manipulos suos. Quo uenient, nisi in presentiam summi Iudicis? [Quid] portant? opera misericordie.  Esuriui enim, ait Dominus, et dedistis mihi manducare; sitiui, et dedistis mihi bibere. Quid ergo audituri erunt? uenite, benedicti Patris mei, percipite regnum quod uobis paratum est ab origine mundi, etc. . Tunc illis hoc dicetur, qui opera misericordie modo diligenter uolunt seminare in pauperes.



PSALMUS CXXuI.

Hec cantica, ut sepe diximus, ascendentium sunt. Qualiter ascendentium? Scilicet amando Deum. Qui Deum amat, ascendit; qui seculum amat, cadit. Sed huius psalmi titulo additum est: Canticum Graduum Salomonis. uideamus, cur nomen Salomonis in hoc tantummodo [loco] additum sit. Salomon interpretatur  pacificus. Quis [est] iste pacificus, nisi uerus Salomon Dominus noster iehsu Christus, qui celestia et terrestria pacificauit in sanguine suo, et fecit utraque unum, duos sibi parietes coniungens in seipso, summo angulari lapide. Nam Ecclesia [de] duobus populis, id est, circumcisionis et preputii copulauit in unum ouile, ut sit unus pastor et unum ouile. De isto uero Salomone in capite huius psalmi dicitur:

uERS. 1.---Nisi Dominus edificauerit domum, in uanum laborant [Ms., laborauerunt], qui edificant eam. Nisi Dominus edificet Ecclesiam absque macula et ruga, in uanum laborat omnis predicator. Qui sunt qui in uanum laborant, nisi heretici qui laborant Ecclesiam congregare, sed absque Domino; ideo  uanum est opus illorum. Ex quo populus fidelis edificatus est, custos est ipsius Dominus noster iehsu Christus, qui edificat, qui conseruat, qui protegit, qui remunerat; ille solus in omnibus et edificator et custos. Ideo dixit in sequenti uersu: Nisi 383 Dominus custodierit ciuitatem, frustra uigilat qui custodit eam. Ista est ciuitas, de qua sepius in his Graduum psalmis cantatur, spiritalis utique Ierusalem.

uERS. 2.---uanum est uobis [Ms., in uanum est uos] ante lucem surgere. In uanum est enim intus homini absque diuina gratia laborare. [Preueniat gratia, sed subsequatur obedientia, tunc non laborat in uanum]. Surgite postquam sederitis, qui manducatis panem doloris. Si uultis in excelso esse, estote hic humiles, ubi humilis fuit ille, qui pro nobis pauper  fuit factus, ut ibi excelsi sitis, ubi ille sedet ad dexteram Dei Patris. Surrectio exaltationem significat, sessio humilitatem designat. Aliis locis sessio intelligitur ab honore iudicandi, ut illic: Sedebitis uos super sedes duodecim . Item sessio humilitatem significat, ut illic: iehsu fatigatus ex itinere sedebat sic super fontem . Nam et in alio psalmo dicitur: Domine, tu cognouisti sessionem meam, et resurrectionem meam , id est, humilitatem meam et exaltationem meam. Ut ergo intelligeretur, ad quam pertineret hec sessio formam, addidit statim: Qui manducatis panem doloris. Manducant panem doloris, qui gemunt in hac peregrinatione. Celestem ergo desiderio anhelemus patriam: hic humiliatio, illic exaltatio; hic peregrinatio,  illic patria. Humiliemur sub potenti manu Dei, ut nos exaltet in tempore uisitationis. Quasi quereret iste amator, quando esset ista resurrectio, id est, exaltatio, respondetur ei:

uERS. 3.---Cum dederit dilectis suis somnum, ecce hereditas Domini: filii merces fructus uentris. Somnus hic mortem significat. [Sicut] Christus non est exaltatus nisi post mortem, ita nostra exaltatio non erit [Edit., est], nisi post mortem: quia illius resurrectio non fuit nisi antea moreretur, nec nostra erit resurrectio nisi antea moriamur. Quasi uero quereres iterum [et diceres]: Quibus dilectis? Ait: [Hec est] hereditas Domini, filii merces fructus uentris. Que est hereditas ista? Illa utique, de qua dicitur: Postula a me, et dabo tibi gentes hereditatem  tuam . Qui sunt filii merces [Ms., mercis]? Sancti scilicet omnes, quos Christus suo sanguine acquisiuit. Fructus uentris, id est [fructus Ecclesie. Hereditas et filii et fructus unum significant, id est], omnium sanctorum congregationem [Edit., congregatio], filii merces, fructus uentris. Deinde adiungit:

uERS. 4.---Sicut sagitte in manu potentis, ita filii excussorum. Sagitte apostoli sunt, quorum sonus exiuit in omnem terram, de manu potentis missi, id est, Christi: Ita filii excussorum [illi ipsi apostoli filii sunt excussorum], id est, filii prophetarum, qui secreta et mysteria incarnationis Christi, et sancte sacramenta Ecclesie, Dei dono [Ms., de idoneo],  celestis thesauri excusserunt et in lucem produxerunt a seculis mysteria: horum filii sunt [Ms., erant] apostoli, quia quod illi in enigmate pronuntiauerunt, hoc apostoli in Christo quasi historiam predicauerunt.

uERS. 5.---Beatus uir qui impleuit desiderium suum ex ipsis: non confundetur cum loquetur inimicis suis in porta. Ex ipsis, id est, ex apostolorum predicationibus, qui totum suum desiderium ex illa [Ms. illorum] predicatione implet, et amat celestia, non terrena; eterna, non temporalia. Iste non confundetur, cum loquetur inimicis suis in porta. Porta uero Christus est: qui Christum predicat, qui in Christo loquitur, qui in Christo manet, non confundetur in eternum: sed predicat opportune importune, id est,  uolentibus et nolentibus audire uerbum Dei, etiam amicis et inimicis. Ille stat [in porta ] ut omnes audiant, et omnes edificentur.



PSALMUS CXXuII.

uenit ad canticum beatitudinis istorum ascensor Graduum, et ait, unde sit ista beatitudo [sibique dixit]:

uERS. 1.---Beati omnes, qui timent Dominum, qui ambulant in uiis eius. Hec uera [Ms., uero] beatitudo in timore Domini consistit, et in obseruatione preceptorum illius. Iste est timor, de quo in alio psalmo dicitur: Timor Domini sanctus permanens in seculum seculi . Alius est timor propter penam, alius est propter amorem: 384 iste est beatus, qui propter caritatem timet Dominum, et  in caritate eius precepta obseruat. Ut ille ipse ait: Si diligitis me, mandata mea seruate .

uERS. 2.---Labores fructuum tuorum manducabis [Ms., fructuum manuum tuarum], beatus es, et bene tibi erit. Non labores manducat quisque, sed quod ex labore nascitur, id est, fructus. Sancti martyres laborauerunt in hoc seculo, ut fructum uite eterne acciperent, ut impleatur in illis, quod dictum est: uos estis, qui permansistis mecum in tentationibus meis, et ego dispono uobis regnum, sicut disposuit mihi Pater meus [regnum], ut edatis et bibatis super mensam meam in regno meo . Beatus es et bene tibi erit. Hic beatus in spe, illic bene tibi erit in re, dum uidebis facie ad faciem, quem hic amas in corde.

 uERS. 3.---Uxor tua sicut uitis abundans in lateribus domus tue. Uxor Christi Ecclesia est [Ecclesia, que] et sponsa, que abundat fructu boni operis. In lateribus domus tue. Illa sunt latera in domo Dei, que adherent Christo firmius. Filii tui sicut nouelle oliuarum in circuitu mense tue. Non est alia in Christo uxor, alius filius, sed omnes unum in Christo. Quam ante uxorem nominauit, nunc nominauit et filium [Ms., filios], quia uxor et filii Ecclesia est Christi. Sicut nouelle oliuarum. [Oliua] pacem significat. Ideo filii in nouitate spiritus non in uetustate littere in pacem Christi transeunt [Ms., transeant]: In circuitu mense tue. Mensa Christi Scriptura sancta est, unde pascimur, unde intelligimus, quid amemus,  et quid desideremus, ad quem habeamus oculos leuatos.

uERS. 4.---Ecce sic benedicetur omnis homo, qui timet Dominum. Recurrit ad principium psalmi, ubi ait: Beati omnes, qui timent Dominum. Nunc exponit, que sit ista beatitudo, que timenti Deum debetur, uel quomodo benedicendus sit, qui Deum timet. Ait enim:

uERS. 5.---Benedicat te Dominus ex Sion, et uideas, que bona sunt in Ierusalem omnibus diebus uite tue. Ex Sion, dixit, benedicat te Dominus, id est speculatione uite eterne. Illa est uera benedictio, que nos facit uitam desiderare eternam. Ideo adiunxit: Ut uideas bona, que sunt in Ierusalem omnibus diebus uite tue, id est, eterna bona, non temporalia:  permansura, non transitoria, que sunt in Ierusalem celesti. Omnibus diebus uite tue, semper eris gaudens, semper uidebis bona, id est, totius bonitatis auctorem Christum.

uERS. 6.---Et uideas filios filiorum tuorum, pacem super Isrel. Filii tui sunt opera bona, que facis; filii filiorum tuorum, fructus bonorum operum, que uidenda et recipienda sunt in futura uita, ubi pax erit super omnes Deum uidentes: et hec pax est Christus, que exsuperat omnem sensum. Illa pax custodiat corda nostra in perpetuum.



PSALMUS CXXuIII.

uERS. 1.---Decimus iste psalmus Graduum ita incipit: Sepe expugnauerunt me a iuuentute mea, dicat nunc Isrel. uox est Ecclesie sustinentis falsos  fratres, et in exempla priora respicientis [Edit., exemplo . . . respiciens], et super ipsa exhortantis exemplis Patrum inuincibiliter sustinere: quia olim expugnata [est] Ecclesia, et non nouiter, sed semper, ab initio, quo cepit esse. Nam Abel Ecclesia fuit Christi, sed a fratre expugnatus est; similiter Iacob Ecclesia Christi fuit, sed a fratre Esau expugnatus est; etiam et Moses in Ecclesia Christi sepissime expugnatus est a populo, cui prefuit. Occisus fuit Christus a synagoga, sed non superatus [Edit., separatus]. Ecce enim exemplis docebat nos aduersus falsos fratres fortiter sustinere. Dicant omnes qui Deum pleno corde diligunt Deumque uidere cupiunt, et dicant iterum:

uERS. 2.---Sepe expugnauerunt me a iuuentute  mea, etenim non potuerunt mihi. Siue in uetere, siue in Nouo Testamento, et nunquam potuerunt preualere mihi, ut consentirem eis.

uERS. 3.---Supra dorsum meum fabricauerunt peccatores, prolongauerunt iniquitates suas. Fabricauerunt toleranti mihi supra dorsum; posuerunt mihi tribulationes, sed ego portaui eas, donec corrigantur, et sic desinant persequi me, et uel in 385 fine excutiantur a dorso meo: ego usque in finem tolero, sed usque in finem persequentur. Prolongauerunt iniquitates suas, quia non est tempus in hoc seculo, quo Ecclesia Christi persecutionem non patiatur a falsis fratribus.

uERS. 4, 5.---Sed Dominus iustus concidet ceruices  peccatorum; confundantur et conuertantur retrorsum omnes, qui oderunt Sion. Id est, superbiam illorum conteret. Per ceruicem superbiam istorum designat. Confundantur et reuereantur omnes, qui oderunt Sion. Confundantur in iudicio, reuereantur in profundis. Qui oderunt Sion [Sion est Ecclesia]: id est, qui oderunt Ecclesiam, et nolunt obedire uerbo Dei. Sunt enim in Ecclesia, sed ficti fratres, et odio habent bene operantes in ea. [uide  quid] sequitur de his, qui oderunt Ecclesiam:

uERS. 6.---Fiant tanquam fenum tectorum, quod priusquam euellatur, arescit. [Perit enim omnis gloria superbientium in hoc seculo;] et sicut fenum tectorum sine radice est, et cito arescit, sic illi cito pereunt: quod priusquam euellatur, arescit, id est,  priusquam in iudicio puniantur, arescunt, non habentes humorem boni operis.

uERS. 7.---De quo non implebit manum suam qui metet, et sinum suum qui manipulos colliget. Messores sunt angeli, de quorum operibus non implent sinus suos, quia zizania sunt, et non triticum: sed in fasciculos ligantur et igne comburuntur eterno.

uERS. 8.---Et non dixerunt, qui preterierunt: Benedictio Domini super uos, benediximus uobis in nomine Domini. Transeuntes sunt per huius seculi uiam prophete, patriarche et apostoli: quorum benedictio proficit in filiis Ecclesie, non in falsis fratribus, qui expugnant Ecclesiam: non dant enim benedictionem super perituros, sed super mansuros; et quam benedictionem dant? Benedicunt [inquit] in  nomine Domini, quia omnis benedictio et omnis sanctificatio per nomen Domini roboratur et confirmatur.



PSALMUS CXXIX.

uERS. 1.---Sequitur uero psalmus Graduum, cuius principium est: De profundis clamaui ad te, Domine: Domine, exaudi uocem meam. Ad istum itaque psalmum [Ms., ab isto . . . psalmo] considerationis gradus est, et cuiusdam querele statio, ut intelligamus ita, in quo profundo sumus, et unde clamare nobis necesse est. [Profundum  enim] est nobis uita ista mortalis. Quisquis se in profundo intellexerit, clamet, gemat, suspiret, donec de profundo eruatur, et ueniat ad eum, qui super omnes abyssos sedet, et super Cherubim et super omnia que creauit,  non solum temporalia, sed etiam spiritualia: sed inde usque ad profundum huius uite peruenit, ut nos liberaret ab hoc profundo miserie, et nos incitaret ad eum clamare, qui est Saluator uerus et dicere: Domine, Domine, exaudi uocem meam.

uERS. 2.---Fiant aures tue intendentes in orationem serui tui. Geminatio clamoris, significatio est deprecationis intime. Sequitur uero:

uERS. 3.---Si iniquitates obseruaueris, Domine, Domine, quis sustinebit? Aperit de quo profundo clamaret, id est, de peccatorum suorum abysso, que inundauerunt super caput eius: intelligens omnem uitam hanc tentationibus plenam. Ideo dixit: Quis sustinebit? Si iustitiam tantummodo iudicas nobis,  et non miserationem prestes, nullus est qui sustinere possit, quia omnes [sunt] filii ire: sed magis nobis spes est de miserationibus tuis, et non de meritis nostris.

uERS. 4.---Quia apud te propitiatio est, et propter legem tuam sustinui te, Domine. Propitiatio [hec] est sanguis Christi, qui nos liberauit a seruitute timoris, que in lege fuit ueteri. Sustinui te, Domine, id est, speraui in te, Domine, sicut in alio psalmo dicit: Exspectans exspectaui Dominum, et respexit me : exspectaui per spem, et respexit me per misericordiam.

uERS. 5.---Sustinuit anima mea in uerbum tuum, Domine, sperauit anima mea in Domino. In quod uerbum sustinuit? In uerbum, quod caro factum  est, sperauit anima mea; per quod uerbum mihi omnia dimisisti peccata. Sed adhuc sperat anima mea in Domino. Quid sperat? Remissionem peccatorum recipere. Sed 386 adhuc uitam eternam non teneo: et quia fecisti quod promisisti, spero te facturum esse quod adhuc restat, ut post resurrectionem omnium uitam eternam accipiam.

uERS. 6.---A custodia matutina usque ad noctem speret Isrel in Domino, Custodia matutina [Christus resurrexit ], in quo omnes resurrecturi sumus; ideo ex illa resurrectionis sue uigilia usque ad noctem, id est, finem mundi omnes sancti sperent in Domino: et hec spes inde certissima est,

uERS. 7.---Quia apud Dominum misericordia est,  et copiosa apud eum redemptio. Per illum itaque redempti sumus, per illum resurrecturi sumus.

uERS. 8.---Ipse redimet Isrel ex omnibus iniquitatibus suis. [Ubi superabundauit peccatum] superabundauit gratia: gratia enim Dei saluati sunt per fidem, ab omnibus iniquitatibus suis. Omnes fideles nomine [Ms., nomen] Isrelis designat, quia omnes per copiosam redemptionem Domini Iesu Christi redempti sunt ab omnibus iniquitatibus suis. Scire debemus quod in aliquibus locis in his psalmis sonant uerba quasi de multis, sicut ubi ait: Miserere nostri [Ms., nobis], Domine, miserere nostri, quia multum repleti sumus despectione . In aliquibus sicut de uno, ubi ait: De profundis clamaui ad te, Domine. Et hoc [ideo] quia multi sumus  in membris, unum autem in Christo: et omnes in uno loquuntur, et unus in omnibus loquitur. Dicit enim iste ascensor:



PSALMUS CXXX.

uERS. 1.---Domine, non est exaltatum cor meum, neque elati sunt oculi mei. Sacrificium Deo humilitatis offert in his uerbis, sicut in alio psalmo legitur: [Sacrificium Deo] spiritus contribulatus, id est, humiliatus . Magis itaque audita est humiliantis [Ms., humiliati] publicani oratio, quam superbientis Pharisei. Neque elati sunt oculi mei. Oculos cordis elatos non esse dixit, sed humiliatos, quia omnium bonorum custodia est humilitas. Neque ambulaui in magnis, neque in mirabilibus super me. Nec quesiui, ut magnus essem inter homines, aut mirabilis  faciendo signa et miracula: quia signa propter infideles data sunt, non propter fideles, ut per signa crederent, qui per predicationes non crediderunt. Unde subdidit:

uERS. 2.---Si non humiliter sentiebam, sed exaltaui animam meam: sicut ablactatus est super matre sua, ita retributio in anima mea. uidentur maledictionem sonare hi duo uersus, et ad hereticos pertinere, qui non uolunt humiliari in pace Ecclesie, sed exaltari in schisma doctrine sue. Noluerunt matris Ecclesie lacte nutriri, ut ad solidum cibum, qui Christus est, peruenirent. Ideo ablactati sunt et a matre repulsi, quia a lacte pietatis nutriri noluerunt: et sunt doctores erroris, cum non sint discipuli  ueritatis; ideo retribuetur eis in animabus [Edit., manibus] illorum: Quia propter infidelitatem schismatis in anima recesserunt a fide, ideo in anima recepturi erunt, quidquid meruerunt.

uERS. 3.---Speret Isrel in Domino, qui est spes omnium Deum uidentium. Ex hoc nunc et usque in sempiternum, id est, usque ad eternitatem, in qua uidebimus, in quem nunc speramus.



PSALMUS CXXXI.

uenit hic preuius nostre [Ms., noster] ascensionis, et ad gradum mansuetudinis, in qua exemplum nobis sanctissimi Dauid proposuit, quasi ex sua persona dicens:

uERS. 1.---Memento, Domine, Dauid, et omnis mansuetudinis eius. Dauid manu fortis interpretatur,  qui iuxta historiam pepercit inimico querenti animam suam: significans Christum nostrum bellatorem, qui superbissimum Goliath proprie fortitudinis lapide prostrauit, et nobis, cum inimici essemus, mansuetus est factus, ut nos eius exemplo edocti mansueti simus et mites.

uERS. 2-5.---Sicut iurauit Domino, uotum uouit Deo Iacob. Iurare Dei, est promissionis sue uotum ostendere [Ms., promissiones suas ostendere]. uotum uouit Deo Iacob. Quid est uotum Christi, nisi ut redimeret humanum genus? Unde ait in Euangelio: Opus 387 consumaui, quod dedisti mihi . uotum uouit Deo Iacob. In sequentibus demonstrat quid uouisset Deo, id est, ut inueniret [Edit., inuenerit] tabernaculum Deo Iacob, id est, Ecclesiam  sanctam, de qua dicitur in alio psalmo: Quam amabilia sunt tabernacula tua, Domine . Sed nos, si bene egerimus, tabernaculum erimus Dei, et templum Dei uiui, sicut dixit Apostolus: Templum Dei estis uos. Nulla nos [Edit., uos] dormitatio, nulla oblectatio carnis, nulla ambitio seculi deterreat, ut tabernaculum Deo non inueniamus in nobismetipsis.

uERS. 6.---Ecce audiuimus eam in Ephrata, inuenimus eam in campis silue. Ephrata speculum interpretatur; in speculo imagines conspiciuntur; significat prophetas, qui per imaginem locuti sunt de futura domo Dei, quam inuenimus in campis silue, ibi audiuimus de domo Dei, id est, in latitudine [Edit., altitudine] gentium, que uepribus et spinis  peccatorum obsite sunt: sed ibi est modo domus Dei, et Ecclesia Christi, de qua prophete predixerunt.

uERS. 7.---Introibimus in tabernaculum eius. Cuius? Dei Iacob. Quomodo introibimus. Per fidem. Adorabimus in loco, ubi steterunt pedes eius. Cuius? Christi Domini nostri, ubi uestigia conspiciuntur eius, et ibi miracula illius narrantur, et redemptionis nostre firmitas: quia absque huius domus caritate salus [Edit., solus] non inueniretur: ibi adorandus [Ms., adorandum] est, ubi fides recta esse diceretur.

uERS. 8.---Exsurge, Domine, in requiem tuam, tu et arca sanctificationis tue. Christo dicitur, ut exsurgat a mortuis, et intret in requiem suam: id  est, post laborem passionis in requiem celestis glorie. Tu et arca sanctificationis tue. Arca Christi Ecclesia est Christi. Resurrectio precessit in capite, que secutura [Edit., secuta] erit in membris, ut fiat, quod ipsa ueritas ait: uolo, Pater, ut ubi ego sum, et isti sint mecum.

uERS. 9.---Sacerdotes tui induantur [Ms., induant] iustitiam, et sancti tui letentur. Sacerdotis est iustitiam predicare, et exemplis ostendere; populi est gaudere in iustitia, et sacerdotum predicatione [Edit., gaudium . . . . . predicatio]. Item: induantur sacerdotes fide et spe, sanctique letentur; quia sicut Christus surrexit in gloria, ita et sancti cum Christo surrecturi sunt in gloria.

uERS. 10.---Propter Dauid seruum tuum non auertas  faciem Christi tui. uox est ad Deum Patrem deprecantis [Ecclesie: non auertat faciem Christi sui, propter uictoriam quam fecit de inimicis suis, id est, ut auertit eam a Iudeis] [a 1Kb] : et post plenitudinem gentium omnis Isrel saluus fiet, qui modo [Ms., quo modo] in apostolis et reliquis saluus est.

uERS. 11.---Iurauit Dominus Dauid ueritatem, et non frustrabitur eum. Iuratio Domini confirmationem sententie significat, nec frustra iurat, nec sine fructu erit [Ms., nec frustrum erit] quod promittit, sed ueritatem iurans ueritatem implet, quia ueritas falli non potest. De fructu uentris tui ponam super sedem tuam [Ms., meam], id est, de utero uirginali nascetur, quem ponam super sedem meam. Exiet uirga de radice Iesse, et flos de radice eius ascendet . uirga de radice patriarche exiet, et flos, id est, Christus de uentre uirginis ascendet. [Sed] alia habet translatio: Iurabit Dominus, et non penitebit eum. Non alicuius Deum penitet, sed aliquid immutare eum significat, dum dicitur, penitet Deum. Iurabit Dominus, et non penitebit eum, id est, immutabile uult conseruare, quod facit [Ms., fiat], quod statuit cum Dauid seruo suo.

uERS. 12.---Si custodierint filii tui testamentum meum, et testimonia mea hec, que docebo eos. Et filii eorum usque in seculum sedebunt super sedem meam. Utique et filii [tui et filii] filiorum tuorum, si custodierint precepta mea, sedebunt super sedem beatitudinis tue: quia omnes fideles filii [sunt] in Christo Dauid et filii Abraham, de quibus ipsa ueritas  dicit: Potens est Deus de lapidibus istis suscitare filios Abraham .

uERS. 13.---Quoniam elegit Dominus Sion, preelegit eam in habitationem sibi. Sion uniuersalis est Ecclesia, in angelis beata, in habitatoribus [Edit., habitationibus] terre peregrina, que et ipsa in parte uentura est [Ms., pars futura est] beatitudinis angelice. Et hec est habitatio Dei 388 in eternum. Quos elegit in Christo Deus, preelegit, id est, predestinauit ante constitutionem seculi iuxta apostolum, [dicentem]: Quia quos uocauit, hos et predestinauit .

uERS. 14.---Hec requies mea in seculum seculi,  hic habitabo, quoniam elegi eam. Ista Dei uerba sunt; hec requies mea, hic requiesco. Quantum [Edit., quoniam] nos amat Deus [fratres], ut quia nos requiescimus, se dicat requiescere. Non enim ipse aliquando turbatur, aut sic requiescit: sed ibi se dicit requiescere, quia nos in illo requiem habemus. Hic inhabitabo, quoniam elegi eam.

uERS. 15.---uiduam eius benedicens benedicam, pauperes eius saturabo panibus. Omnis anima que se intelligit desertam ab omni auxilio, nisi solius Dei, uidua est secundum seculum, quia seculum eam deserit: non tamen exinde uidua est, que Christum habet uirum; idcirco sancta Ecclesia in omnibus membris suis uidua est, a seculo derelicta atque contempta, a Christo autem electa et sponsata. Et  pauperes eius saturabo panibus. Pauperes Christi sunt, qui non amant hoc seculum, siue habeant diuitias, siue non habeant. Aliquibus enim date sunt diuitie ad dispensandum egenis, non autem date sunt eis ad possidendum: neque spem in illis debent ponere, nec satietatem in illis habere; sed in nomine Christi confidere, et in iustitia, et in caritate Dei et proximi: hec est saturitas sanctorum, non seculi diuitie.

uERS. 16.---Sacerdotes eius induam salutari, et sancti eius exsultatione exsultabunt. Qui sunt sacerdotes? qui seipsos obtulerunt [Ms., offerunt] Deo hostiam uiuam, Deo placentem. Et induam salutari, id est, Christo Iesu, qui est salus omnium credentium ut Apostolus ait: Quotquot baptizati estis,  Christum induistis . Et sancti eius exsultatione exsultabunt. In quo exsultabunt? Ut induantur Christo; ideo subiecit:

uERS. 17.---Illuc producam cornu Dauid, paraui lucernam Christo meo. Ut de Christo intelligatur, non de solo regno [Ms., ut de Christo presumatur, non de seculo]. Cornu regnum et altitudinem significat; Dauid regem Christum. Paraui lucernam Christo meo. Ipsa ueritas in Euangelio de Ioanne dicit: Ille erat lucerna ardens et lucens, ille paratus fuit a Deo Patre, ut preiret faciem Christi sui, sicut dictum est: Ecce ego mitto angelum meum, qui preparabit uiam tuam ante te.

uERS. 18.---Inimicos eius induam confusione, super ipsum autem efflorebit sanctificatio mea. Super  ipsum, id est, Christum, efflorebit sanctificatio mea. In ipsius uero baptismate remissio peccatorum est, et sanctificatio et Spiritus sancti donum, ipso Ioanne attestante [qui ait]: Hic est, qui baptizat in Spiritu sancto, et ego uidi, et testimonium perhibui, quia hic est Filius Dei .



PSALMUS CXXXII.

Peruenit iam ad psalmum [quarti decimi  gradus], in quo unitatem sanctorum laudat iste ascensionis amator: gaudet se ad unitatem fraterne caritatis peruenire, ideo ait:

uERS. 1.---Ecce quam bonum et quam iucundum,  habitare fratres in unum. Quid pulchrius est, quidue iucundius est, imo quid melius, quam unitas et caritas in Christi membris, que fratres nominare placuit; et cui rei similis sit hec unitas, in sequenti paradigmate exposuit, dicens:

uERS. 2.---Sicut unguentum in capite, quod descendit in barbam, barbam Aaron. Quis est iste Aaron? Utique Christus, qui solus intrauit in Sancta sanctorum in sanguine, non alieno, sed proprio, intercessurus pro nobis apud Deum Patrem. Sicut unguentum in capite: Unguentum hoc Spiritus sanctus est, quod a capite Christi defluit; nam caput nostrum Christus est. Descendit in barbam, id est, fortes et inuincibiles pugnatores pro Christi nomine, apostolos primum et sanctificatores [Ms., sanctificatos] martyres,  et sic in omnes fideles peruenit, ideo adiunxit: Quod descendit in oram uestimenti. Huius uestimentum sacerdotis sancta [est] Ecclesia, que in finem mundi eius sanguine consecrata est, et in uestem sibi contexta. Ideo dixit in oram uestimenti, subiungensque ait aliam similitudinem sub eadem significatione:

389 uERS. 3.---Sicut ros Hermon, qui descendit in montem Sion. Hermon dicitur interpretatum, nomen exaltatum, quod est Christus in cruce exaltatus, et postea in celum eleuatus, cuius gratia, id est, ros illius, descendit in montem Sion, id est, sanctus et perfectus in Ecclesia Christi. Quod enim barba uel ora uestimenti significat, hoc etiam mons Sion significare uidetur. Sequitur: Quoniam ibi mandauit Dominus  benedictionem, et uitam usque in seculum. Ubi mandauit? In fratribus uidelicet qui habitant in unum, ibi precepit benedictionem, ibi benedicunt Dominum, qui habitant concorditer, ibi etiam et uitam eternam percipiunt [Ms., ibi etiam uita eterna].

Hucusque per gradus canentes ascendebamus ad domum Dei. uideamus quid agendum sit in ea. Quid igitur? nisi Dominum corde, et ore in caritate benedicere, cum Propheta dicentes:



PSALMUS CXXXIII.


uERS. 1.---Ecce nunc benedicite Dominum, omnes serui Domini. Ecce nunc, id est, in hoc tempore, in quo congregauit nos Dominus per unigenitum Filium suum in domum dilectionis sue, benedicamus Dominum, non transitoria sed permansoria laude, alterutrum hortantes, nos stare et permanere in laude Dei. Qui statis in domo Domini, in atriis domus Dei nostri. Id est, qui permanetis in catholica fide, in unitate caritatis, que atrii nomine in hoc loco designatur. Atrium autem latus est locus, et apertus ad solem: ita mens nostra, latitudine caritatis illuminata, omnibus aperta debet esse ad benefaciendum. Addidit:

uERS. 2.---In noctibus extollite manus uestras in  sancta, et benedicite Dominum. Noctes itaque tribulationes significant huius seculi, in quibus admonetur manus ad bona opera leuare, et Dominum benedicere, non solum uerbis, sed et operibus bonis. Facile est Deum in prosperis benedicere, sed multum necessarium est, eum in aduersis laudare cum Iob, qui omnibus ablatis que habere potuit, ait: Sit nomen Domini benedictum ex hoc nunc et usque in seculum . Sequitur:

uERS. 3.---Benedicat te Dominus ex Sion, qui fecit celum et terram. Sion specula [Edit., speculum] dicitur, in qua benedicendi sunt sancti, qui ad quintum decimum gradum perueniunt, et in cenaculo sub numero decies duodenario Spiritum sanctum receperunt. Ergo si omnes numeros ab uno usque ad  quindecim aggregabis, fiunt centum uiginti, qui numerus, sancti Spiritus aduentu consecratus, significat, ueteri testamento nouum designari, et nouo uetur adimpleri. In primo gradu tribulati clamauimus ad Dominum: in quinto decimo liberati a tribulationibus, Dominum benedicere iubemur, non alium nisi eum, qui fecit celum et terram: Celum celi Domino, terram autem dedit filiis hominum , qui de terrenis ad celestia ascendere iubentur.



HYMNUS uETUS DE Xu PSALMIS GRADUUM.





MONITUM PRAEuIUM.

Huius hymni auctorem non esse Alcuinum, diximus superius in prenotatione ad trinum Commentarium Psalmorum hucusque recensitum. Hoc tamen loco illum apte collocari censuimus, quod saltem ab Alcuino scriptus, uel dictatus, suoque dilecto Aquile directus fuerit, prout ex epist. 153 constat. Hunc ipsum uero locum etiam occupat in peruetusto codice ms. bibliothece nostre S. Emmerami. Lectiones differentes inter uncos inclusimus ex cod. Reichenauiensi, seu Diuitis Augie.



Ad Dominum clamaueram, dum [Cod. Reich., cum] tribulatus fueram,
Et exaudiuit Dominus seruum suum quantocius.
Leuaui meos oculos, statim ad montes pristinos,
Unde erit altissimo auxilium a Domino.
390 Letatus sum in omnibus, que dixit mihi Dominus:
Ad domum Dei [Id., Domini] ibimus, in qua semper manebimus.
Ad te meos leuaui oculos, o Deus [Id., Dominator] inter nos,
Qui es in celi culmine, cum angelorum agmine.
Nisi quia altissimus erat in nobis Dominus,
 Dicat Isrel, omnibus infirmiores fuimus.
Qui confidunt in Domino, dominatore maximo,
Ut mons Sion perpetuo non mouetur ab aliquo.
In conuertendo Dominus captiuitatem protinus
Sion, satis in omnibus consolati nos fuimus.
Nisi Deus [Id., Dominus] edificauerit, atque nos conseruauerit,
uanum est opus omnium, domus edificantium.
Beati filii hominum [Id., omnium], qui suum timent Dominum,
Quique in uia angusta, fide ambulant robusta.
Sepe me expugnauerunt, nec potuerunt aduersarii,
Sed cessauerunt continuo, confortante me Domino.
De profundis suppliciter ac fideliter clamaui,
Ad te Deus [Id., Dominus] uictorie, Pater perennis glorie.
Non est elatum in me cor meum superbia,
Neque interius altus fui sensibus.
Memento mei, Domine Deus [Id., Dominator], celi de uertice,
Cui astant millia millium ministrantium,
Ecce quam bonum, sublime, et quam iucundum utique,
Fratres in unum uiuere, summaque uita sedere.
Ecce nunc omnes famuli, stantes in domo Domini,
Benedicite Dominum dierum omnium.
Patrem precor potentie, principemque scientie,
Ut per hos ter quinos gradus, celos possim conscendere.
Et per loca etheria, uehar ad refrigeria,
Ut merear premia possidere eximia.





391 OPUSCULUM TERTIUM. COMPENDIUM IN CANTICUM CANTICORUM.





MONITUM PRAEuIUM.


Scripsisse beatum Alcuinum breuem in Cantica canticorum commentarium ipse eius uite scriptor disertis uerbis testatur: »In Prouerbiis, inquiens, Salomonis, et Ecclesiaste, in Canticisque canticorum  luculenta sub breuitate.« Idipsum confirmant aliquot mss. codices, in quibus similem commentarium sub nomine Alcuini contineri industrii quidam bibliothecarii fidem faciunt. Sic in catal. mss. collectionis Harleiane, uol. I, notatur cod. 212 membr. in 4o, continens n. 2 Commentarium Alcuini in Cantica cant., qui fol. 100 b, ab his uerbis initium capit: Incipit liber Cantici canticorum, i. e. meliora meliorantium, sicut Sancti sanctorum. Similiter in catal. mss. Anglie et Hibernie, edit. Oxonii 1679 fol. inter codd. mss. bibliothece Iacobee n. 8676 recensetur, Albini Commentarius in Cantica canticorum. In bibliotheca San-Laurentiana Leodii ord. S. Bened. exstat: Alcuinus seu Albinus super Ecclesiasten et Cantica canticorum.  Clarissimus pariter ac celeberrimus Montefauconius, tom. I et II Bibl. bibliothecarum, plures codices, eumdem commentarium continentes, summa fide recenset, tom. I, pag. 628, scribit: »In bibliotheca regis Anglie: Alcuini in Cantica.« Tom. II, pag. 1202: In bibl. Gemmeticensi: Alcuini Expositio in Cantica canticorum.« Pag. 1222. »In bibl. S. Albini Andegauensi: Expositio Alcuini in Cantica canticorum.« Pag. 1239: »In bibl. Monast. S. Audonei Rothom.: Alcuinus in Cantica canticorum.« Pag. 1253: »In bibl. monast. B. u. de Becco: Breuis Expositio in Cantica canticorum, nomine Ecclesie et Synagoge. Est Alcuini abbatis, ut ibidem notatur.« Pag. 1284: »In bibl. Diuio-Benigniana: Albini Expositio Cantici  canticorum.« Pag. 1342: »In bibl. abbatie Sauinianensis ord. Cisterc.: Alcuinus in Cantica canticorum.« Pap. 1361: »In bibl. monast. S. Michelis in periculo maris: Expositio Alcuini super Genesin, in Cantica canticorum.« Demum in Ecloga Oxonio-Cantabrigiensi, seu catalogo mss. Anglie, Alcuino tribuitur Compendium super Cantica canticorum, quod fortassis idem est cum Compendio a cl. Patritio Iunio edito, quod hic exhibemus.

Huic mss. codicum fidei pondus addunt celeberrimi scriptores, Helinandus apud uincent. Bellou., lib. XXIII Spec. Histor., cap 173; Trithemius, lib. de Script. eccl. et lib. II de uiris illustr. O. S. B., cap. 26; Ioan. Baleus, centur. II Script. Britan.; Conrad. Licostenes in Epitome Bibl. Conradi Gesneri; Posseuinus in Apparat. sacro, tom I.

Mirum eruditos Hist. Litt. Francie scriptores hec, que premisimus, testimonia insuper habuisse ac negasse [a 1Kb] quod e penna Alcuini integer aliquis commentarius in Cantica canticorum fluxerit, et quod  omnis eius labor in predictum librum intra expositionem unius uersiculi 6 capitis uI in epist. ad Daphnin suum discipulum, in fine huius opusculi exhibenda, contentam, constiterit. Hanc enim interpretationem adducta testimonia, que non de expositione unius tantum particule seu uersiculi Cantici canticorum, sed de commentario in Cantica canticorum, hoc est, integrum hunc librum loquuntur, minime admittunt. Magis falluntur iidem uiri, alias doctissimi, dum admodum confidenter asseuerant, loc. cit. pag. 336, Compendium illud in Cantica cant., quod anno 1638 Londini cum commentariis Gilberti Foliot, a Patricio Iunio editum est, nichil aliud esse quam eamdem ad Daphnin epistolam. Preceps enim hoc iudicium solo  eius editionis, cuius quidem prefatis uiris alias sane egregiis copia non fuit, intuitu refellitur.

Certum igitur, fide saltem historica, esse debet, Alcuinum nostrum non tantum aliquam particulam, sed integrum librum Cantici canticorum breui stylo, seu, ut uite eius scriptor loquitur, luculenta sub breuitate exposuisse. Nunc inquirendum restat, utrum Compendium hocce, quod ex editione Londinensi, a Patricio Iunio curata, exhibemus, sit ille ipse labor quem Alcuinus in illo libro exponendo posuit? Pro Alcuino pugnat auctoritas uiri cl. Patricii Iunii bibliothecarii regii, et ueterum monumentorum scrutatoris seduli, qui illud Compendium sub nomine Alcuini, absque hesitatione, e bibliotheca regia, primo in publicum protulit [a 1Kb] ; quod eum haud facturum fuisse merito presumitur, nisi fide cuiusdam 392 codicis ms., omni nouitatis aut corruptionis suspicione carentis, fuisset suffultus. Huic auctoritati robur addit codex ms. 69 bibliothece regie uaticane, in-8o, sec. X exaratus, cuius mihi copia facta est ab  em. D. cardinali Passioneo, tunc illius bibl. prefecto, etiam post fata in republica litteraria summis laudibus celebrando: in quo codice idem Compendium, paucis, que notamus, mutatis, non quidem prefixo nomine, inter epistolas tamen Alcuini comprehenditur. Stylus denique quo iste commentarius exaratus est a stylo Alcuini minime abhorret, quamuis idem in suis commentationibus, ubi plerumque, more illius eui, priorum Patrum sententie deflorantur, constantem characterem, ut in epistolis e proprio genio, scriptis, non seruet.

Et hec quidem fundamenta sat firma esse nemini non uidebuntur, ut hoc expositionis Cantici canticorum Compendium Alcuino, tanquam uero auctori, attribui absque allucinationis periculo possit. Fateor equidem, mihi de uero huius commentationis auctore quoddam dubium iniectum fuisse, dum Angelomi abbatis Luxouiensis Stromata in Cantica canticorum, tom. Xu Bibl. SS. PP. edit. Lugdunensis, pag. 415 et  seqq., peruoluendo reperissem, ibidem hanc nostram Expositionem, maximam partem, quoad sententias et ipsa etiam uerba contineri. Animaduertens tamen Angelomum omnia pene que seu in libros Regum, seu in Cantica canticorum, commentatus est, ex aliorum doctorum et expositorum dictis mutuasse, atque a disertissimo magistro  aure accommodante, didicisse, prout ipse in prefatione apologetica in libros Regum profitetur; perpendens preterea, Angelomum initium quoque sui in Cantica canticorum commentarii ab illis uerbis: Tribus nominibus uocatum fuisse Salomonem Scripture manifestissime docent, etc., ex initio commentarii Alcuini in Ecclesiasten accepisse, facile conceptum antea dubium excussi; ut iam minime dubitem quin ea que in commentario Angelomi cum hocce Compendio concordant, ab eodem quoque mutuata sint; et nichil me moretur quominus Alcuinum uerum huius in Canticum canticorum Compendii auctorem censeam;  fretus nimirum scriptorum superius citatorum testimonio, et fide plurium codicum mss., preprimis uaticani, quo hic utor; et Anglici, quo usus est celeberrimus D. Patritius Iunius.



CARMEN In Codice uaticano prefixum sequenti commentariolo.


Hunc cecinit Salomon mira dulcedine librum,
 Qui tenet egregias Sponsi Sponseque camenas,
Ecclesie et Christi laudes hinc inde canentes;
Et thalami memorat socios sociasque fideles.
Has rogo menti tue, iuuenis, mandare memento,
Cantica sunt nimium falsi hec meliora Maronis.
Hec tibi uera canunt uite precepta perennis;
Auribus ille tuis male friuola, salsa [F., falsa] sonabit.



CAPUT PRIMUM.

uERS. 1.---Osculetur me osculo oris sui. Synagoga Deum incarnari desiderat, ac uenienti deuota caritate occurrit. Huius uox prima sonat in Cantico amoris; cui cum prophete sancti uiam uiuendi crebro demonstrarent, eiusque aduentum, qui tanquam Sponsus procedens e thalamo mundum noua benedictione  ditaret, ostenderent; uocibus preconum transitis, ipsius regis ac Saluatoris cepit desiderare presentiam, dicens: Osculetur me osculo oris sui, quod est; non semper ad me erudiendam angelos, non prophetas destinet; ueniat ipse aliquando, qui tam diu promissus est, presentie sue me luce illustret, ac uelut osculum inferens, proprio alloquens ore me confortet, id est, me interrogantem de uia salutis erudire non spernat. Quod esse impletum legitur in Euangelio: Sedente Iesu in monte accesserunt ad eum discipuli eius. Et aperiens os suum docebat eos dicens: Beati pauperes spiritu, quoniam ipsorum est regnum celorum . Dicit ergo: Osculetur me osculo oris sui. Id est, tangat me dulcedine presentie sue, quam sepius a prophetis promissam audiui [b 1Kb] .

 393 Quia meliora sunt ubera tua uino. Dulcedo euangelice doctrine austeritate legali melior est. [c 1Kb] uinum feruorem scientie legalis; Lac dicit rudimenta fidei euangelice. Unde Paulus: Lac uobis potum dedi , id est, escam. Meliora sunt ubera sponsi uino, quia quoscunque rudimenta fidei ex aqua et spiritu regenerant, uite celestis introitu aperto educant, quod longa legis obseruatio facere non ualebat, Apostolo teste, quia ait: Nihil ad perfectionem duxit lex . Per ubera doctores intelliguntur, qui nos potant lacte scientie.

uERS. 2.---Fragrantia unguentis optimis [d 1Kb] . Ideo Spiritus sanctus unguentis comparatur, quia sicut unguentum sanat uulnus, ita Spiritus sanctus fugat  uitia, animas fouet et sanat. Bona erant unguenta quibus prophete et sacerdotes ungebantur in lege, sed meliora, quibus apostoli et successores eorum inuisibiliter sunt uncti; de quibus Paulus: Et qui nos unxit Deus, et qui signauit nos Deus . Et Ioannes: Unctionem, quam accepistis ab eo, in uobis maneat . Oleum effusum nomen  tuum [a 1Kb] . Redditio cause est; non enim mirum est, si membra illius unguentis redoleant, cum ipse ab unguento nomen acceperit. A chrismate Christus, id est, ab unctione unctus, quod nomen cum gratia Spiritus sancti in baptismate funditur in cunctos fideles. Unde Petrus: Quomodo unxit eum Deus Spiritu sancto et uirtute . Et in Psalmis: Unxit te Deus oleo gaudii pre consortibus tuis . Oleum dicit: non stillatum, sed effusum; non enim dat ei Deus ad mensuram spiritum, quia ipse est plenus Spiritu sancto. Ideo adolescentule dilexerunt te. Id est, electorum anime gratia baptismatis renouate.

uERS. 3.---Trahe me post te [b 1Kb] . Synagoga prius Deum uenire, et osculum pacis sibi offerre postulabat;  nunc Ecclesia iam uenisse, iam ad celos sciens rediisse, ut illum possit sequi, desiderat. Quod quia per se ipsam implere non potest, eius, ad quem uenire cupit, ductum implorat. Trahe me post te. Id est, quia sine te nichil possumus facere, precamur, nos ad te currentes tue protectionis dextra sustentes. Currere enim uel cursum consummare non possumus, nisi te duce et adiutore curramus. Unde Paulus: Plus illis omnibus laboraui, non tamen ego, sed gratia Christi . Curremus simul in odorem unguentorum tuorum. Id est incremento donorum Spiritus sancti bene operando tecum, ad consortium celestis Ierusalem festinemus, ut te ascendentem in celum sequamur. Introduxit me rex in cellaria sua. Id est, in gaudia celestis patrie  eterna [c 1Kb] . Cellaria regis eterni gaudia sunt celestis patrie, in que nunc Ecclesia introducta est per fidem, introducenda plenius per rem. Exsultabimus et letabimur in te, memores uberum tuorum super uinum. In te, non in nobis, memores per omnia fidei gratiam super legis doctrinam [d 1Kb] , quod est dicere: nequaquam nos de perceptis extollimus, sed in omni, quod bene uiuimus, de tua misericordia exsultabimus, memores, quanta pietate nos recreare, qualiter austeritatem legis, gratia euangelice fidei dignatus es mitigare. Recti diligunt te. Nullus te diligit nisi rectus; et nullus est rectus nisi qui te diligit.

uERS. 4.---Nigra sum, sed formosa, filie Ierusalem.  Nigra sum in pressuris persecutionum, sed formosa in decore uirtutum [e 1Kb] . Quod est, nigra quidem in oculis persequentium appareo, sed ante Deum ornata decore uirtutum refulgeo. Sicut tabernacula Kedar [Cod. uat., Cedar], sicut pellis Salomonis. Kedar filius Ismelis, quod 394 interpretatur  tenebre. Dicit sancta Ecclesia se nigram ut Kedar, quia afflictionibus infidelium ita est obscurata, quasi totius mundi fieret inimica. Salomon et nomine, et uita pacificus erat, qui sibi tentoria de mortuorum animalium pellibus faciebat; ita Dominus Ecclesiam de illis animalibus sibi creat que desideria carnis in se mortificant; ergo est Ecclesia similis pellis Salomonis [f 1Kb] .

uERS. 5.---Nolite me considerare, quod fusca sim, quia decolorauit me sol. Id est, nolite mirari si hominibus despecta sim, quia estus nimie persecutionis, uel amor Christi me decolorauit [g 1Kb] . Filii matris mee pugnauerunt contra me: posuerunt me custodem in uineis; uineam meam non custodiui Acerbitas persecutionis filiorum Synagoge me fecit uineam  Hierosolymis non custodire, sed multarum [esse] uinearum, id est Ecclesiarum, per orbem custodem [h 1Kb] . Mater primitiue Ecclesie Synagoga est, cui per prophetam dicitur: Zion, tu uocaberis ciuitas, et mater ciuitatum .

uERS. 6.---Indica mihi, quem diligit anima mea, ubi pascas, ubi cubes in meridie, ne uagari incipiam post greges sodalium tuorum. Indica mihi pastorem meum, quem tota anima diligo, et in quibus pascua [Cod. uat., pascuam] et requiem habeat, ne estu tentationum turbata, post sodalium, id est hereticorum conuenticula, eum querere incipiam.

uERS. 7.---Si ignoras te, o pulcherrima [Cod. uat., pulchra] inter mulieres, egredere et abi post  uestigia gregum. Si ignoras te sub huiusmodi tentationis ditione [F., conditione] mini esse sponsatam, egredere a meo consortio, et uarios errantium actus sequere. Et pasce hedos meos iuxta tabernacula pastorum. Id est, perditos nutri auditores, qui secuti insipientium doctrinas magistrorum, a sinistris staturi sunt.

uERS. 8.---Equitatui meo in curribus Pharaonis assimilaui te, amica mea. Sicut priorem populum de Aegyptio liberaui timore; sic te, sponsa mea! de persequentium, si in me confideris, liberabo manibus.

uERS. 9.---Pulchre sunt gene tue sicut turturis [Cod. uat., turris]. Tanta te uerecundie salutaris uirtute decoraui, ut castitatem promisse mihi fidei,  nulla prauorum doctorum seductione corrumpas. Collum tuum sicut monilia. In collo sancti predicatores, qui, quod uerbo docent, operibus ostendunt, designantur: in monilibus operis eorum perfectio exprimitur [i 1Kb] .

uERS. 10.---Murenulas aureas faciamus tibi uermiculatas  argento. In murenulis Scriptura sancta ostenditur, que auro spiritualium sensuum fulget interius, et argento celestis eloquii nitet.

uERS. 11.---Dum esset rex in accubitu suo, nardus mea dedit odorem suum. Rege Christo in beatitudine celestis secreti quiescente [Cod. uat., Regi . . . quiescenti] sanctorum uirtus in Ecclesia magne nobis gratiam suauitatis administrat.

uERS. 12.---Fasciculus myrrhe dilectus meus mihi, inter ubera mea commorabitur. Mors dilecti mei, quam pro mea salute subiit, semper in mea memoria commorabitur.

uERS. 13.---Botrus Cypri dilectus meus mihi, in uineis Engaddi. Qui [Edit., quid] fuit fasciculus myrrhe in amaritudine passionis, ipse est botrus Cypri in  dulcedine resurrectionis. Myrrha tristificat, uinum letificat. In uineis Engaddi, propter carismata diuina, que post resurrectionem largitus est in baptismo suis participibus. Engaddi, fons hedi, baptismum significat.

uERS. 14.---Ecce tu pulchra es, amica mea, ecce tu pulchra es. Pulchra es operibus mundis, quibus sobrie in hoc seculo conuersaris. Pulchra es in simplicitate cordis, quia pro sola eternitatis intentione bonis actibus insistis. Oculi tui 395 columbarum. Oculi cordis tui mundi ac simplices, et ab omni duplicitate fallendi immunes; uel, sensus tui spirituali sunt intellectu prediti [a 1Kb] .

uERS. 15.---Ecce tu pulcher es, dilecte mihi [Cod. uat., mi] et decorus [b 1Kb] . Audiens sancta Ecclesia geminam  sibi a Domino pulchritudinem, operis uidelicet et intentionis, cum simplicitate puri cordis, esse attributam, deuota uoce respondet: Ego quidem quidquid pulchritudinis, gratie, simplicitatis, spei habeo, te largiente percepi; tu autem ueraciter et sine comparatione pulcher es, et decorus diuine perpetuitate nature, et assumpte humanitatis mirabili dignitate. Lectulus noster floridus. Requiescit sponsa cum sponso in lectulo, cum tempore pacis florido [c 1Kb] , pax sancte Ecclesie, et uirtutibus sanctis florescit, et spirituali prole multiplicatur.

uERS. 16.---Tigna domorum nostrarum cedrina, laquearia nostra cypressina. Tigna et laquearia doctores sancte Ecclesie, propter munimen [Cod. uat., munimentum] et decorem; cedrina et cypressina  propter eximias eorum uirtutes, et odorem bone uite signant [d 1Kb] . Quorum uerbo et exemplo Ecclesia sustentatur, ne heretica prauitate discutiatur. Odor cedri serpentes fugat, quod conuenit illis qui in uirtute uerbi celestis uenenata hereticorum dogmata solent exstirpare. Cypressus, que sue uenustatem come nullo uentorum impulsu deponit, constantiam eorum exprimit qui sanctam Ecclesiam altioribus uirtutum ornamentis, ut laquearia, decorant.



CAPUT II.


uERS. 1.---Ego flos campi et lilium conuallium. Ego decus mundi, et lilium conuallium. [Cod. uat., Ego decus mundi et gloria humilium.]

uERS. 2.---Sicut lilium inter spinas, sic amica mea inter filias. Tu requiem queris et laudes lectuli. Recordare quod candidior tribulationum aculeis efficieris; et maior est fructus predicationis [F., persecutionis] quam quietis.

uERS. 3.---Sicut malus inter ligna siluarum, sic dilectus meus inter filios. Sicut malus uisu, odore et gustu antecedit ligna siluestria, sic Christus antecellit omnes sanctos [Cod. uat., omnibus sanctis] qui filii Dei dicuntur ex [Cod. uat., sed] gratia, ille solus natura. Sub umbra illius, quem desideraueram, sedi.  Eodem protegente, quem semper adesse quesiui, quiesco, et secura permaneo. Et fructus eius dulcis gutturi meo. Quia gratie sue celesti dulcedine me reficit [Cod. uat., refecit].

uERS. 4.---Introduxit me rex in cellam uinariam. Cella uinaria Ecclesia debet intelligi, in cuius unitate solummodo Spiritus sanctus dari solet et accipi, cuius gratia hoc loco uini nomine designatur. Ordinauit in me caritatem [e 1Kb] , in qua cella ordinata caritas est, ut quisque Deum toto corde, plus quam seipsum; proximum tanquam seipsum diligat.

uERS. 5.---Fulcite me floribus, stipate me malis, quia amore langueo. Consolamini me exemplis seu incipientium, seu terminantium. uiam salutis mihi ostendite, dum adhuc in huius peregrinationis tedio  amore superne uisionis languesco.

uERS. 6.---Leua eius sub capite meo, et dextera illius amplexabitur me. In leua Christi temporalia eius dona, in dextra perpetue uite beatitudo signatur, quia hic per spem mentem roborat, et illic per remunerationem glorificat.

uERS. 7.---Adiuro uos, filie Ierusalem, per capreas ceruosque camporum, ne suscitetis, neque euigilare faciatis dilectam, quoadusque ipsa uelit. Contestor pacificas fidelium animas per suas quamque [Cod. uat., quasque] uirtutes, que per munda et ruminantia 396 animalia signate sunt, ne pia fratrum studia aliqua importunitate impediant; sed sic quisque de proximorum profectu quasi de suo gaudeat [f 1Kb] . Per capreas et ceruos uirtutum opera signantur,  que quantum munditia preeminent, tantum uiolentas antiqui hostis insidias contemnere, imo disperdere consueuerunt. Caprea montem ascendit, acumen uisus habet, meliora pascua eligit.

uERS. 8.---uox dilecti mei. Subauditur, hec est, quam audiui adiurantem filias Ierusalem, ne me in eius amplexu quiescentem suscitarent. Ecce iste uenit saliens in montibus, transiliens colles. Tales enim saltus fecit dilectus meus; de celo uenit in uterum,  de utero in presepe, de presepi in crucem, de cruce in sepulcrum, de sepulcro rediit in celum. Ipse est qui eleuatus est super omnes montes et colles, id est, sanctorum altitudines.

uERS. 9.---Similis [est] dilectus meus capree hinnuloque ceruorum. In assumptione carnis, et humilitate [Cod. uat., humanitate] capree; in uarietate uirtutum, et innocentia hinnulo ceruorum Christus comparatur, id est patriarcharum. En ipse stat post parietem nostrum, respiciens per fenestras, prospiciens per cancellos. Indutus pariete nostre mortalitatis latuit; sed prospiciens ad nos per cancellos et fenestras, dum miracula fecit, uel [Cod. uat., ut] ex miraculis appareret, qui ex passionibus latuit.

uERS. 10.---Et dilectus meus loquitur mihi. Ad  predicandum me hortatur, dicens: Surge, propera, amica mea [columba mea] formosa mea, et ueni. Surge de strato quietis, in quo tuimet solius curam agere queris. Propera et ueni ad implendam etiam proximis curam salutis per studium sedule predicationis.

uERS. 11.---Iam enim hiems transiit, imber abiit et recessit. Iam frigus infidelitatis, et imber iniquitatis recesserunt, que totum orbem usque ad tempus Dominice incarnationis tegebant.

uERS. 12.---Flores apparuerunt in terra. Id est, initia fidei et iustitie floruerunt in mundo, crescente Ecclesia. Tempus putationis aduenit. Id est, amputatis inutilibus uane religionis sarmentis futuro fidei fructui preparantur [C. u., preparentur] corda hominum.  uox turturis audita est in terra nostra, id est, Christi Saluatoris nostri dicentis: Penitentiam agite, appropinquauit enim regnum celorum .

uERS. 13.---Ficus protulit grossos suos. ueteris legis precepta ceciderunt. uinee florentes odorem dederunt, id est, euangelicus populus seu uites florentes sancte conuersationis odorem longe lateque dederunt. Surge, amica mea, speciosa mea [a 1Kb] , et ueni. O sponsa et amica mea, cui tanta obtuli bona, surge et ueni, et accinge te ad certamen, unde eternam quietem accipias.

uERS. 14.---Columba mea; per infusionem Spiritus sancti. In foraminibus petre, in cauernis macerie. Id est, uulneribus, que pro salute sponse Sponsus  accepit; et cauerna macerie, id est, custodia uirtutum celestium [b 1Kb] . In foraminibus petre columba sedens nidificat, cum in passione Dominica spem sue salutis ponit Ecclesia, cum in Sacramento mortis eius, ab insidiis hostis antiqui, quasi a raptu accipitris, sese tutari confidit, et in eodem spiritualium filiorum, id est uirtutum, sobolem creare satagit. Unde Ieremias in persona Moab hereticos ad unitatem inuitans ait: Relinquite ciuitates et habitate in petra habitatores Moab; estote quasi columba nidificans in summo ore foraminis . Maceria  ualet ad munitionem uinee, et de lapidibus hic exponitur, unde Isaias: uinea facta est dilecto in cornu, in loco uberi, et maceria circumdedit . Que maceria custodiam significat, quia Dominus circumdat Ecclesiam, ne immundorum spirituum incursu uastari possit. Ostende mihi faciem tuam. Que in abdito secrete quietis, quasi columba, delitescere cupis [c 1Kb] , precor in publicas actiones procede, et ex operibus ostende faciem [Cod. uat., fidem] tuam. Sonet uox tua in auribus meis. uox uidelicet laudis, et predicationis. uox enim tua dulcis, et facies tua 397 decora. Illius namque uox Domino dulcis est, cui dulce est uerba Domini proximis enuntiare, uel ipsi Domino laudes resonare; et illa fides decora est que, operibus ornata, aduersa pati  non metuit [Cod. uat., non timet].

uERS. 15.---Capite nobis uulpes paruulas, que demoliuntur uineas. Id est, uincite hereticos et schismaticos, paruulos [Cod. uat., prauos] fide, et dolosos uerbo, qui dente praue doctrine rudes fidelium mentes lacerare solent. Nam uinea nostra floruit. Id est, late electorum plebes germinant.

uERS. 16.---Dilectus meus mihi. Id est, solus mihi dilectus, et solus mihi adiutor est. Et ego illi. Sola sum dilecta, quia nulla alia [Cod. uat., nullus alius] recte diligit Christum, nisi unica Ecclesia, et nulla alia ab eo diligitur. Qui pascitur inter lilia. Id est, munditia fidei et candore uirtutum.

uERS. 17.---Donec aspiret dies, et inclinentur umbre. Donec uenturi seculi lux oriatur eterna, et  umbre, id est errores presentis uite, transeant. Reuertere, similis esto, dilecte mi, capree aut hinnulo ceruorum super montes Bethel. Obsecro, dilecte mi, ut sepius dulcedine tue uisitationis reuertaris ad me, quia cum carne, quam de patriarcharum origine sumpsisti, super altitudinem omnem celestium montium, ascendisti, ut laborem peregrinationis mee speculatione eterne patrie releues [Cod. uat., reueles].



CAPUT III.

uERS. 1.---In lectulo meo per noctes [Cod. uat., noctem] quesiui, quem diligit anima mea; quesiui et non inueni illum [Cod. uat., quesiui illum et non inueni]. Iam dudum, inquit, multo studio quesiui Dominum, sed que [Cod. uat., quia] adhuc illecebris  carnis mee subdita fui, et tenebris profunde ignorantie obcecata, non inueni lumen ueritatis, id est Dominum.

uERS. 2.---Surgam et circuibo ciuitatem, per uicos et plateas queram, quem diligit anima mea. Quesiui illum, et non inueni. Proposui animo meo, de lectulo carnalium uoluptatum surgere, terras ac maria circuire, et philosophorum adire magisteria [Cod. uat., ministeria]; sed nec sic inueni illum.

uERS. 3.---Inuenerunt me custodes [Cod. uat., uigiles] qui custodiunt ciuitatem. Num quem dilexit anima  mea uidistis? uigiles sunt, qui custodiunt Ecclesiam, apostoli et doctores, qui gentilitatem ueritatis indagine sollicitam (Cod. uat., sollicitantem] inuenerunt.

uERS. 4.---Paululum cum pertransissem eos, inueni quem diligit anima mea. Dum me illorum magisterio tradidi, mox lumen ueritatis, quod diu quesiueram [Cod. uat., quod quesiui], inueni. Tenui eum, nec dimittam, donec introducam illum in domum matris mee et in cubiculum genitricis mee. Tenui [Cod. uat., teneo donec . . . ] illum firma fide et tenebo, donec in fine seculi per officium predicationis introducam illum in domum, et cubile Synagoge, que me genuit in Domino, et fiet unum ouile et unus pastor.

 uERS. 5.---Adiuro uos, filie Ierusalem, per capreas ceruosque camporum, ne suscitetis neque euigilare faciatis dilectam, donec ipsa uelit. In superioribus sponsam non inuenimus ad quietem somno peruenisse; sed potius de lectulo exsilientem, labore maximo ad inuentionem dilecti sui properasse; et quomodo dilectus, ne eam exagitent, adiurat filias Ierusalem. Sed forte anima illa felici sopita sopore, que in diuino amore nouit quiescere, claudit oculum in exterioribus cordis, et aperit in interioribus. Merito ergo adiurantur filie Ierusalem, ne suscitent dilectam, id est, ne mentem Deo deuotam ab intentione desiderii celestis importuna irruptione prepediant [a 1Kb] . Repetitur hic locus in Cantico amoris, ut non minorem se Dominus curam Ecclesie de gentibus gerere  designet, quam Ecclesie collecte de Iudeis. Quod enim adiurat filias, ne suscitent dilectam, ita potest accipi, quod precipiat eis, qui de Iudeis in fidem precesserunt, ne inquietent eos; neque quieti eorum contradicant, qui de gentilitatis errore ad fidem peruenerunt.

398 uERS. 6.---Que est ista que ascendit per desertum? Miratur Synagoga quomodo gentium populus, nullo circumcisionis ministerio emundatus, nulla prophetarum admonitione eruditus, subito ab infimis uoluptatibus per desertum gentilitatis, et idololatrie ad alta uirtutum culmina et Sponsi amplexus ascendisset [b 1Kb] . Cuius fides eo maioris est miraculi, quo hanc superne susceptam inuincibiliter seruat,  testante Ioanne, qui ait: Scio ubi habitas; ubi sedes est Satane, et tenes nomen meum, et non negasti fidem meam . Per desertum etiam signari potest ea conuersatio que, a mundi illecebris separata, Dei tantum legi scrutande et celestium preceptorum obseruationi dedita est. Sicut uirgula fumi ex aromatibus. Igne amoris accensa omni nisu uirtutum ad celestia tendit [c 1Kb] . Fumus eodem tempore partim solet oriri, partim ad sublimia ductus disparere. Sic et Ecclesia in membris quibusdam suis per  gratiam sancti Spiritus noua nascitur; in quibusdam, ut in ante natis, ad celestia colligitur. Non fumo, sed uirgule fumi assimilatur, ut unitas fidei Ecclesie significetur. Myrrhe et thuris, et uniuersi pulueris pigmentarii. Ex mortificatione carnalium uoluptatum, et puritate orationum, et omnium uirtutum odore.

uERS. 7.---En lectulum Salomonis sexaginta fortes ambiunt ex fortissimis Isrel. Lectulus Salomonis est conuersatio quieta sanctorum. Sexaginta fortes sunt sancti predicatores et fortissimi bellatores, qui mundo corde digni sunt Deum uidere.

uERS. 8.---Omnes tenentes gladios, et ad bella doctissimi. Tenent enim gladium spiritus, quod est uerbum Dei, qui, quod [Cod. uat., quidquid] ore docent, opere complent. Uniuscuiusque ensis super  femur suum propter timores nocturnos. Nocturni timores sunt insidie tentationis occulte. Ensis autem est custodia uigilans, carnis concupiscentias premens, ne uerbum predicationis immunditia uite maculet.

uERS. 9.---Ferculum fecit sibi Salomon rex de lignis Libani. Ferculum Salomonis est sancta Ecclesia, que credentes ad eterne beatitudinis epulas leuat, que de fortibus animo, quasi lignis imputribilibus, constructa est.

uERS. 10.---Columnas eius fecit argenteas. Columne argentee sunt doctores eloquii luce fulgentes. Reclinatorium aureum. Reclinatorium aureum est spes perpetue quietis fidelibus promisse [Cod. uat., perpetua . . . promissa]. Ascensum purpureum. Ascensus purpureus quid aliud est, nisi martyrum sanguis,  et passio Redemptoris nostri? Quia non ascenditur ad epulas uite, nisi per mysterium passionis Christi. Media caritate constrauit propter filias Ierusalem. Omnis enim qui caritatem habet Dei et proximi, ad hanc requiem, ad has epulas letus perueniet. Hec omnia ornamenta Ecclesie prestitit Christus ob nimiam caritatem qua dilexit nos et tradidit seipsum pro nobis.

uERS. 11.---Egredimini et uidete, filie Sion, regem Salomonem. Egredimini mente et actu de turbulenta mundi conuersatione, ut Regem pacis ualeatis uidere. In diademate, quo coronauit eum mater sua. uidete Dominum Christum in humanitate, quam de uirgine matre susceptam in maiestatis paterne dextra collocauit.  In die dispensationis [Cod. uat., disponsationis] illius. In tempore incarnationis illius, quo ad copulandam sibi Ecclesiam sponsam ex uirginali utero processit. Et in die letitie cordis eius. Id est, redemptionis humani generis, que fuit dies letitie Christo.



CAPUT Iu.

uERS. 1.---Quam pulchra es, amica mea, quam pulchra es! Pulchram dicit Ecclesiam; et pulchram repetit, quia hanc et actione et predicatione uidit  esse laudabilem [a 1Kb] ; actione uidelicet, quia sicut fumi uirgula ex aromatibus ascendit: et predicatione, quia ad suum consortium etiam proximas uenire satagit dicens: Egredimini et uidete. Oculi tui columbarum. Sensus tui spiritualium rerum 399 contemplatione sunt excellentes, et uerecundi [Al., uenerandi] [b 1Kb] , quibus mea dona, que nuper exposuisti; meum diadema, quod nuper predicasti, uidere et cognoscere meruisti. Absque eo quod intrinsecus latet. Magna est quippe gloria aperti operis, sed longe incomparabilior merces eterne retributionis, que, dum in terris peregrinamur, uideri non potest [Cod. uat., que necdum uideri potest]. Capilli tui sicut greges caprarum. Possunt in capillis populi fideles accipi, qui maximum decus sua numerositate prebent Ecclesie. Que  ascenderunt de monte Galaad. Galaad aceruus testimonii interpretatur, qui bene conuenit adunate multitudini sanctorum.

uERS. 2.---Dentes tui sicut greges tonsarum. In capillis fragiliores, in dentibus uero perfectiores quique, et ad regendam Ecclesiam apti designantur. Que ascenderunt de lauacro. Id est, fonte sacri baptismatis, qui et tonsi et loti sunt, hoc est, nudati renuntiando [Cod. uat., renuntiantes] seculo, et uite lauacro mundati. Omnes gemellis fetibus. Id est, gemina caritate fecundi. Et sterilis non est inter eas. Non est, qui fetus boni operis non agat.

uERS. 3.---Sicut uitta coccinea [Cod. uat., cocunea] labia tua, et eloquium tuum dulce. uitta coccinea  doctrina ueritatis intelligitur. Labia sponse cocco assimilantur, quia Dominici sanguinis, quo redempta est, pretium predicare non cessat Ecclesia; uel quia predicatio sancta caritatis ardore flammescit. Sicut fragmen mali punici, ita gene tue, absque eo quod intrinsecus latet. In genis uerecundia, in malo punico passio Christi exprimitur. Habet ergo ruborem in genis sponsa mali punici, cum sacramentum Dominice passionis uerbis fatetur et factis probat.

uERS. 4.---Sicut turris Dauid collum tuum. Turris Dauid Ecclesia est, collum predicatores, quorum fide et constantia in eadem ciuitate firma est, et undique inexpugnabilis. Que edificata est cum propugnaculis. Propugnacula autem eiusdem ciuitatis, Scripturarum sanctarum munimina sunt, uel Patrum precedentium  exempla. Mille clypei pendent ex ea. Quia quot in diuinis libris precepta sunt, tot sunt nostri pectoris munimina, quibus contra omnes insidias defendimur. Omnis armatura fortium. Omnis instructio est uel operationis, uel doctrine celestis, per quam non solum euadimus, sed et superamus.

uERS. 5.---Duo ubera tua sunt duo hinnuli capre [Cod. uat., capree] gemelli, qui pascuntur in liliis.

uERS. 6.---Donec aspiret dies et inclinentur umbre. Duo ubera duo sunt sunt populi ex circumcisione uenientes et gentilitate, qui per humilitatem quidem paruos se intelligunt et peccatores; sed caritate  currentes omnia obstacula mundi transeunt. Qui pascuntur [Cod. uat., pascunt] in liliis, hoc est, candidissimis sanctorum Patrum exemplis, donec presentis [Cod. uat., presentes] mortalitatis umbras, eterno die aspirante, transeamus. uadam ad montem myrrhe et ad collem thuris. In myrrha mortificatio carnis; in thure deuotio orationis exprimitur. Quasi diceret Sponsus: Frequentabo eos, et pia propitius illustratione glorificabo, quos in passionis, siue orationis uirtute sublimes esse suspicio.

uERS. 7.---Tota pulchra es, amica mea, macula non est in te. In omnibus, scilicet, Deum timentibus, pusillis et magnis [c 1Kb] .

uERS. 8.---ueni de Libano, sponsa mea, ueni de Libano, ueni. Libanus candor interpretatur, id est,  anima bonis actibus candidata, quam tertio hortatur Sponsus, ut ueniat: primo, uiuentem [Cod. uat., uiuentes] in carne per bona opera. Secundo, absoluta carne ad percipiendam uitam beatam. Tertio, recepto corpore ad fruenda post resurrectionem gaudia perfecta. Coronaberis de capite Aman [Cod. uat., Amana], de uertice [Sanir] et Hermon, de cubilibus leonum, de montibus pardorum. Leones propter superbiam, pardi propter crudelitatem maligni sunt spiritus. Montium uero nomine superba infidelium corda, ubi immundi spiritus sedem habent, designantur. Dum sancti predicatores tales ad uiam salutis conuertunt, coronantur de capite et uertice montium, id est, principibus iniquorum, quia de labore  certaminis crescit corona glorie.

uERS. 9.---uulnerasti cor meum, soror mea, sponsa mea, uulnerasti cor meum. In uulneratione cordis magnitudo amoris Christi in Ecclesiam intelligitur. In uno 400 oculorum tuorum, et in uno crine colli tui. In unitate sancta doctorum, id est oculorum; et in unitate pia subiecte plebis, id est crinium.

uERS. 10.---Quam pulchre sunt mamme tue, soror mea sponsa. Item mamme nomine sancti doctores propter consolationem infirmorum, et paruulorum sustentationem, que lacte fit, exprimuntur. Pulchriora ubera tua uino. Suauitas gratie pulchrior est austeritate legis. Et odor unguentorum tuorum super omnia aromata. Fama suauissima diffusa [Cod. uat.,  diffuse] per orbem totum fidei, latior est quam ueteris legis et Patrum [in ea], que in sola Iudea coangustatur.

uERS. 11.---Fauus distillans labia tua, sponsa. Fauus mel in cera est: mel autem in cera spiritualis est diuinorum eloquiorum sensus in littera. Mel stillans, quia multiplices sensus pene singule sententie habent. Labia sponse sunt doctores, qui multifarios sensus sacris litteris inesse pandunt. Mel et lac sub lingua tua. In lacte eruditio paruulorum, in melle fortior doctrina perfectorum signatur Sub lingua, id est, in meditatione cordis. Et odor uestimentorum  tuorum, sicut odor thuris. uestimenta Ecclesie opera sunt eius, que odori thuris comparantur, quia cuncta que sancta pro Domino agit Ecclesia, orationum per ea uicem reddunt.

uERS. 12.---Hortus conclusus soror mea, sponsa, hortus conclusus, fons signatus. Hortus conclusus Ecclesia est, que multifaria spiritualium eperum germina gignit. Fons est, quia doctrina salutari redundat; conclusus, quia Domini protectione munita persistit; signatus, sermone fidei.

uERS. 13.---Emissiones tue paradisus malorum punicorum cum pomorum fructibus. Per irrigationem sacri baptismatis sancta Ecclesia paradisum ex se emittit malorum punicorum, id est, sanctorum martyrum. Cum pomorum fructibus, id est, sanctarum  uirtutum fructu.

uERS. 14.---Cypri cum nardo, nardus et crocus. Cyprus arbor aromatica est, significans celestis gratie benedictionem. Nardus Dominice passionis typum, crocus caritatis feruorem exprimit. Coniungitur cyprus nardo, cum diuina gratia confortat nos pro Christo pati. Item nardus croco iungitur, cum caritate Christi mortem libenter suscipimus. Fistula et cinnamomum. Fistula, que et cassia [Cod. uat., casia] arbor aromatica [est], sed modica, et ideo humiles spiritu designat. Item cinnamomum, qui se ipsos despiciunt, signat, que et ipsa est breuis arbor, sed odorifera et dulcis; sed humilitas magnam habet laudem et dulcedinem apud Deum. Cum  uniuersis lignis Libani. Sicut fistula et cinnamomum humiles sanctorum cogitationes, sic et ligna Libani sublimes eorum actiones demonstrant. Myrrha et ale, arbores sunt aromatice, que continentiam carnis exprimunt. Cum omnibus primis unguentis. Id est, carismatibus uirtutum excellentioribus. Et pulchra est coniunctio harum arborum cum unguentis, quia dum carnem a lasciuia refrenamus, consequens est ut maiora spiritus dona percipiamus.

uERS. 15.---Fons hortorum, puteus aquarum uiuentium, que fluunt impetu. Utrumque Ecclesia est, et fons hortorum, quia spirituales gignit fructus; et puteus aquarum uiuentium, propter occulta mysteria, que sanctis per reuelationem sancti Spiritus [solis] panduntur. Aquarum uiuentium propter eloquia diuina,  que de inuisibilibus diuine gratie thesauris procedunt. De Libano. De ipsa Ecclesia dicit, que et candida est per munditiam fidei, et alta per uirtutum gloriam.

uERS. 16.---Surge, Aquilo, et ueni, Auster, et perfla hortum meum. In Aquilone aduersa mundi, in Austro blandimenta designantur, quia gemina expugnatione probatur Ecclesia. Surge, permittentis uox, non imperantis est. Et fluant aromata illius. Id est, uirtutum constantia miros odores dispergat. ueniat dilectus meus in hortum suum. ueniat Dominus in Ecclesiam suam, ac eam ipse conseruet ubique immaculatam, et fidei fruge fecundet [Cod. uat., fecundam]. Et comedat fructum pomorum suorum. Et libenter  inspiciat gratanterque accipiat opera sanctorum suorum.



401 CAPUT u.

uERS. 1.---ueni in hortum meum, soror mea, sponsa. ueni, inquit, sepissime in Ecclesiam meam: et uenio ut corrigam, adiuuem, confirmem. Messui myrrham meam cum aromatibus meis. Per myrrham passio uel mortificatio, per aromata omnes uirtutes exprimuntur. Metit myrrham cum aromatibus, quando martyres cum ceteris electis ad maturitatem premiorum perducit. Comedi fauum cum melle meo, bibi uinum meum cum lacte meo. In fauo et uino predicatores, in melle et lacte auditores intelliguntur; et utrosque internus Iudex approbat et remunerat. Comedite, amici, bibite et inebriamini, karissimi. Amici, faciendo  que precipio; karissimi, me integra caritate amplectendo. Obsecro, ita factis sanctorum, quasi epulis precipuis, precordia uestra replete.

uERS. 2.---Ego dormio. Donante gratia Dei, in pace presentis uite [Al., Ecclesie] eum colo. Et cor meum uigilat. Quo tranquillius ab incursibus externis uaco, eo altius internis uisibus uideo [Cod. uat., eo altius intus uideo], quam bonus est Deus. uox dilecti mei pulsantis. Pulsat ostium cordis, cum Dominus nos ad profectum uirtutum excitat. Aperi mihi, soror mea, amica mea, columba mea, immaculata mea. Id est, pande cor mihi. Soror mea, quia coheres mea. Amica mea, quia arcanorum meorum [Cod. uat., arcanis meis] conscia. Columba mea, quia spiritus mei dono illustrata. Immaculata mea, quia sola aspectu  meo digna. Quia caput meum plenum est rore et cincinni mei guttis noctium. Caput Christi Deus; cincinni sunt fidelium collectiones. In rore et guttis noctium, frigens caritas in multis ostenditur, quam in Deum et proximum habere debuerunt. Ideo necessario excitat Dominus fideles quosque ad predicationis studium [Al., officium]. Cui, prouocata ad laborem docendi, respondet Ecclesia:

uERS. 3.---Exspoliaui me tunica, quomodo induar illa? Ac si aperte dicat, deserui negotia secularia tui causa, quomodo repetam illa? Laui pedes meos, quomodo inquinabo illos? Iam secrete compunctionis fletibus ablui cogitationes terrenas, quomodo mundi [Al., immundis] sordibus iterum polluar? quia predicationis officium sine occupatione [Al., preoccupatione]  seculari uix esse potest.

uERS. 4.---Dilectus meus misit manum suam per foramen. Manum quippe suam dilectus per foramen misit, cum nos Dominus occulta inuisibiliter compunctione ad opus uirtutum accendit, nobisque in memoriam reuocat quomodo et quanta de sinu Patris descendens pro nobis esset passus. Et uenter meus intremuit ad tactum eius. Hec recolens intima conscientia sponsa, tota expauescit, pigritiam quietis accusans, ad laborem predicationis festinans.

uERS. 5.---Surrexi, ut aperirem dilecto meo. Id est, uerbum Domini predicare. Manus mee distillauerunt myrrham; digiti mei pleni myrrha [probatissima]. In manibus enim opera, in digitis discretio  designatur; in myrrha continentia et passiones; que tunc probatissima est, cum solummodo pro caritate Dei et proximi, uel continentia [fit], uel passiones fiunt.

uERS. 6.---Pessulum ostii mei aperui dilecto meo. Pessulum sponso aperit, qui templum sui pectoris diuina [inspiratione adueniente pandit, id est [a 1Kb] ], uisitatione et inhabitatione dignum fecerit. At ille inclinauerat atque transierat. Quia nulli in hac uita plena uisio Dei, sicut in futura, conceditur, ideo transire dicitur dilectus, id est, in futurum se uidendum et perfruendum plenius ostendit. Anima mea liquefacta est, ut locutus est. Quanto suauius, inquit, uocem atque uiciniam dilecti mei accepi, tanto sublimius, quidquid in me erat frigidum, caritate incaluit  [et liquefactum est ]. Quesiui et non inueni illum; uocaui et non respondit mihi. Quia donum compunctionis et dulcedinis intime non in arbitrio est uolentis, sed in miseratione dantis; ideo non semper habent illud equaliter, quia non ita se offert Deus in exsilio laborantibus, quomodo in patria regnantibus.

uERS. 7.---Inuenerunt me custodes, qui circuierunt ciuitatem, percusserunt me, et uulnerauerunt me, tulerunt pallium meum mihi custodes murorum. Custodes ciuitatis, id est Ecclesie, sancti [sunt] doctores, qui sedula predicatione circumeunt 402 corda singulorum, et spiculis amoris celestis uulnerant, et ut magis ardeant, inflammescunt, et uetuste  conuersationis tegmen eis subtrahunt.

uERS. 8.---Adiuro uos, filie Ierusalem, si inueneritis dilectum meum [Cod. uat. om. meum], ut nuntietis ei quod [Cod. uat. quia] amore langueo. Merito languet sponsa, cum gladio uerbi Dei percussa terrenum exuit amictum; et filias Ierusalem, id est, Deo dignas adiurat animas, ut sui amoris magnitudinem ad Deum referant, et pro eius uidenda gloria supernum sibi poscant auxilium.

uERS. 9.---Qualis est dilectus tuus ex dilecto, o pulcherrima mulierum, qualis est dilectus tuus ex dilecto, quia sic adiurasti nos? Obsecro te, quia sic adiurasti me, ut amore, quo te languescere dicis, me quoque per uerbum predicationis facias ardescere;  et mihi ostendas qualis sit dilectus tuus ex ea parte qua possit diligi, non timeri, quia perfecta caritas foras mittit timorem .

uERS. 10.---Dilectus meus candidus et rubicundus, electus ex millibus. Candidus, quia sine peccato; rubicundus sanguine passionis; electus ex millibus, quia solus mediator Dei et hominum.

uERS. 11.---Caput eius aurum optimum. Caput Christi Deus, qui solus bonus et optimus. Come eius sicut elate palmarum, nigre quasi coruus. Come caterue sunt sanctorum, que Deo fideli famulatu adherent. Elate palme, propter eminentiam [Cod. uat. om. eminentiam] apud Deum. Nigre, propter  despectionem apud homines. uel, elate ob uictoriam; nigre ob pressuras.

uERS. 12.---Oculi eius sicut columbe super riuulos aquarum, sancti doctores sunt, per quos Ecclesia uidet que recta sunt; qui bene columbe, propter innocentiam [Cod. uat. om. innocentiam] et simplicitatem; et riuulis aquarum propter carismata diuina comparantur. Que lacte sunt lote, et resident iuxta fluenta plenissima. Lacte lotas dicit, id est, gratia dulcissima mundatas. Et resident iuxta fluenta plenissima, id est, omnium donorum spiritualium abundantiam. Potest in riuulis ueteris legis eruditio; et in fluentis plenissimis perfectio euangelice doctrine designari, quia predicatores de thesauris suis proferunt uetera et noua .

 uERS. 13.---Gene illius sicut areole aromatum. In genis Saluatoris nostri eius modestia [Cod. uat., modesta pietas] simul et seueritas exprimitur. In areolis aromatum uirtutes, et dulcedo, et fama glorie eius designantur. Consite a pigmentariis: labia eius lilia distillantia myrrham primam. Prophetis et apostolis; hi future [Cod. uat., futura] incarnationis eius arcana; illi facta narrantes. Labia illius uerba sunt doctrine eius; lilia, quia caritatem celestis regni promittunt; distillantia myrrham primam, quia per contemptum uoluptatum presentium ad hanc perueniendum esse predicant.

uERS. 14.---Manus illius tornatiles auree. Manus, id est opera; quia que uerbis docuit, factis impleuit. Tornatiles, quia in se omnem regulam iustitie  tenent, ut dicitur: Oportet me omnem iustitiam implere . Sunt et manus auree, quia omnia que in homine gessit, diuinitatis gloria perfecit. Plene hyacinthis. Que ad spem nos celestium atque amorem excitant; quia hyacinthus [Cod. uat., in hyacintis] erii coloris gemma est. uenter eius eburneus distinctus sapphyris. uenter ergo dilecti fragilitatem humanitatis eius designat; ebur decorem castitatis; sapphyrus sublimitatem celestium uirtutum. Distinctus sapphyris, quia partim humana fragilitas esurie, tentatione, fatigatione, morte; partim diuina celsitudo, miraculis, resurrectione et ascensionis gloria intelligitur.

uERS. 15.---Crura illius columne marmoree. Crurum uocabulo itinera [Al., munera] incarnationis  Christi insinuantur, que columnis marmoreis propter firmitatem et rectitudinem comparantur. Que fundate sunt super bases aureas. Quia quidquid per eum uel de eo gestum est, omnia diuine preuisionis [Cod. uat., prouisionis; al., promissionis] consilio ante tempora secularia disposita sunt. Species eius, ut Libani; electus, ut cedri Ut Libanus celsitudine et gratia arborum alios montes, sic Dominus Christus omnes sanctos meritorum celsitudine et gratia uirtutum antecellit. Electus ut edri. Sicut alias arbores que in Libano nascuntur, superat dignitate sua, ita Christus omnes qui in Ecclesia ad uitam nascuntur, sua transcendit gloria.

 uERS. 16.---Guttur illius suauissimum. In gutture interna dulcedo uerborum illius memoratur, quam qui sapit, non esurit. Et totus desiderabilis. Quid amplius 403 queris? Totus desiderabilis est, quia totus Deus et totus homo, in quem desiderant et angeli prospicere. Deus in maiestate Patris; homo in uirginitate matris; in illo Creator, in hac Saluator. Talis est dilectus meus, et talis est amicus meus, filie Ierusalem. Quanto deuotius quisque diligit Deum, tanto familiarius habet amicum Deum; et talem necesse [est] ut intelligas eum, si uis eum habere amicum.



CAPUT uI.

uERS. 1.---Quo abiit dilectus tuus, o pulcherrima mulierum! Pro decore enim carminis [Cod. uat., carnis]  uariantur persone loquentium; sed tamen Christi Ecclesiam, que sponse uocabulo exprimitur, designant. Pulcherrima mulierum. Pulchre sunt singule sanctorum Ecclesie, sed pulcherrima uniuersitas totius sancte Ecclesie per totum orbem. Quo declinauit dilectus tuus, et queremus eum. Qui aliquando in terra corporali specie uersatus est, dic quo declinarit ille, ut illum sequamur [Al., queramus] tecum.

uERS. 2.---Dilectus meus descendit in hortum suum ad areolam aromatis. Quasi dixisset, illuc ascendit, unde descendit. In hortum, id est in Ecclesiam suam, ut eam fonte gratie sue, quasi areolam aromatum irrigaret, ut uirtutum floribus germinaret. Ut pascatur in hortis, et lilia colligat. Pascitur in hortis, dum piis sanctorum laboribus delectatur; et lilium colligit,  dum ad perfectum [Cod. uat., perfectorum] meritorum candorem peruenientes ad celestia regna perducit.

uERS. 3.---Ego dilecto meo, et dilectus meus mihi, qui pascitur inter lilia. Ego dilecto meo locum habitationis preparo in me; et ipse mihi apud se, qui semper inter sancta desideria mentium castarum pascitur. Hactenus sancte Ecclesie uox est, laudantis ac querentis sponsum; nunc quid quesitus respondeat, subinfertur.

uERS. 4.---Pulchra es, [amica] mea, suauis et decora sicut Ierusalem. Sancta Ecclesia suauis et decora ut Ierusalem dicitur, quia eius uite desiderium uisioni iam pacis intime assimilatur. Terribilis ut castrorum acies ordinata. Id est, caritate unita [Al.,  iuncta] et compacta, ut nullus locus hosti per malum discordie aperiatur, quia solummodo in unitate pacis terribiles sumus hosti.

uERS. 5.---Auerte oculos tuos a me, quia ipsi me auolare fecerunt. Id est, oculos mentis tue. Noli querere in tue peregrinationis itinere perfecte me cognoscere, quod fieri non potest; quia quo intentius me agnoscere queris, eo certius me incomprehensibilem esse intelliges; et non queras in uia premium, quod tibi in patria reseruatur. Capilli tui sicut grex caprarum, que apparuerunt de Galaad.

uERS. 6.---Dentes tui sicut greges ouium, que ascenderunt de lauacro, omnes gemellis fetibus et sterilis non est in eis. Hi uersiculi prius expositi sunt, sed repetitio  firmitatis est indicium. In capillis populi, in dentibus doctores, in gemellis fetibus duo precepta caritatis intelliguntur.

uERS. 7.---Sicut cortex mali punici gene tue absque oculis tuis. Gene sancte Ecclesie spirituales sunt Patres, qui uirtutibus sunt mirabiles, et moribus uenerabiles, et in Christi cruce gloriari non erubescentes. Et hec magna sunt ualde que uidentur in ea, sed multo maiora que non uidentur et in futurum reseruantur.

uERS. 8.---Sexaginta sunt regine, et octoginta concubine, et adolescentularum non est numerus. Regine sunt, que amore sponsi et celestis premii intuitu per predicationem ueritatis et fidei, et sacri baptismatis fontem, sobolem eterno Regi [spiritalem]  generant. Concubine sunt, que carnalibus solummodo [Cod. uat., que carnali solummodo commodo] Christum predicando uel baptizando docent. Et ideo ille perfectione senarii numeri, per decalogum [Al., denarium] multiplicate; he octonarii imperfectione non sinceriter decalogum seruantes designantur. Adolescentule sunt anime nuper Christi gratia renate, quarum summa, propter multitudinem [Cod. uat., pre multitudine] ciuium celestium numerum transcendit.

404 uERS. 9.---Una es [Cod. uat., est], columba mea, perfecta mea. Sancta uidelicet et uniuersalis per totum orbem Ecclesia. Una est matri mee, electa genitrici [Cod. uat., matris . . . genitricis] sue. Id est, celesti Ierusalem, que est mater omnium nostrum, unde  ad nos gratia sancti Spiritus descendit, per quam renascimur Deo. uiderunt eam filie Sion et beatissimam predicauerunt: regine et concubine laudauerunt eam. Quas prius dixit adolescentulas, nunc filias nominat. Regine et concubine idem sunt que ante, que omnes catholicam laudant Ecclesiam.

uERS. 10.---Que est ista que progreditur quasi aurora consurgens? Progreditur Ecclesia quasi aurora, quia iam ueri luminis in ea sol ortus, mundo post tenebras longe ignorantie monstratur. Pulchra ut luna; quia sole iustitie illustrata noctem mundi illuminat. [Electa ut sol], quia imaginem sui conditoris in omni iustitia, sanctitate et pietate [Cod. uat., ueritate] portat. Terribilis ut castrorum acies ordinata.  Terribilis eris [Cod. uat., ereis] potestatibus in unitate caritatis, fidei et spei.

uERS. 11.---Descendi ad hortum nucum, ut uiderem poma conuallis. Hortus etenim nucum est Ecclesia presentis seculi [Cod. uat., Ecclesia presens], ubi nostras conscientias alterutrum minime uidemus, sed fracta per tentationem testa corporis, apparebit interne dulcedinis gustus. Poma conuallis fructus est humilitatis. Descendit sancta Ecclesia per doctores sanctos, qui proficiunt ad fructus bonos, quiue adhuc indigent doctrine irrigatione. Ut inspicerem si floruisset uinea. Inspicerem si uirtutum studia floruissent. Et germinassent mala punica. Si qui ad exemplum Dominice passionis preparati essent suum fundere sanguinem.

 uERS. 12.---Nesciui, anima mea conturbauit me propter quadrigas Aminadab. Nesciui dona gratie spiritualis in te esse, sponsa, sed anima mea conturbauit me propter introductionem [Cod. uat., inductionem] Noui Testamenti, et euangelice quadrige, qua [Cod. uat., quia] Aminadab  id est, Christus, per totum uehitur mundum; cui Ecclesia consolando mox respondet.

uERS. 13.---Reuertere, reuertere, Sunamitis, reuertere, reuertere, ut intueamur te. Noli turbata esse, sed reuertere ad agnitionem tui Redemptoris, qui tibi toties in prophetis et lege promissus est. Reuertere puritate fidei, operum perfectione. O Sunamitis, id est, captiua, iam uinculo infidelitatis penitus abraso  [uerba penitus abraso omissa in Cod. uat.], reuertere ad tuum Redemptorem, ut salueris.



CAPUT uII.

uERS. 1.---Quid uidebis in Sunamite, nisi choros castrorum? Tu doles Synagogam obduratam; prope est tempus quo choros bellantium aduersus malignos spiritus, et laudantium Deum uidebis in ea. Quam pulchri sunt gressus tui in calceamentis, filia principis! Nunc laudes Ecclesie ab ipso Sponso proferuntur: et primo operum constantia, et mortificatio uoluptatum laudantur in ea, quam et filiam principis, id est Christi, ob gratiam baptismatis et nobilitatem uirtutum nominat. Iuncture feminum [a 1Kb] tuorum sicut monilia, que fabricata sunt per manum artificis. Duorum concordia populorum spirituali prole fecundantium  in iunctura feminum designatur; que sicut monilia fabricata sunt manu artificis, id est, ineffabili largitate Conditoris nostri firmata: in monilibus bona opera exprimuntur.

uERS. 2.---Umbilicus tuus crater tornatilis, nunquam indigens poculis. Umbilicus, id est, fragilitas infirmitatis nostre contra fidem [Cod. uat., om. uerba: contra fidem]. Crater fit tornatilis, cum conscientia mortalitatis, atque infirmitatis nostre admoniti calicem uerbi salutaris proximis prompta mente propinare satagimus. uenter tuus sicut aceruus tritici uallatus liliis. Aceruus tritici uallatus liliis est, cum abundantia boni operis sola spe perpetue lucis colligitur. In uentre, memoria; in tritico, multiplicatio boni operis; in liliis, castitas spei exprimitur. Item  in tritico, panis; et in cratere potus, qui pauperihus datur, exprimitur.

uERS. 3.---Duo ubera tua sicut duo hinnuli gemelli capree. De hoc uersu superius dictum est. Duo ubera doctores sunt utriusque populi; hinnuli gemelli duo testamenta sunt inuicem concordantia [b 1Kb] .

405 uERS. 4.---Collum tuum sicut turris eburnea [Cod. uat., eburnee]. In collo item doctores designati sunt, qui turri eburnee pro firmitate [Cod. uat., propter firmitatem] et pulchritudine comparantur, quia ciuitati Dei et robur prestant et decus. Oculi tui sicut piscine in Hesebon, que sunt in porta filie multitudinis. Item oculi Ecclesie doctores sunt  propter prouidentiam, sicut collum propter nutrimentum. Et recte piscine comparantur, quia fluenta doctrine suis auditoribus prebere non cessant. Esebon cingulum meroris interpretatur, quia sancti pro uana letitia carnis cingulo abstinentie constringuntur. Et bene in portis filie multitudinis, ob abundantiam populorum concurrentium per portam fidei in Ecclesiam. Nasus tuus sicut turris Libani. Item in naso uerbi Dei dispensatores, causa discretionis, designantur. Turris, quia eminentissimum locum tenent in Ecclesia. Que respicit contra Damascum. Id est, sanguinarios et impios; quia Damascus sanguinem bibens interpretatur. Significat carnales et crudeles, contra quos sancti doctores in turre Libani, id est, firmitate Ecclesie, semper uigilant.

 uERS. 5.---Caput tuum ut Carmelus, et coma capitis tui [sicut] purpura regis uincta canalibus. In capite mens designatur; in comis cogitationes; et sicut capite membra, ita mente cogitationes reguntur, ut in Carmelo . Id est, sublimibus, et passione, que nomine purpure exprimitur, uersentur. Canales precordia sunt sanctorum, in quibus alligantur tales cogitationes.

uERS. 6.---Quam pulchra es et quam decora, carissima in deliciis. Pulchra fide et opere decora. Charissima in deliciis, id est, spiritualibus uirtutibus.

uERS. 7.---Statura tua assimilata est palme. Id est, rectitudo operationis bone semper ad uictoriam  tendit. Et ubera tua botris. Uberibus doctores Ecclesie propter lac prime eruditionis comparantur, et botris equantur propter mysteria dulcissime [Cod. uat., dulcissima] eternitatis.

uERS. 8.---Dixi, ascendam in palma, apprehendam fructus eius, et erunt ubera tua sicut botri uinee. Apte quidem crux uictrix [Cod. uat., uictoriosissima crux] palme comparatur, in quam Christus ascendens apprehendit fructus eius, id est, dona que largitus est sancte Ecclesie, que ex illo tempore botros uinee germinauit, id est, sanctos doctores, qui maiore scientia et gratia, post crucem et resurrectionem Saluatoris, abundabant. Et odor oris tui [Cod. uat., et odores tui] sicut malorum.

uERS. 9.---Guttur tuum sicut uinum optimum ad  potandum. In gutture uox presentis doctrine; in odore fama absentis designatur: et ideo uino illa propter fragrantiam uirtutum, hec malis ob suauitatem absentis fame comparatur. Dignum dilecto meo. Rapuit enim sponsa uerbum ex ore sponsi, quia ille uino optimo eam comparauit et subiecit; Dignum dilecto meo, id est, tanta sublimitas est euangelice predicationis, ut ipse dilectus primus, per hanc in carne apparens, mundo iter celeste aperuerit. Labiisque et dentibus illius ruminandum. Id est, apostolis predicatoribusque maxime [Cod. uat., maximis] dedit ad meditandum.

uERS. 10.---[Ego dilecto meo, et non alteri, cui  totam curam seruitutis et dilectionis impendo]. Et ad me conuersio eius. Me solam diligit, et adiuuat, ne deficiam in uia.

uERS. 11, 12.---ueni, dilecte mi, egrediamur in agrum, commoremur in uillis. Mane surgamus ad uineas, uideamus si floruit uinea, si fructus parturiunt, si floruerunt mala punica. Quia nullatenus sancta Ecclesia, uel ad bene operandum egrediendo procedere, uel in exercitio bone operationis persistendo commorari, uel saltem ad propositum bene agendi assurgere, uel animos auditorum suorum, quantum profecerint, discernere sufficit, nisi Dei gratia adiuta, qui dixit: Ecce ego uobiscum sum omnibus diebus, usque ad consummationem seculi . Item in agro Christiani, in uillis pagani, in uineis  Ecclesie, in floribus fides, in fructibus uirtutes, in malis punicis martyrium designatur. In his enim singulis sponsa dilecti sui presentiam querit. Ibi dabo tibi ubera mea. Id est, paruulorum meorum pedagogos, quia in his omnibus proficiunt doctores sancti.

uERS. 13.---Mandragore dederunt oaorem in portis nostris. Mandragora, propter multimoda medicaminum genera, sanctorum uirtutibus comparatur. Porte Ecclesie 406 doctores sunt sancti. In huiusmodi portis mandragore dant odorem, cum spirituales quique ex se uirtutum famam [Cod. uat., palmam] longe lateque spargunt. Omnia poma noua et uetera, dilecte mi, seruaui tibi. Poma noua et uetera, precepta siue promissa sunt noui et ueteris  testamenti, que omnia ad eius gratiam refert Ecclesia.



CAPUT uIII.

uERS. 1.---Quis mihi det te fratrem meum, sugentem ubera matris mee. uox ista est antiquorum iustorum, optantium aduentum Christi in carne. Sugentem ubera matris mee, id est, in synagoga nasci ac nutriri, iuxta humane conditionis naturam. Ut inueniam te foris. Intus erat dilectus, dum in principio erat uerbum; foris, dum uerbum caro factum est. Et deosculer te. Id est, facie ad faciem uideam, et ore ad os loquar. Et iam me nemo despiciat. Ante aduentum Christi intra angustias Iudee tantum fuit Ecclesia; post ascensionem, in toto mundo dilatata fuit et uenerabilis.

 uERS. 2.---Apprehendam te. Prompta ac fideli deuotione uenientem excipiam. Et ducam te ad domum matris mee. Peracta carnis dispensatione redeuntem, letis ducam luminibus in domum matris, ubi celestis Ierusalem mater est nostra. Ibi me docebis. Facies me potiora sperare dona, quam in lege habuissem. Et dabo tibi poculum ex uino condito. Id est, feruentem amorem, uariis uirtutum pigmentis ornatum. Et mustum [Cod. uat., mistum] malorum granatorum meorum. Id est, gloriosum sanctorum martyrum triumphum, qui feruentissima caritate per ferrum flammasque ad te transire non dubitant.

 uERS. 3.---Leua eius sub capite meo, et dextera illius amplexabitur me. Leua incarnationis Christi dona designat; et dextera futura sanctorum cum Christo gaudia exprimit.

uERS. 4, 5.---Adiuro uos, filie Ierusalem, ne suscitetis, neque euigilare faciatis [dilectam], donec ipsa uelit. Que est ista, que ascendit de deserto, deliciis affluens? uox Synagoge mirantis, quomodo Ecclesia de deserto gentilitatis in sponsi subito amplexus ascendisset. Deliciis affluens, id est, omnium donorum pulchritudine. Innixa super dilectum suum. Omnia que habet, ad gratiam dilecti, illi soli innitendo, referens. Sub arbore malo suscitaui te. Respondit pro sponsa Synagoge ipse sponsus. Sub arbore malo excitaui te, id est, sub arbore crucis a perpetua  morte reuocaui [Cod. uat., renouaui] te, ut apostolos et ceteros electos ex Iudea. Ibi corrupta est mater tua; ibi uiolata est genitrix tua. Id est, maior pars plebis Christum negando, et Barabbam eligendo, ad crucem reprobata est.

uERS. 6.---Pone me, ut signaculum super cor tuum, ut signaculum super brachium tuum. Signaculum brachio uel digito ob memoriam cuiuslibet rei ligamus. Per cor cogitatio, et per brachium designatur operatio. Si me uelis habere sponsum, intus sit caritas in fide non ficta, et foris operatio deuota. Quia fortis ut mors dilectio, dura sicut infernus emulatio. Fortis est usque ad mortem mea dilectio in te, o Synagoga! sed tua emulatio dura in me fuit, sicut infernus. Sed  uerte emulationem in dilectionem, et eris mihi sponsa et soror et amica. Lampades eius lampades ignis atque flammarum. Dilectionis lampades corda sunt fidelium. Ignis, propter feruorem cordis; flammarum, propter operationis [Cod. uat., orationis] efficaciam.

uERS. 7.---Aque multe non potuerunt exstinguere caritatem, nec flumina obruent illam. Aquas multas et flumina, tentationum dicit incursus, que uisibiliter uel inuisibiliter animas fidelium impugnare non desinunt, quibus caritas non cedit. Si dederit homo omnem substantiam domus sue pro caritate [Cod. uat., dilectione], quasi nichil despiciet eum. Sancti uero totius mundi substantiam pro dilectionis magnitudine relinquentes, nisi etiam se ipsos abiiciant,  nichil proficiunt [a 1Kb] .

uERS. 8.---Soror nostra parua, et ubera non habet, quid faciemus sorori nostre in die, quando alloquenda est? Prima nascentis Ecclesie de gentibus tempora significat [Cod. uat. et al., designat], quando adhuc et parua fuit numero, et minus idonea predicare uerbum 407 quasi Sponsus Synagoge dixisset de ea: Quid faciemus sorori nostre in die, quando alloquenda est? ac si aperte dicat, parua quidem numero est Ecclesia gentium, et necdum [Al. add ad] uerbi mysterium [Cod. uat., ministerium] subire sufficit; quid ergo tibi uidetur, o Synagoga, de sorore faciendum nostra, quando alloquenda est, id est, per uerbi  ministerium ducenda in fidem? Synagoge tacenti ipse Sponsus, quid fieri debeat, respondit:

uERS. 9.---Si murus est, edificemus super eum propugnacula argentea. Ac si diceret, si aliquos habet in se fortes in fide, uel claros ingenio, uel philosophia instructos, addemus illis propugnacula argentea, id est, scientiam diuinarum Scripturarum, ut eo facilius possint tutari infirmos atque indoctos. Si ostium est, compingamus illud tabulis cedrinis. Si sint simplices, tamen docendi studio inhiantes, proponamus illis priorum exempla iustorum, quo certius et efficacius docendi opus implere possint. Cedri, uirtutes sanctorum, et tabule latitudinem caritatis designant. Ad hec ipsa respondet Ecclesia.

uERS. 10.---Ego murus. Ego de uiuis compacta  sum lapidibus, et glutino caritatis adunata, et super fundamentum immobile edificata. Et ubera mea sicut turris, ex quo facta sum coram eo, id est, doctores habens fortissimos ceu turris, qui et paruulos nutrire sciunt et omnia maligni iacula expellere. Et hoc mihi accidit ex eo tempore, quo Christus me reconciliauit, [et pacem per eum reperi]. Quasi pacem reperiens. Quia ipse est pax uera, faciens utraque unum.

uERS. 11.---uinea fuit pacifico in ea, que habet populos. uinea, id est, catholica Ecclesia fructu abundans fidei, fuit pacifico, id est Christo, qui omnia pacificauit in celis et in terris in ea congregatione, que multos populos possedit ex toto orbe, non in Iudea solum. Tradidit eam custodibus, prophetis et  apostolis, uel angelicis dignitatibus. uir affert pro fructu eius mille argenteos. Id est, pro retributione eterna huius uinee, affert mille argenteos; id est, pro acquisitione regni celestis, qui est fructus uinee, cuncta, que mundi sunt, reliquit. Millenarius numerus pro perfectione ponitur, id est [F., illius], qui  omnia reliquit. Argentei pro omni pecunia accipiuntur.

uERS. 12.---uinea mea coram me est. Et hec uox Sponsi est. uerum etsi te aliis commendem custodibus, tamen te semper in mea habeo presentia, uidens et remunerans laboris tui deuotionem in omnibus. Mille tui pacifici. Mille tui, subauditur, argentei; quasi dixisset, qui pro amore meo cuncta sua dimittunt, in pace habent reseruata, significans simpliciores in Ecclesia, qui omnem substantiam suam, millenario numero designatam, pro caritate Dei amittunt. Et ducenti his, qui custodiunt fructus eius. Id est, argentei his, qui custodiunt fructus eius; qui sunt doctores sancti, qui omnia mundi dimittunt, et in uerbo predicationis laborare non cessant. Hi duplici  remuneratione, que ducentario designatur, donantur apud me.

uERS. 13.---Qui habitas in hortis, amici auscultant. Quia locutio nostra finienda est, hoc ultimum uale a me audito. Semper habitat [Cod. uat., habita] in hortis uirtutum, et scito quod amici, id est angelici spiritus et anime sanctorum, semper te considerant et tuo gaudent profectu. Fac me audire uocem tuam. Id est, uox predicationis, quantum uales, semper audiatur a me. Ad hec sponsa respondit:

uERS. 14.---Fuge, dilecte mi, et assimilare capree hinnuloque ceruorum super montes aromatum. Ac si aperte dicat quoniam in carne apparens precepta ac dona uite mihi tulisti, nunc his peractis reuertere in  sinum Patris [o mi dilecte, assimilare capree hinnuloque ceruorum super montes aromatum]. Et hoc mihi sit solatium, quod cum continua uisione non queam [Cod. uat., nequeo] te cernere, saltem crebra uisitatione me consolari dignari uelis [Cod. uat., saltim crebra uisione me consolari memento].



408 EPISTOLA AD DAPHNIN. De illo Cantico canticorum loco: [a 1Kb] Sexaginta sunt regine et octoginta concubine .





MONITUM PRAEuIUM.


Presentem epistolam, seu commentatiunculam citati ex Canticis loci, primo Canisium tom. uI Lect. Antiq., pag. 366-368, seu tom. II edit. Basnagii, part. I, pag. 540, ex bibliotheca celeberrimi monasterii S. Galli, edidisse creditur; quamuis Antonius Posseuinus, tom. I Apparat. Sacri, pag. 35, antiquiorem editionem, factam anno 1568, una cum commentario in Psalmos, recenseat. Cl. Quercetanus editionem Canisii secutus est, illamque inter Opera B. Fl. Alcuini recensuit pag. 306. Quam editionem nos quoque sequimur, collatam cum ueteri codice ms. Salisburgensi, unde quasdam differentes lectiones adnotauimus. Iuuenis, ni fallor, ait Basnagius loc. cit., erat adhuc, cum hanc epistolam scripsit Alcuinus; quippe inter familiares latitare cupiebat, doctorum iudicia reformidans, nec eorum conspectui sese presentare audebat. Parui quoque momenti esse hanc epistolam  censent scriptores Hist. litt. Francie, tom. Iu, pag. 305, n. 6.

De Daphni seu Daphini omnia nobis ignota, nisi quod Alcuini fuerit discipulus, cui suum dolorem de peruersa uiuendi ratione, cui alter discipulus, Cuculus nomine, se dederat, significauit, quem plangit singulari carmine, suo quoque loco ex Analectis Cl. Mabillonii exhibendo.

Dilectissimo filio meo Daphini [Ms., Daphni], Albinus Pater salutem.

Quia pridem de numerorum ratione mecum egisti, interrogans quomodo in excellentissimo Cantico Salomonis sexagenarius numerus reginis conueniret, et octogenarius concubinis, et cur adolescentule sine numero essent: igitur et si nouerim te plenam [Ms., plenariam] huius rationem in sanctorum Patrum tractatibus legisse, tamen ne tuam contristem sollicitudinem,  dicam quod mee uidetur imperitie posse conuenire, et quod tantum inter familiares aures latitare uelim, quia me publice [Ms., publico] magnorum doctorum iudicio presentare non audeo.

Legimus enim in numerorum subtilissima ratione, alios numeros esse pares, alios impares; et item parium numerorum alios esse perfectos, alios esse imperfectos: item et imperfectorum alios esse superfluos, alios exiguos. Pares autem numeri sunt, qui in duo equalia diuidi possunt: ut octo in bis quatuor, et quatuor in bis duo. Impares sunt, qui in duo equalia diuidi non possunt, ut septem uel nouem; quos si diuidas, duas equales in eis [partes] inuenire non poteris: item ipsorum parium numerorum alii sunt perfecti, alii imperfecti. Perfectus numerus est  qui partibus suis impletur, nec diminutione frangitur, nec multiplicatione partium superabundat, ut senarius numerus. Habet enim senarius numerus dimidiam sui partem tres, et tertiam duo, et sextam unam, qui simul iuncti eumdem implent senarium; nam unum, duo, tres, faciunt [sex] qui partibus suis impletur. Nec diminutione frangitur, nec abundantia supercrescit; idcirco perfectissimus Creator, qui uniuersa ualde bona creauit, in eo numero originalis mundi creaturas condidit, ut ostenderet, omnia in suo genere esse perfecta, que condidit.

Item octonarius [Edit., octogenarius] numerus, si eum in partes a se ipso nominatas diuidas, minor se ipso ipse inuenitur, habet enim dimidiam sui partem quatuor, et quartam duas, et octauam unam: que  simul ducta octonarium non implent, sed septenarium; unum, duo et quatuor septem efficiunt, non octo: et 409 idcirco secunda huius generis [F., humani generis] origo ab octonario numero crescere cepit. uidelicet octo animas in arca esse legimus, a quibus totius humani generis multitudo pullulauit, ut ostenderetur, secunda origo esse imperfectior, quam prima, que senario numero creata est. Inde et Redemptor noster et Reparator prime perfectionis, sicut Adam sexta die ex uirgine terra creatus est, ita ille sexta etate ex uirgine Maria factus est homo, ut senarii numeri perfectionem suo dicaret aduentu, quam in primi hominis monstrauit conditione.

Item progressionem numerorum articulis, quasi  quibusdam unitatibus, ad infinita crescere per quasdam finitas formas uidemus. Nam prima progressio numerorum est ab uno usque ad decem. Secunda a  decem usque ad centum. Tertia a centenario usque ad millenarium. Et eamdem regulam perfectionis [uel imperfectionis], que [Leg. quam] prima unitas in suis numeris pro [Ms., sub] denario seruat, eamdem et secundam in suis denariis sub centenario seruare necesse est. Nam sicut senarius numerus in suis partibus per unitatem positus [Ms., positis] perfectus est in seipso, ita et sexagenarius partibus suis positis per denarium perfectus esse noscitur, ita ut semper in sexagenario denarius locum obtineat unitatis in senario, et sit illius diuisio per partes suas eiusmodi: medietas sexagenarii est tricenarius, sicut ternarius senarii; et est tertia pars uicenarius, sicut binarius in senario; et denarius in eo locum teneat unitatis; que summa si colligitur eumdem implet sexagenarium.  Decem itaque, et uiginti, et triginta, sexaginta sunt, sicut et tres, et duo, et unum, sex.

Poteris et per te ipsum, iuxta eamdem regulam, octogenarii explorare diminutionem. Nam octogenarii quadragenarius medietas est, et uiginti quarta pars, et denarius octaua: que simul ducta septuaginta faciunt non octoginta, nam decem, uiginti, quadraginta, septuaginta sunt [Ms., faciunt].

Sexaginta uero regine et octoginta concubine rectores sunt sancte Ecclesie. Sed alii ex illis propter solam Christi caritatem docent; alii, terrena sequentes commoda, laborant in Ecclesia, non celestis patrie labore [Ms., ardore], sed terreni lucri gratia desudant in docendo. Hi sua in perfectione [F., imperfectione] octogenario numero comparantur: illi  perfecta beatitudine sexagenario designantur, ut reginarum nomine digni efficiantur, quia spiritualem sobolem propter amorem solummodo Sponsi, et multiplicandis filiis in celestem patriam, felicem prolem baptizando, seu predicando generare non desistunt. Illi uero concubinarum nomine denotantur, quia seculi ambitione, uel temporalis honoris gratia, predicando seu baptizando nobiles quidem generant sepe filios, sed illi ignobiles in semetipsis permanent. Quorum contubernium, fili carissime, fuge, obsecro, et si te quandocunque Dei misericordia doctorem dignetur efficere, tu pro eius amore laborare non cesses, qui pro tua salute sanguinem suum fundere non dubitauit, ut tibi sint mercis [Ms., sit merces] non periture diuitie, sed perpetua gloria in  celesti thalamo Domini [nostri] Iesu Christi, cui laus et gloria in omnes eternitates. Amen.






410 OPUSCULUM QUARTUM. COMMENTARIA SUPER ECCLESIASTEN.





MONITUM PRAEuIUM.


Presens commentarius publicis typis primo, quantum scitur, prodiit Argentorati, uel  Basilee apud Ioannem Bebelium, anno 1531, in-8o. Inde Cl. Quercetanus  illum in suam collectionem transcripsit. Editionis preterea Parisiensis de anno 1589 mentionem faciunt compilatores magne Bibliothece ecclesiastice, que tamen ab omnibus aliis eruditis ignoratur.

Editionem Cl. Quercetani contulimus cum cod. ms.  bibliothece nostre, monasterii scilicet sancti Emmeramiani; cuius etiam ope prefatam editionem in aliquibus locis emendauimus, ac differentes et alibi deficientes lectiones adnotauimus, uersusque in fine epistole adiecimus. Eidem codici nostro hic titulus prefixus est: Incipit Expositio Albini super Ecclesiasten; in fine tamen tres aut quatuor ultime pagine excise sunt; quem defectum infra suo loco notabimus.



PRAEFATIO.

Dilectissimis in Christo filiis, Onie sacerdoti, Candido presbytero, et Nathaneli [Ms., Nathaheli] diacono, Albinus perpetue prosperitatis in Domino Deo salutem.

Postquam de paterne pietatis nido in publicas secularium negotiorum euolastis auras, mentis mee sollicitudo uestram, omnibus pene horis, occupationem  comitata est, optans uos, diuina donante gratia, in caritate perfecta, sanctarum titulis uirtutum Deo placere, honestisque uiuere moribus coram hominibus, et quod didicistis sub alis paterne eruditionis, nobilibus ostendere moribus. Nec uelim sapientie decus, quod habetis in corde, seculi obscurari uanitatibus, inter quas religio uestre conuersationis fulgeat, quasi claritas lucis in tenebris. Mementote uos aliena dispensare, non propria possidere; de quibus ipsa ueritas ait: Si in alieno fideles non fuistis, quod uestrum est, quis dabit uobis ? Aliene sunt a nobis huius seculi facultates, id est, extra nostram site naturam. Nihil enim intulimus in hunc mundum, haud dubium quia nec auferre quid possumus  . Nostra autem possessio regnum celorum, nostra uita Christus est, nostre opes sunt spiritualium operum fructus: quas congregare uos, filii karissimi, omni intentione exhortor: nec in incerto diuitiarum sperare, que aut deserunt possidentem, aut a possidente deseruntur. In quas, mentis nostre intentionem Spiritus sanctus per Prophetam anhelari [Ms., anhelare] prohibuit, dicens: Diuitie si affluant, nolite cor apponere . Quarum copia, est aliorum inopia. De quibus [et] Dominus in Euangelio ait: Facite uobis amicos de mammona iniquitatis . Idcirco iniquas nominauit huius seculi diuitias , quia diuitie aut per iniquitatem congregantur, uel inique pauperibus  subtrahuntur. De quarum uana possessione in huius seculi deliciis pene sapientissimus Salomon totum composuit librum, cui titulus est Ecclesiastes, dicens in capite libri: uanitas uanitatum, dixit Ecclesiastes, et omnia uanitas. Si omnia uanitas, que utilitas est diuitias retinere caducas? In quem librum, ex sanctorum opusculis Patrum, ac maxime de beati Hieronymi commentario, paruum composui Breuiarium, uestri causa, filii karissimi, quatenus paterna sollicitudine admonerem uestrum nobile ingenium,  ne nimio amore studeatis caducis, et cito transitoriis inhiare diuitiis, que citissime uelut uolatiles recedunt umbre, et ut, si quid supersit in eis necessario uite uestre 411 stipendio, pauperibus erogare studeatis: quia, ut idem Salomon ait: Redemptio anime uiri, proprie diuitie eius . Sedula mente ipsius Domini sanctum considerate preceptum, quo nos admonuit celestibus magis quam terrenis inhiare thesauris, dicens: Thesaurizate uobis thesauros in celo, ubi neque erugo, neque tinea demolitur, et ubi fures non effodiunt, nec furantur: ubi enim est thesaurus tuus, ibi est et cor tuum . Hunc siquidem librum supradictum semper pro magistro habeatis in manibus, ut discatis terrena non amare, sed celestia; dominari diuitiis, non seruire;  laudem non querere terrenam, sed a iudice Christo, miserorum consolatore, amabilem audire sententiam inter eos quibus dicturus erit: uenite, benedicti Patris mei, percipite regnum, quod uobis paratum est ab origine mundi .


[a 1Kb] Flumina qui metuat modica sulcare carina
   Grandia, ne mergat turbidus Auster eam:
Iste suo placidas lembo pernauiget undas
   Currentes inter florida prata pie.
Sic qui magnorum sensus rimare profundos
   Doctorum timeat pectoris ingenio,
Nostra legat felix animo commenta sereno,
   De gazis ueterum que tulit unca manus.
uos uiuete  Deo semper, nam uiuere mors est
   Huic mundo; uera est uiuere uita Deo.
 uos, rogo, conseruet felices gratia Christi,
   O dulces nati, sancta salutis ope [b 1Kb] .



CAPUT PRIMUM.

uERS. 1.---uerba Ecclesiastis filii Dauid regis Hierusalem. [c 1Kb] Tribus nominibus uocatum fuisse Salomonem Scripture manifestissime docent: Salomonem, id est, pacificum; et Ydida [Ms. Edida], hoc est, dilectum Domini; et quod nunc dicitur Celeth, id est, Ecclesiasten. Ecclesiastes autem appellatur Greco sermone, quod cetum, id est Ecclesiam, congreget; quem nos appellare possumus concionatorem, qui loquitur ad populum, et sermo eius non specialiter ad unum, sed ad uniuersos generaliter dirigitur. Porro pacificus, et dilectus Domini, ab eo quod in  regno eius pax fuerit, et eum Dominus dilexerit, appellatus est. Nam et psalmus quadragesimus quartus, et septuagesimus primus, dilecti et pacifici titulo prenotantur. Qui tametsi ad prophetiam Christi et Ecclesie pertinentes, felicitatem et uires Salomonis excedant, tamen secundum historiam super Salomone conscripti sunt. Is itaque iuxta numerum uocabulorum suorum, tria uolumina edidit: Prouerbia, Ecclesiasten, Cantica canticorum. In Prouerbiis paruulum docens, et quasi de officiis presentibus [Hieron.,  per sententias] erudiens, unde ad filium crebro sermo repetitur. In Ecclesiaste uero, mature uirum etatis instituens, ne quidquam in mundi rebus putet esse perpetuum, sed caduca et breuia uniuersa que cernimus. Ad extremum iam consummatum uirum, et calcato seculo preparatum, in Cantico canticorum, sponsi iungit amplexibus. Nisi enim prius relinquamus uitia, et pompis [Ms., pompe] seculi renuntiantes expeditos nos ad aduentum Christi preparauerimus, non possumus dicere: Osculetur me osculo oris sui . Haud procul ab hoc ordine doctrinarum, et philosophi sectatores suos erudiunt, ut primum ethicam doceant, deinde physicam interpretentur, et quem in his profecisse perspexerint, ad theologicam usque perducant. Nec non et hoc diligentius  attendendum, quod per tres libros auctoris, diuersus est titulus. In Prouerbiis enim adnotatur: Prouerbia Salomonis filii Dauid regis Isrel. In Ecclesiaste uero: uerba Ecclesiastis filii Dauid regis Hierusalem. Superfluum quippe est hic, Isrel, quod male in Grecis et Latinis codicibus inuenitur. In Cantico canticorum, nec filius Dauid, nec rex Isrel, siue Hierusalem prescribitur, sed tantum: Canticum canticorum Salomonis. Sicut enim Prouerbia, et rudis institutio, ad duodecim tribus, et ad totum pertinent Isrel; et quomodo contemptus mundi, non nisi metropolitis conuenit, hoc est, habitatoribus Hierusalem; ita et Canticum canticorum ad eos proprie facit mentionem, qui tantum superna desiderant. Ad incipientes et proficientes, et paterna dignitas, et regni proprii  merito iudicatur [Ms., indicatur; al., uindicatur] auctoritas. Ad perfectos uero, ubi non timore eruditur discipulus, sed amore, proprium nomen sufficit, et equalis magister est, et nescit se esse regem.

412 Hec interim iuxta litteram. Ceterum per intelligentiam spiritalem, pacificus et dilectus Dei Patris, et Ecclesiastes noster Christus est, qui medio pariete destructo, et inimicitias in carne euacuans, fecit utraque unum, dicens: Pacem meam do uobis, pacem relinquo uobis . De quo Pater ad discipulos: Hic est, inquit, Filius meus dilectus, in quo mihi bene complacui, hunc audite , qui est caput Ecclesie. Et nequaquam ad synagogam Iudeorum, sed ad gentium multitudinem loquens,  uiuis lapidibus exstructe; non illius de qua ipse ait: Hierusalem, Hierusalem! que occidis prophetas, et ecce relinquetur domus uestra deserta , sed illius per quam iurari uetat, quia sit ciuitas magni regis. Hic est filius Dauid, ad quem ceci in Euangelio clamabant: Miserere nostri, fili Dauid ; et omnis turba consonabat, et una uoce respondebat: Hosanna filio Dauid . Denique non ad eum fit uerbum Dei, sicut ad Hieremiam et ad ceteros prophetas; sed quia diues est, et rex potens, ipse est si quidem uerbum, et sapientia cetereque uirtutes. uerba loquitur ad Ecclesie uiros. uerba insinuat apostolis, de quibus  cantatur in psalmo: In omnem terram exiuit sonus eorum, et in fines orbis terre uerba illorum . Male igitur quidam opinantur, nos ex hoc libro ad uoluptatem et luxuriam prouocari, cum e contrario omnia que cernimus in mundo uana esse doceantur, nec debere nos ea studiose appetere que, dum tenentur, intereant [a 1Kb] .

Tradunt Hebrei hunc librum, quem modo in manibus habemus, Salomonis esse penitentiam agentis: qui quia in sapientia diuitiisque confisus, per mulieres offenderit Deum, nunc secum reputat, omnia uana esse huius seculi delectamenta, que ad ultimam miseriam deuoluunt eos qui in eis ponunt spem suam. Sed et beatus Gregorius doctor mirabilis, et sacre Scripture lucidissimus expositor, in  quarto Dialogorum libro , quomodo iste liber legendus sit uel intelligendus, optime exposuit, de nomine huius libri, sic dicens: »Ecclesiastes autem proprie concionator dicitur: in concione uero, sententia promitur, per quam tumultuose turbe seditio comprimatur, et cum multi diuersa sentiant, per concionantis rationem ad unam sententiam perducuntur. Hic igitur liber idcirco Concionator dicitur, quia Salomon in eo quasi tumultuantis turbe suscepit sensum, ut ea per inquisitionem dicat que fortasse per tentationem imperita mens sentiat. Nam quot sententias per inquisitionem mouet, quasi tot in se personas diuersorum suscipit. Sed concionator uerax, uelut extensa manu, omnium tumultus sedat, eosque ad unam sententiam reuocat, cum in eiusdem  libri termino ait: Finem loquendi omnes pariter audiamus: Dominum time, et mandata eius obserua, hoc est enim omnis homo . Si enim in libro eodem per collocutionem [Ms., locutionem] suam multorum personas non susciperet [Ms., susceperat], cur ad audiendum loquendi finem secum pariter omnes admonebat? Quia igitur in fine libri dicit: Omnes pariter audiamus, ipse sibi testis est quia, in se multorum personas suscipiens, quasi solus locutus non est: unde et alia sunt que in libro eodem per inquisitionem mouentur, atque alia que per rationem satisfaciunt; alia que ex tentati profert animo, atque adhuc huius mundi delectationibus dediti; alia uero, in quibus ea que rationis sunt, disserat, atque animum a delectatione compescat. Ibi namque  ait: Hoc itaque mihi uisum est bonum, ut comedat quis et bibat, et fruatur letitia ex labore suo . Et longe inferius subiungit. Melius est ire ad domum luctus, quam ad domum conuiuii . Si enim bonum est manducare et bibere, melius fuisse uidebatur ad domum conuiuii pergere quam ad domum luctus. Ex qua re ostenditur quia illud ex infirmantium persona intulit, hoc uero ex rationis definitione subiunxit: nam ipsas protinus rationis causas edisserit, et de domo luctus que sit utilitas ostendit, dicens: In illa enim finis cunctorum admonetur hominum, et uiuens cogitat quid futurum sit . Rursum illic scriptum est: Letare,  iuuenis, in adolescentia tua. Et paulo post subditur: Adolescentia enim et uoluptas, uana sunt. Qui dum hoc postmodum uanum esse redarguit, quod prius admonuisse uidebatur, palam [Ms., patenter] indicat quia illa quasi ex desiderio carnali uerba 413 intulit, hec uero ex iudicii ueritate subiunxit. Sicut ergo delectationem prius carnalium exprimens, curis postpositis denuntiat bonum esse manducare et bibere, quod tamen postmodum ex iudicii ratione reprehendit, cum esse melius dicit ad domum luctus ire quam ad domum conuiuii: et sicut letari debere iuuenem in adolescentia sua, quasi ex deliberatione carnalium, proponit, et tamen postmodum per definitionem sententie adolescentiam et uoluptatem uana esse redarguit. Similiter et concionator iste, diuersas  cogitationum tentationes exponens, alio ait in loco, cum dicit: Unus interitus [est] hominis et iumentorum, et equa utriusque conditio: sicut moritur homo, sic et illa moriuntur: similiter spirant omnia, et nichil habet homo iumentis amplius . Qui tamen ex definitione rationis suam postmodum sententiam protulit, dicens: Quid habet amplius sapiens a stulto? et quid pauper? Nisi ut pergat illuc, ubi est uita ? Qui igitur dixit: Nihil habet homo iumentis amplius, ipse rursum definiuit quod habeat aliquid sapiens non solum amplius a iumento, sed etiam ab homine stulto, uidelicet ut pergat illuc ubi est [Ms., erit] uita. Quibus uerbis primum indicat quia hic hominum uita non est, quam esse alibi testatur. Habet ergo homo [hoc] amplius iumentis  quod illa post mortem non uiuunt, hic uero tunc uiuere inchoat, cum per mortem carnis hanc uisibilem uitam consummat. Qui etiam longe inferius dicit: Quodcunque potest manus tua facere, instanter operare, quia nec opus, nec ratio, nec sapientia, nec scientia erit apud inferos, quo tu properas . Quomodo ergo unus interitus est hominis et iumenti, et equa utriusque conditio? aut quomodo nichil habet homo iumentis amplius, cum iumenta post mortem carnis non uiuunt, hominum uero spiritus, pro malis suis operibus, post mortem carnis ad inferos deducti, nec in ipsa morte moriuntur. Sed in utraque tam dispari sententia demonstratur quia concionator uerax, et illud ex tentatione carnali intulit, et hoc postmodum ex spiritali ueritate definiuit.« Has uero diuersas  humane mentis opiniones diligenter huius libri lector intelligat, quid cui conueniat persone; et caueat ne in Epicuri dogmata cadat ex huius libri lectione, si diligentius non discutiat quid ex cuiusque persone tentatione concionator iste dixerit.

uERS. 2.---uanitas uanitatum, dixit Ecclesiastes, uanitas uanitatum, et omnia uanitas. Si iuxta Psalmographi sententiam, omnis homo uiuens uanitas, quanto magis irrationabiles creature recte dicuntur uanitati subiacere, sicut Apostolus ait: uanitati enim creatura subiecta est ; nec auris, instituente doctore, ad summam rerum notitiam peruenire. Nam modo omnia in enigmate cernuntur, et ex parte intelliguntur, donec perfecta ueniat scientia, que in hoc mortali corpore esse non poterit. Tamen hec sententia maxime contra eos agit qui, sine labore  et discendi studio, sanctarum Scripturarum sibi notitiam promittunt, estimantes se sapientes, cum sunt insipientes.

uERS. 9, 10.---Quid est quod fuit? ipsum, quod futurum est. Quid est quod factum est? ipsum, quod faciendum est. Nihil sub sole nouum, nec ualet quisquam dicere, ecce hoc recens est. De naturis in primordio mundi creatis uidetur dicere, et de successione earum, quomodo ueniunt, et quomodo transeunt. uerbi gratia: dum homo moritur, homo nascitur. Eadem natura fuit morientis, que et nascentis erit. Similiter de auibus, piscibus, serpentibus et omnibus animantibus, intelligendum est, nec non in herbis et arboribus ceterisque rerum naturis, nichil nouum inuenitur quod ante non esset: nichil periturum, quod  postea non fiat [Ms., fiet]. Ideo dicit Scriptura: Requieuit Deus die septimo ab omnibus operibus suis, id est, a nouarum creatione naturarum cessauit, non a gubernatione, de qua ipsa ueritas ait: Pater meus usque modo operatur, et ego operor. Unde ex primordialibus creaturarum seminibus totius seculi tempus naturali cursu peragitur.

uERS. 11.---Iam enim precessit in seculis, que fuerunt ante nos. Non est priorum memoria, sed nec eorum quidem que post futura sunt, erit recordatio apud eos qui futuri sunt in nouissimo. Sicut preterita que olim fuerunt, apud nos abscondit obliuio, sic ea que nunc nobiscum presentialiter fiunt, hi qui nasci habent, scire non poterunt, Quia cuncta silentio peribunt, et quasi non fuerint, abscondentur, et complebitur  illa sententia: uanitas uanitatum, omnia uanitas. [uanitas uanitatum] quia omnia transeunt, et more fluentis aque uadunt, et non redibunt. Cui sententie totus mundus testis est, et maxime humanum genus.

uERS. 12.---Ego Ecclesiastes fui rex Isrel, in Hierusalem. Hucusque prefatio generaliter de huius seculi uanitatibus disputat. Hinc ad semetipsum redit, et quis esset, ostendit; uel quomodo experimento omnia cognouerit et docuerit. Ideo consequenter subiunxit:

uERS. 13.---Et proposui in animo meo querere et inuestigare sapienter de omnibus que fiunt sub sole.  Hanc occupationem pessimam dedit Deus filiis hominum, ut distendantur in ea. Dedit uero, dixit, eo locutionis genere quo Apostolus ad Romanos ait: Tradidit eos Deus in reprobum sensum . Id est, permisit eos, propter precedentia peccata, in reprobum cadere sensum. Proposuit ergo Ecclesiastes, primo 415 omnium cor suum ad sapientiam requirendam, et ultra licitum se extendens, uoluit causas rationesque cognoscere, quare paruuli corriperentur a demone, cur naufragia pios impiosque pariter absorberent: utrum hec et his similia causa [Ms., casu] euenirent, an iudicio Dei et prouidentia. Si non iudicio, ubi prouidentia Dei [a 1Kb] ? Hec, inquit, nosse desiderans, intellexi superfluam curam, et sollicitudinem per diuersa cruciantem, a Deo hominibus  datam, ut scire cupiant quod scire non licitum est. Et hoc propter curiositatem, in quam se sua sponte iniecerunt, permisit eos Deus [in eis] laborare euentibus uite huius, in quibus nullam rationem inuenire ualuerunt.

uERS. 14.---uidi que fiunt cuncta sub sole, et ecce uniuersa uanitas, et afflictio spiritus. Aliter [In ms. aliter omitt.] est sensus: Consideraui uniuersa que in mundo sunt, et nichil aliud deprehendi quam uanitatem et malitiam, id est miserias spiritus, quibus animus diuersis fatigatur cogitationibus. Laborat [Ms., labor] sapiens cognoscere quod humane non est datum sapientie scire.

uERS. 15.---Peruersi difficile corriguntur, et stultorum infinitus est numerus. Sanctorum numerabilis  est multitudo, stultorum uero congregatio non est numero digna. Tale quid et Psalmista ait: Dinumerabo eos, id est sanctos, super arenam maris , id est stultos qui arene comparantur. Sicut ad Abraham Dominus dixit: Et erit semen tuum sicut stelle celi, et sicut arena maris . In stellis intellige sanctos, de quibus Psalmista ait: Qui numerat multitudinem stellarum, et omnibus eis nomina uocat . In arena, peccatores, de quibus dicitur: Perdentur peccatores de terra.

uERS. 16.---In corde meo locutus sum, dicens: ecce magnus effectus sum, et precessi sapientia omnes qui fuerunt ante me in Hierusalem, et mens mea contemplata est multa sapienter, et didicit. Legimus et in  Regum libris, multe sapientie fuisse Salomonem, et hoc a Deo speciale donum pre ceteris seculi diuitiis uel honoribus postulasse . Mundi ergo cordis oculus multam sapientiam et scientiam contuetur. Ideo non ait, multam sapientiam et scientiam sum locutus, sed [multam sapientiam et scientiam] uidit cor meum: non enim possumus eloqui omnia que sentimus: latior est enim cordis intelligentia quam oris interpretatio.

uERS. 17.---Dedi quoque cor meum, ut scirem prudentiam, atque doctrinam, erroresque et stultitiam, et agnoui quod in his quoque esset labor et afflictio spiritus. Contraria contrariis intelliguntur, et sapientia  prima est stultitia caruisse. Stultitia autem carere non potest, nisi qui intellexerit eam. Unde et plura sunt in rebus noxia creata, ut, dum uitamus ea, ad sapientiam erudiamur. Aequalis ergo studii fuit Salomoni scire sapientiam, errorem et stultitiam, ut in appetendis aliis, et aliis declinandis, ueracius sapientia probaretur. Et agnoui quod in huiusmodi cogitationibus afflictio spiritus et perturbatio animi esset.

uERS. 18.---Eo quod in multa sapientia multa sit indignatio; et qui addit scientiam, addit dolorem. Quanto magis quis sapientiam fuerit consecutus, tanto plus indignatur subiacere [Ms., subiicere] se uitiis, et procul esse a uirtutibus quas requirit: dolet ignorantiam, dum querit scientiam. Intelligit se  ex parte agnoscere, et ad plenum intelligendi lumen rerum occultarum se non posse peruenire uidet, ideo addit dolorem, qui addit scientiam.



CAPUT II.

uERS. 1.---Dixi in corde meo: uadam et affluam deliciis, et fruar bonis, et uidi quod hoc quoque esset uanitas. Hic concionatoris modo, communi sententia uulgi loquitur, quam tamen uanam ostendit. Et est sensus: Postquam in multitudine sapientie, et adiectione scientie, dolorem et laborem esse comprehendi, et nichil aliud nisi cassum laborem et inane certamen, transtuli me ad letitiam, ut luxu fruerer, et congregarem opes, et ut diuitiis abundarem, et perituras uoluptates caperem, antequam morerer. Sed et in hoc uanitatem ipse perspexi, dum preterita  uoluptas presentem non iuuat, et exhausta non satiat. Ideo intellexi carnalem luxuriam esse uanitatem, et adieci dicens:

416 uERS. 2.---Risum putaui errorem, et gaudio dixi: Quid frustra deciperis? Hoc est quod in Euangelio legitur: ue uobis qui ridetis, quia lugebitis . Decipiuntur uero qui carnalia in hoc seculo sequuntur desideria, et magis carnaliter uiuunt quam spiritualiter, estimantes perpetuum esse quod uelut umbra citissime transibit [Ms., transiet], et labor dolore punietur. Potest hoc et de hereticis accipi, qui falsis dogmatibus acquiescentes, leta sibi et prospera promittunt, dum sint filii perpetue perditionis.

uERS. 3.---Cogitaui in corde meo abstrahere a uino  carnem meam, ut transferrem animum meum ad sapientiam, deuitaremque stultitiam, donec uiderem quid esset utile filiis hominum, quo [Ms., quid] facto opus est sub sole, numero dierum uite sue. Eleganter autem uoluptatem ebrietati comparauit, siquidem ebrietas euertit animi uigorem: quam [Ms., quem] qui potuerit sapientia commutare, et  obtinere letitiam spiritalem, is poterit ad scientiam rei istius peruenire, quid in hac uita appetendum, quidue uitandum sit.

uERS. 4-14.---Magnificaui opera mea, edificaui mihi domos, et plantaui uineas; feci hortos et pomaria, et conseui ea cuncti generis arboribus, et exstruxi mihi piscinas aquarum, ut irrigarem siluam lignorum germinantium;  possedi seruos et ancillas, multamque familiam habui; armenta quoque et magnos ouium greges, ultra omnes qui fuerunt ante me in Hierusalem; coaceruaui mihi argentum, et aurum, et substantias regum et prouinciarum; feci mihi cantores, et cantatrices et delicias filiorum hominum, scyphos et urceolos in ministerio ad uina fundenda: et supergressus sum opibus omnes, qui fuerunt ante me in Hierusalem. Sapientia quoque perseuerauit mecum. Et omnia que desiderauerunt oculi mei, non negaui eis; nec prohibui cor meum, quin omni uoluptate frueretur, et oblectaret se in iis que preparaueram; et hanc ratus sum partem meam, si uterer labore meo. Cumque me conuertissem ad uniuersa opera que fecerant manus mee, et ad labores in quibus frustra sudaueram, uidi in omnibus  uanitatem, et afflictionem animi, et nichil permanere sub sole. Transiui ad contemplandam sapientiam, erroresque et stultitiam. Quid est, inquam, homo, ut sequi possit regem factorem suum? Et uidi quod tantum precederet sapientia stultitiam, quantum differt lux a tenebris. Sapientis oculi in capite eius, stultus in tenebris ambulat. Et didici quod unus utriusque esset interitus. uidetur mihi utilius esse legentibus hec omnia que Ecclesiastes de sua gloria subinfert, breui cuncta sermone comprehendere, et quasi in unum corpus sensum redigere, ut possint facilius intelligi que dicuntur. Igitur ea que putantur in seculo bona, quasi rex et potens habui. Aedificaui mihi palatia, uitibus colles montesque conseui, et ne quid deesset de luxu uel uoluptate [Ms., ad luxum et uoluptatem], hortos  mihi pomariaque plantaui, diuersi generis arbores instituens, quas collecte aque in piscinas desuper irrigarent, ut longus uiror [Ms., longius uigor] humore perpeti nutriretur. Seruorum quoque siue emptorum siue ancillarum siue uernaculorum mihi fuit innumera multitudo, et quadrupedum greges multi, boum scilicet et ouium, quantum nullus alter ante me rex habuit in Hierusalem. Nec non et thesauri argenti et auri innumerabiles condebantur, quos diuersorum regum et gentium tributa contulerunt. Unde et accidit ut ex nimiis opibus ad maiores delicias prouocarer, et musicorum chori mihi tibiali uoce [Apud Hier., tibia, lyra, uoce] concinerent, ut uterque sexus in conuiuiis mihi ministraret. Sed quanto ista crescebant, tanto sapientia deerat. Nam  in quamcunque uoluptatem cupido traxisset me, infrenis per preceps ferebar, putabamque hunc esse fructum laborum meorum, si ipse in luxurie [Ms., luxuria] libidine consumerer. Tandem in me reuersus, et quasi de graui somno euigilans aspexi, et manus meas, et opera mea plena uanitatis, plena sordium, plena spiritu erroris intuitus sum. Nihil enim quod in mundo putatur bonum, bonum potui reperire. Reputans igitur que essent sapientie bona, et que stultitie mala, consequenter in laudem illius hominis erupi, qui post uitia se refrenans, uirtutum possit esse sectator. Magna quippe distantia est inter sapientiam et stultitiam, et quantum dies distat a nocte, tantum uirtutes a uitiis separantur. uidetur  mihi itaque qui sapientiam sequitur, oculos ad celum semper erigere, et in sublime os habere erectum, eaque que super uerticem sunt, contemplari: qui uero stultitie et uitiis deditus 417 sit, uersari in tenebris et in rerum ignorantia uolutari. Cumque hec ita se habeant, inter sapientem et stultum ea distantia est, quod alter diei, alter tenebris comparetur: ille oculos ad celum leuat, iste in terram deprimit. Repente autem mihi cogitatio ista subrepsit, quare sapiens et stultus communi pereant interitu; cur eadem plaga, eodem euentu, eadem morte premantur; cur eedem sint utrique angustie. Sunt uero qui hec uerba Ecclesiastis ab eo loco ubi ait: Magnificaui opera mea, usque ad hunc locum in que ait: Sapientis oculi in capite eius, de Christo interpretari  conantur. Sed quibusdam in locis laboriosa est interpretatio, nisi forte de membris illius intelligi possint. Ideo nos historiali tantummodo intelligentia in hoc loco contenti sumus, maxime quia nobis non est propositum omnia dicere que a diuersis inueniuntur auctoribus dicta, sed ea commatico sermone, que ad sensum planiorem pertinere uidentur, paucis perstringere uerbis.

uERS. 15, 16.---Et dixi in corde meo: Si unus et stulti et meus occasus erit, quid mihi prodest quod maiorem sapientie dedi operam? Locutusque cum mente mea, animaduerti quod hoc quoque esset uanitas. Non enim erit memoria sapientis similiter ut stulti in perpetuum, et futura tempora obliuione cuncta pariter operient: moritur doctus similiter ut indoctus.  Hec enim diligentius considerans dixi: Sapiens et stultus, iustus et impius, equali morte moriuntur [Hier., sorte morientur], et omnia in hoc seculo mala euentu simili sustinebunt. Sicut enim impius tribulationes patitur, ita etiam et iustus: nec quemlibet in hoc seculo sua adiuuabit iustitia, sed omnia incerta sunt, pro quo quid cui eueniat. Si ita est, dixi in corde meo: Quid mihi ergo prodest quod secutus sum sapientiam, et plus ceteris laboraui, si meus occasus et stulti equalis erit? Sed rursum cogitans, diligentiusque considerans, non similem sapientem et stultum habere in futuro memoriam quando consummatio ueniet uniuersitatis; et nequaquam pari exitu iniustus et iustus iudicabitur, quia hic ad refrigeria, ille pergit ad penam: ideo priorem sententiam  meam damnaui, et me stulte locutum esse intellexi, et errasse, qui [Ms., quia] antea sic senseram.

uERS. 17-19.---Idcirco teduit me uite mee, uidentem mala esse uniuersa sub sole, et cuncta uanitatem atque afflictionem. Rursum detestatus sum omnem industriam meam, qua sub sole studiosissime laboraui; habiturus heredem post me, quem ignoro utrum sapiens an stultus futurus sit, et dominabitur in laboribus meis, in quibus desudaui et sollicitus fui; et est quidquam tam uanum? uidetur quidem de diuitiis et opibus retractare, quia secundum Euangelium repentina morte subtracti, quali moriamur herede, nescimus utrum sapiens an stultus sit, qui nostro labore est fruiturus. Et hoc Salomoni malum accidisse,  Regum libri testantur, qui Roboam insipienti filio labores suos reliquit. Sed melius intelligendum est [Ms., estimo] de spiritali labore, in quo diebus ac noctibus uir sapiens in lege Domini meditatur, et Scripturarum sanctarum desudat interpretatione, et libros componit multos, ut memoriam sui posteris [Ms., suis posteris] relinquat, et nichilominus labores illius in manus stultorum perueniunt, qui frequenter secundum peruersitatem cordis sui, ex sanctorum Patrum dictis, heretice prauitatis semina capiunt, et alienos labores calumniantur.

uERS. 20-23.---Unde cessaui, renuntiauitque cor meum ultra laborare sub sole: nam cum alius laborat in sapientia, et doctrina, et sollicitudine, homini otioso quesita dimittit; et hoc ergo uanitas et magnum malum.  Quid enim proderit homini de uniuerso labore suo, et afflictione spiritus, qua sub sole cruciatus est? Cuncti dies eius doloribus et erumnis pleni sunt, nec per noctem mente requiescit; et hec, nonne uanitas? Hic ut supra de incerto herede loquitur, utrum stultus an sapiens futurus sit, qui labore alterius fruiturus sit: et in eumdem circulum res reuertitur ut labores morientium delicie sint uiuentium. Maxime tamen de labore sapientie disputat, in quo studiosi [Ms., studiose] uel rerum spiritalium uel uisibilium, die ac nocte laborant, ignorantes in quorum manus perueniant opuscula sua, utrum sapientes de litteris disputent suis, uel etiam stulti et otiosi. Est quidquam tam uanum? quia nec noctibus, nec diebus cessat a labore, et nescit ad quem profectum  futuro tempore labores euenient sui.

418 uERS. 24-26.---Nonne melius est comedere et bibere, et ostendere anime sue bona de laboribus suis? Et hoc de manu Dei est. Quis ita uorabit et deliciis affluet ut ego? Homini bono in conspectu suo dedit Deus sapientiam et scientiam et letitiam: peccatori autem dedit afflictionem et curam superfluam, ut addat et congreget et tradat ei, qui placuit Deo: sed et hoc uanitas, et cassa sollicitudo mentis. Aliud est ex consideratione rationis, aliud est ex infirmantis uulgi tentatione disputare. Hic quid indoctum uulgus sentiat uidetur definire. Ubi uero ait: Melius est ire ad domum luctus quam ad domum conuiuii, ex rationis discretione ostendit se loqui. Dicamus tamen secundum consequentiam superioris disputationis.  Postquam uniuersa tractaui, et nichil in istius mundi labore perpetuum intellexi, posterioremque generationem prioris frui laboribus, tum mihi uisum est, hoc in rebus esse iustissimum, et quasi Dei donum, ut suo quis labore frueretur, bibens et comedens, et pro tempore parcens [Al., pascens] opibus congregatis. Et hoc siquidem Dei donum [Ms., munus] est, talem iusto dari uiro mentem, ut ea, que curis uigiliisque quesiuit, ipse consumat. Sicut e contrario ire Dei est, ut peccator diebus ac noctibus opes congreget, et nequaquam eis utens, derelinquat his qui in conspectu Dei iusti sunt. Sed et hoc, inquit, diligenter inspiciens, et uidens omnia morte finiri, uanissimum iudicaui. Hec interim super  litteram, ne uideamur penitus simplicem preterire sensum; et dum spiritales diuitias sequimur, historie contemnere paupertatem. Bonum est itaque ueros cibos et ueram sumere potionem, quos de agni carne et sanguine in diuinis uoluminibus inuenimus, de quibus dicitur in Cantico canticorum: Comedite, amici mei, bibite et inebriamini . Ad quos ipsa uocat Sapientia, dicens: uenite, comedite panem meum, et uinum, quod miscui uobis. Relinquite infantiam et uiuite, et ambulate per uias prudentie . Quis enim uel comedere, uel cum opus est, parcere [Al., pascere] potest absque Deo, qui precipit sanctum canibus non esse mittendum, et docet quomodo in tempore sint danda cibaria? Pulchre enim homini dat Deus bono sapientiam,  et scientiam, et letitiam. Nisi enim bonus fuerit, et mores suos, Dei adiuuante gratia, proprio arbitrio [Ms., pro arbitrio] ante correxerit [a 1Kb] , sapientiam, et scientiam, et letitiam non merebitur. Ut ergo bono coram se dedit Deus sapientiam et cetera, sic peccatorem suo arbitrio derelinquens, facit congregare diuitias, et hinc inde peruersorum dogmatum consuere ceruicalia: que cum uir sanctus et placens Deo uiderit, intelligit quia uana sunt, et presumptione spiritus composita. Nec mirandum quod dixerit, peccatori dedit sollicitudinem, etc., dedit enim pro dimisit, intelligendum est. Propterea dat ei sollicitudinem siue afflictionem, quia peccator fuit; et non esse causam afflictionis in Deo, sed in illo qui sponte sua ante peccauerit.



CAPUT III.


uERS. 1.---Omnia tempus habent, et suis spatiis transeunt uniuersa sub celo. Incertum et fluctuantem statum conditionis humane in superioribus docuit. Nunc uult omnia ostendere sibi in mundo esse contraria, et nichil stare perpetuo, eorum duntaxat que sub celo sunt, et tempori obnoxia sunt; quia cetere substantie spiritales nec celo, nec tempore continentur.

uERS. 2-8.---Tempus nascendi, et tempus moriendi; tempus plantandi, et tempus euellendi quod plantatum est; tempus occidendi, et tempus sanandi; tempus destruendi, et tempus edificandi; tempus flendi, et tempus ridendi; tempus plangendi, et tempus saltandi;  tempus spargendi lapides, et tempus colligendi; tempus amplexandi, et tempus longe fieri ab amplexibus; tempus acquirendi, et tempus perdendi; tempus custodiendi, et tempus abiiciendi; tempus scindendi, et tempus consuendi; tempus tacendi, et tempus loquendi; tempus dilectionis, et tempus odii; tempus belli, et tempus pacis. Nulli 419 dubium est, quod ortus et interitus hominum Deo notus sit et prefinitus; et idipsum esse parere quod plantare; mori, quod plantatum est euellere. Hebrei omne hoc quod de contrarietate temporum scriptum est, usque ad  illum locum in quo ait: tempus belli, et tempus pacis, super Isrel intelligunt. Tempus fuit nascendi in patriarchis populo Dei, tempus moriendi tempore uespasiani et Titi. Tempus plantandi in terra repromissionis sub Iesu Naue, tempus euellendi, dum ducti sunt in captiuitatem a prefatis ducibus. Tempus occidendi eos in Aegypto, et tempus liberandi de Aegypto. Tempus destruendi [Adde ex Hier., templi] sub Nabuchodonosor, et tempus edificandi sub Dario. Tempus plangendi euersionem urbis, et tempus ridendi atque saltandi sub Zorobabel, et Esdra, et Neemia. Tempus dispergendi Isrel per diuersas gentes, et in unum congregandi, quando reducti sunt de captiuitate in patriam. Tempus amplexandi, dum celesti auxilio cingebantur; tempus longe fieri a complexibus, dum pro  peccatis suis derelicti sunt a Deo. Tempus querendi de Babylonica captiuitate, tempus perdendi eos in excidio urbis sub Romanis. Tempus custodiendi legalia mandata, tempus abiiciendi laciniose legis precepta. Tempus scindendi, quando in duo regna post Salomonem diuisus est populus, et tempus consuendi tempore Machabeorum. Tempus tacendi prophetas, nunc in captiuitate Romana, et tempus loquendi apostolos, dicente Domino: Ite ad oues perditas domus Isrel . Tempus dilectionis, quo [Hier., qua] eos sub patribus ante dilexit: et tempus odii, dum Christo intulerant manus. Tempus belli modo, non agentibus eis penitentiam; tempus pacis in futuro, quando intrat plenitudo gentium, et sic omnis Isrel saluus erit. Aliter altiori sensu:  Tempus occidendi, et tempus sanandi, sicut ait: Ego occidam, et ego uiuificabo . Sanat, ad penitentiam prouocans: occidit iuxta illum sensum: In matutino interficiebam omnes peccatores terre . Tempus destruendi, et tempus edificandi. Non possumus edificare bona, nisi prius destruxerimus mala. Tempus plorandi, et tempus ridendi: nunc flendi tempus est, et in futuro ridendi, Domino dicente: Beati flentes, quoniam ipsi ridebunt . Tempus plangendi, et tempus saltandi. Eodem sensu quo supra. Plangendum est impresentiarum, ut in futuro seculo spiritali saltatione gaudeamus. Tempus spargendi lapides, et tempus colligendi: quia tempus fuit gentilis populi dispergendi,  et tempus rursum in Ecclesiam congregandi. Tempus amplexandi, dum dictum est, Crescite et multiplicamini ; tempus longe fieri a complexibus, ubi ait, Dabo spadonibus locum in domo mea meliorem a filiis et filiabus, locum sempiternum. Aliter: Tempus est sapientiam amplexandi, id est, de celestibus cogitandi, et tempus est iterum curam corporis agendi. Tempus acquirendi populum ex gentibus, et tempus perdendi populum Iudeorum. Tempus custodiendi credentes ex nationibus, et tempus abiiciendi incredulos ex Isrel. Tempus  scindendi, et tempus consuendi. Sub diuersis sermonibus idem nunc qui supra sensus est, in eo, quod ait, tempus destruendi, et tempus edificandi; ac deinde tempus scindendi, et tempus consuendi: modo enim Synagoga destruitur, ut edificetur Ecclesia, et alligant scissiones legales, ut Euangelii gloria consuantur [Ms., ut Euangelia consuantur]. Quod euangeliste singuli perpetrarunt, de lege et prophetis aduentus Dominici testimonia consuentes. Tempus tacendi, ut discamus que sint docenda; tempus loquendi, ut doceamus que recte didicimus. Nihil nobis uideatur rectum esse, nisi quod discimus, ut post multum silentium, de discipulis efficiamur magistri. Tempus amandi legem, et ea que ex lege fuerint imperata: circumcisionem, hostias, sabbata,  neomenias; et tempus odiendi ea, Euangelii gratia succedente. Tempus belli, et tempus pacis. Quandiu in hoc seculo sumus, tempus est belli: cum migrauerimus autem de hoc seculo, pacis tempus adueniet: in pace est laus Dei [Hier., locus Dei], et ciuitas nostra Hierusalem de pace sortita uocabulum est. Nemo ergo nunc se putet esse securum in tempore belli, ubi certandum est, et apostolica arma tractanda, ut uictores quondam requiescamus in pace.

420 uERS. 9-11.---Quid habet homo amplius de labore suo? uidi afflictionem quam dedit Deus filiis hominum. Cuncta fecit bona in tempore suo, et mundum tradidit disputationi eorum, ut non inueniat homo opus quod operatus est Deus ab initio usque ad finem.  Plerique putant hoc de magistris esse dictum, quibus Deus dedit sensum, ut quererent naturas rerum, et Creatorem laudarent ex eis, ne forte otiosa mens torpesceret et in uitia corrueret. Prius enim disputauit de diuersitate temporum et uarietate mutabilium rerum, nunc dicit: Quid habet amplius homo de labore suo, nisi ut sapienter intelligat Creatorem laudare in creaturis suis nec quicquam in hoc seculo perpetuum putare? Quid enim amplius habere possumus in hoc seculo laborando, quam ut nos erudiamur ex diuersitate creaturarum Creatoris agnoscere magnitudinem, et omne bonum esse quod Deus fecit, qui dedit mundum hominibus ad inhabitandum, ut fruantur eo et uarietates intelligant temporum, nec querant quomodo creata sint omnia,  quare hoc uel illud ab initio mundi usque ad consummationem fecerit crescere, manere, mutari.

uERS. 12, 13.---Et cognoui quod non esset melius, nisi letari, et facere bene in uita sua. Omnis enim homo qui comedit et bibit, et uidet bonum de labore suo, hoc donum Dei est. Propterea colonus et hospes mundi homo datus est, ut breuis uite fruatur tempore, et, spe prolixioris etatis abscissa, cuncta que possidet quasi ad alia cito profecturus aspiciat, et quantum potest, bene faciat in uita sua; nec frustra congregando magnas opes, cogitationibus torqueatur: neque se putet plus de suo labore lucrari posse quam cibum et potum; et si quid de opibus suis in bonis operibus expenderit, hoc solum Dei donum  est. Non ut ad desperationem et luxuriam prouocemur, sed habentes uictum et uestitum his contenti simus, et quidquid plus est necessitate corporis, in pauperum expendatur solatia. Quia sicut caro cibo alitur et potu, ita anima eleemosynis pauperum, et solatiis miserorum. Iuxta anagogen, uerus cibus est caro Christi, et uerus potus sanguis eius, sicut ipse Dominus ait: Qui manducat carnem meam, et bibit sanguinem meum, in me manet, et ego in illo . In hac cibi et potus spiritali iucunditate letari debemus, non solum in mysterio, sed etiam in lectione sanctarum Scripturarum, ubi pascamur et potemur de ligno uite, quod plantatum est secus decursus aquarum.

uERS. 14.---Didici quod omnia opera que  fecit Deus, perseuerent in perpetuum, non possumus eis addere quidquam, nec auferre, que fecit Deus, ut timeatur. Nihil est in mundo quod nouum sit. Solis cursus et lune uices, et terre arborumque siccitas uel uiror, cum ipso mundo nata sunt atque creata, et idcirco Deus certa ratione cuncta moderatus est, et iussit humanis usibus elementa seruire, ut homines uidentes hec intelligant esse prouidentiam Dei, et timeant a facie Dei, dum ex rerum equalitate, cursu, ordine atque constantia, intelligunt Creatorem. Pulchre autem temperauit dicens, ut timeant a facie eius: uultus quippe Domini super facientes mala .

uERS. 15.---Quod factum est, ipsum permanet: que futura sunt, iam fuerunt: et Deus instaurat  quod abiit. uel preterita, uel presentia, uel futura, ipsa [et] fuerunt, et sunt, et erunt, uniuersa que cernimus. Sol qui nunc oritur, et antequam nos essemus, in mundo fuit, et postquam mortui fuerimus, oriturus est. Quod de sole diximus, hoc de omnibus cognoscendum est creaturis. Terra singulis annis arescit, iterumque uirescit in germine suo. Mare fluit, et recedit ut refluat. Animalia moriuntur, et renascuntur iterum eiusdem generis. Homines morte finiuntur, et alii pro eis oriuntur. Et ea lege creaturarum nichil nouum inueniri poterit, sed Deus per succedentia tempora omnia restaurat que fuerunt.

uERS. 16, 17.---Et uidi sub sole in loco iudicii impietatem, et in loco iustitie iniquitatem. Et dixi in corde  meo: iustum et impium iudicabit Deus, tempus omni rei tunc erit. Sub sole, inquit, isto ueritatem et iudicium requisiui; et uidi in iudiciis non ueritatem ualere, sed munera. Aliter: arbitratus sum aliquid iustitie in presenti seculo geri, et uel pium pro suo nunc merito recipere, uel impium, pro 421 suo scelere damnari. Postea uero cum corde meo colloquens et reputans, intellexi, non per partes Deum, et per singulos semper iudicare, sed in futurum tempus seruare iudicium, ut omnes pariter iudicentur, et recipiat unusquisque meritis suis digna, secundum quod gessit in hoc seculo; et tunc perspexi tempus discretionis esse omni rei.

uERS. 18-21.---Dixi in corde meo de filiis hominum,  ut probaret eos Deus, et ostenderet similes esse bestiis. Idcirco unus interitus est hominum, et iumentorum, et equa utriusque conditio. Sicut moritur homo, sic et illa moriuntur. Similiter spirant omnia, et nichil habet homo iumento amplius. Cuncta subiacent uanitati, et omnia pergunt ad unum locum. De terra facta sunt, et in terram pariter reuertentur. Quis nouit si spiritus filiorum Adam ascendat sursum, et si spiritus iumentorum descendat deorsum? Non mirandum est in presenti uita, inter iustum et impium nullam esse distantiam, nec aliquid uirtutis ualere [Hier., nec aliquid ualere uirtutes], sed incerto euentu omnia uolutari, cum etiam inter pecudes, et homines secundum corporis uilitatem nichil differre uideatur. Sicut eadem conditio est nascendi, ita sors  una moriendi. Similiter procedimus ad lucem, eque dissoluemur in puluerem. Si autem uidetur hec esse distantia, quia spiritus hominis ascendat in celum, et spiritus pecoris descendat in terram, qua istud certa auctoritate [Ms., quo istud certo auctore] cognouimus? Quis potest scire utrum uerum an falsum sit quod speramus? Hoc autem dicit, non quod animam putet perire cum corpore, uel unum bestiis et hominibus preparari locum, sed quod ante aduentum Christi omnia ad inferos pariter descenderunt [Ms., ducerentur]. Unde et Iacob ad inferos descensurum se dicit . Et Iob pios et impios queritur apud inferos detentari . Et reuera antequam flammeam illam rotam, et igneam  rompheam ad [Hier., et] paradisi fores Christus cum latrone reseraret, clausa erant celestia, et spiritus hominis pecorisque equalis uilitas coarctabat. Et licet aliud uidetur [Ms., uideretur] dissolui, aliud reseruari, tamen non multum intererat, perire cum corpore, aut inferni tenebris detineri. Quod uero ait, de terra facta sunt, et in terram reuertentur, hoc eum de corpore dicere manifestum est, quia corpus de terra creatum est, non anima; sicut uindex peccati sententia homini intulit: Terra es, et in terram ibis . Hec interim iuxta litteram. Quantum ad spiritalem intelligentiam pertinet, quis scit utrum spiritus, qui hominis appellatione dignus est, ascendat in celum, et utrum peccator, qui iumentum uocatur, descendat in terram? Fieri enim potest  utrumque pro incerto uite huius et lubrico statu, ut iustus cadat, peccator resurgat; et nonnunquam eueniat, ut rationabilior et eruditus scripturis, id est homo, non circumspecte et ut scientia sua exigit, uiuat, et ducatur ad inferos; et simplicior quisque atque rusticior, qui iumentum hominis comparatione dicitur, melius uiuat, et martyrio coronatus paradisi sit colonus.

uERS. 22.---Et deprehendi nichil esse melius quam letari hominem in opere suo, et hanc esse partem illius. Quis enim adducet eum, ut post se futura cognoscat? Superiori errore turbatus, quod putarem inter homines et bestias nichil esse, in hanc sententiam praua opinione seductus [Ms., deductus] sum, ut nichil aliud dicerem bonum, nisi presentem capere  uoluptatem: neque enim cum semel nos dissoluerit interitus, posse his perfrui a quibus recedimus ingrati. Sed meliori sensu de letitia bonorum operum intelligendum est. Nihil est ergo melius in uita ista, nisi quod letetur homo in opere suo, faciens eleemosynam, et futuros sibi thesauros in regno celorum preparans. Hanc solam habemus ueraciter portionem, quam nec fur, nec latro ualet, nec tyrannus auferre, que nos tantummodo post mortem sequetur.



CAPUT Iu.

uERS. 1.---uerti me ad alia, et uidi calumnias que sub sole geruntur [Ms., generantur], et lacrymas innocentium, et consolatorem neminem, nec posse resistere eorum uiolentie cunctorum auxilio destitutos.  Post hanc cogitationem illuc mentem meam oculosque conuerti, ut uiderem calumniatores, et calumniam sustinentes. Et ecce uidi eorum qui a potentioribus opprimuntur lacrymas, quas solas habere possunt in calamitatibus, 422 rei inuidiam protestantes, qui consolatorem nequeunt inuenire. Et quod malorum miserrimum sit [Ms., quo maior miseria sit], et inconsolabilis dolor, calumniatores uident in suis iniquitatibus fortiores: et hec est causa, quod non ualent consolari. Plenius hunc locum in septuagesimo secundo psalmo Dauid; et Ieremias in suo uolumine exquirunt.

uERS. 2, 3.---Et laudaui magis mortuos quam uiuentes, et feliciorem utroque iudicaui, qui necdum  natus est, nec uidit mala que fiunt sub sole. Ad comparationem miseriarum quibus in hoc mundo mortales premuntur, feliciores iudicaui mortuos, ab huius miserie labore liberatos, quam uiuentes. Melior est itaque his duobus, uiuente uidelicet et defuncto, qui necdum natus est; in eo felicior est, quia necdum malum mundi expertus est. Hoc autem dicit, non quia anime sint hominum, secundum quorumdam errorem, antequam nascatur homo in mundo; sed quia melius sit omnino non esse, nec sensum habere substantie, quam infeliciter uel esse, uel uiuere. Quo modo et de Iuda Dominus loquitur, futura eius tormenta significans: Melius erat non nasci homini illi : quia melius fuerat ei omnino non esse, quam eternos cruciatus perpeti.

 uERS. 4.---Rursus contemplatus sum omnes labores hominum, et industrias animaduerti patere inuidie proximi, et in hoc ergo uanitas et cura superflua est. Conuerti me rursus ad alia, et uidi omnem fortitudinem et gloriam laborantium, et deprehendi bonum alterius esse alterius malum, dum inuidus aliena felicitate torquetur, et patet insidiis gloriosus. Quid enim uanius quam homines non suas flere miserias, nec propria lugere peccata; alios iudicare, seipsos obliuisci; et melioribus tantum inuidere, aliorumque benefactis torqueri?

uERS. 5.---Stultus complicat manus suas, et comedit carnes suas. Totum, quod disserit, hoc est ut ostendat eum qui laborat et aliquid habet in mundo, patere inuidie; et rursum eum qui uiuere uult quietus,  inopia opprimi; et esse utrumque miserabilem, dum alius propter opes periclitatur, alius propter inopiam egestate conficitur. Aliter: Manus crebro pro operibus accipiuntur. Stultus retrahit manus suas ab opere bono, et non uult uiriliter agere, sed comedit carnes suas, id est, secundum carnalia uiuit desideria, tabescens in uoluptatibus suis, donec consumantur [Ms., consummatur].

uERS. 6.---Melior est pugillus cum requie, quam plena utraque manus cum labore et afflictione animi. Melius est modicum habere iusto, quam diuitias peccatorum multas. Eleganter iustitia requiem habet, iniquitas laborem; et quia singularis numerus in bono semper accipitur, et duplex in malo, propterea unus pugillus habet requiem, et due manus labore  sunt plene.

uERS. 7, 8.---Considerans reperi et aliam uanitatem sub sole: unus est, et secundum non habet, non filium, non fratrem; et tamen laborare non cessat, nec satiantur oculi eius diuitiis, nec cogitat dicens, cui laboro et fraudo animam meam bonis? In hoc uanitas est, et afflictio pessima. Conuersus sum ad alios, et uidi eos plus quam necesse esset, laborare, congregare opes per fas et nefas, et non uti congregatis; habere omnia, incubare diuitias, seruare aliis [Ms., incubare diuitiis easque seruare alteri], et suo labore non perfrui; maxime cum nec filium nec fratrem habeant, nec propinquum, ut uideatur pius labor necessariis reseruatus. Nihil itaque uanius esse  deprehendi, quam eum hominem qui diuitias congregat, cui eas relinquat ignorans. Quod quidem possumus secundum priorem [Ms., superiorem] interpretationem et de his intelligere qui libros conscribunt et eos fastidiosis lectoribus relinquunt. Quidam hunc locum ab eo, quod ait, unus est, et non est secundus, super Saluatore interpretantur: quod solus et absque ullo comite ad saluandum mundum descendit; et quanquam multi filii Dei sint, et fratres adoptione dicantur, tamen nullus dignus exstitit qui in hoc ei opere iungeretur. Cuius laborum non est finis, portantis nostra uitia atque peccata, et pro nobis dolet; et oculus eius non satiabitur diuitiis, semper nostram cupiens salutem, et quanto plus quem peccare uiderit, tanto magis ad penitentiam cohortans  [Ms., coarctans]. Eo genere locutionis dicimus, Dolet, quo Apostolus ait: Et ipse spiritus postulat pro nobis gemitibus inenarrabilibus , id est, nos gemere facit. Ita et hic dolet Christus, quia nos dolere facit pro peccatis nostris.

423 uERS. 9-12.---Melius ergo est duos simul esse quam unum: habent enim emolumentum societatis sue; si unus ceciderit, ab altero fulcietur. ue soli, quia cum corruerit, non habet subleuantem. Et si dormierint duo, fouebuntur mutuo; unus quomodo calefiet? Et si quispiam preualuerit contra unum, duo resistunt ei. Funiculus triplex difficile rumpitur. Post sollicitudines et miserias, in quibus corruptus est ille qui in opibus conquirendis absque certo herede  se cruciat, nunc ad sodalitatem sermo confertur, et dicitur quid boni habeat amicorum contubernium, et commune solatium, quia et alterius ruina alterius auxilio subleuatur; et curas domesticas, ipsius quoque noctis requiem melius exigit ille, qui fidum amicum habet quam qui solis opibus incubat acquisitis. Quod si robustior quis inimicus contra unum surrexerit, alterius imbecillitatem amici solatio sustentari dicit. Et quantum duo uno differunt, si amore coniuncti sunt, tanto etiam trium contubernium plus ualere. Etenim uera caritas, et nullo uiolata liuore, quanto augetur numero, tanto crescit et robore. Et hec interim simpliciter dicta sint. Ceterum quod in superiori loco super Christo quorumdam intelligentiam posuimus, et [Ms., etiam] reliqua  eodem ordine disserenda sunt. Melius est enim duos pariter esse quam unum: melius est enim habitantem in se habere Christum, quam solum [Apud Hier. solum habitare et] patere insidiis aduersantis. Merces quippe contubernii statim in ipsa societatis utilitate monstratur. Si enim ceciderit unus, Christus eriget participem suum. ue quippe ei, qui cum corruerit, Christum in se non habet erigentem. Quod si et [Ms., etiam] dormierit unus, hoc est, si morte fuerit dissolutus, et secum Christum habuerit, calefactus citius reuiuiscit; et si aduersus hominem robustior in expugnando diabolus exstiterit, stabit homo, stabit et Christus pro homine suo, pro sodali suo: non quod solius Christi aduersus diabolum uirtus infirma sit, sed quod liberum homini relinquitur [Ms., relinquatur]  arbitrium, et adnitentibus nobis, ipse in preliando fortior fiet. Quod si et [Ms., quod si etiam] Pater et Filius et Spiritus sanctus aduenerint, non cito corrumpetur [Ms., rumpitur] ista sodalitas. De hac sodalitate in Euangelio dicitur: Et pater meus diliget eum, et ad eum ueniemus, et mansionem apud eum faciemus. Et paulo post: Paracletus autem Spiritus, ipse uos docebit omnia ; significans trium, id est, Patris, et Filii, et Spiritus sancti, unum esse opus,et unam mansionem in corde diligentis Deum. Quod superius dixit, si unus dormierit, quomodo calefiet? Nisi igitur nobiscum Christus dormierit, et in morte requieuerit, calorem eterne uite accipere non ualemus.

uERS. 13-16.---Melior est puer pauper et sapiens  sene rege et stulto qui nescit prouidere in posterum: quod et de carcere catenisque interdum quis egrediatur ad regnum, et alius natus in regno, inopia consumatur. uidi cunctos uiuentes qui ambulant sub sole, cum adolescente secundo qui consurgit pro eo. Infinitus est numerus populi omnium qui fuerunt ante eum; et qui postea futuri sunt, non letabuntur in eo. Sed et hoc uanitas et afflictio spiritus. Hebrei hunc locum ita disserunt: Melior est interior homo, qui post quartumdecimum pubertatis annum in nobis exoritur, exteriore homine, qui de matris utero [Ms., aluo] natus est, qui nescit recedere a uitio, et qui e domo uitiorum [Ms., uinctorum], de utero uidelicet materno, ad hoc exiuit ut regnaret in uitiis, qui et  in natura sua pauper factus est, non habens sapientiam, mala omnia deserendo [Ms., desiderando]. uidi eos qui in priore homine uixerunt, et cum secundo homine postea uersati sunt, eo uidelicet, qui priore decedente generatus est; intellexique homines in homine priore peccasse, antequam secundo nascente, tempore legitimo duo homines fuerint, alter carnalis, alter spiritalis. Qui uero ad meliora conuersi fuerint, et interiori homini, id est, secundo se subiicere sciunt, non letantur in priore qui in uitiis regnabat. Hos duos homines doctor egregius unum interiorem, et alterum exteriorem nominare solebat. Nos uero melius estimamus hec intelligenda de diabolo rege stulto, et de Christo paupere sapiente, qui egressus est de uirginali utero in mundum,  ut contereret et subuerteret imperium stulti regis, qui ei ostendit omnia regna mundi; eoque uicto, uasa illius caperet, et domum subuerteret, captiuamque captiuaret captiuitatem. Puerum uero 424 prophetico spiritu nominauit Christum, et pauperem, sicut dictum est: Ecce puer meus quem elegi . Item Apostolus: Qui cum diues esset, pauper factus est pro nobis . Et sapientem eum Euangelista testatur dicens: Et iehsu proficiebat etate et sapientia et gratia coram Deo [et hominibus] . Iste natus est in regno senis et stulti, optimus, pauper, et puer admirabilis, ut de domo uinculatorum procederet in regnum, abiens in regionem longinquam, iuxta parabolam euangelicam, accipere sibi regnum et reuerti, eos post aliquantum  temporis, qui super se eum regnare noluerunt, in iudicio damnaturus. Tamen erunt quam plurimi qui non letabuntur in Christo, recipientes Antichristum pro eo. Sed et illi non letantur in eo, qui carnalia desideria, id est, exterioris hominis uitia sequuntur magis quam interioris sapientiam. Hi sunt qui nascuntur per gratiam sancti Spiritus, et sacramentum baptismi in regnum, sed non permanent in eo, reuertentes ad uitia, ideo consumpti inopia tabescent.

uERS. 17.---Custodi pedem tuum ingrediens in domum Dei, et propinqua ut audias. Multo enim melior est obedientia quam stultorum uictime, qui nesciunt quid faciunt mali. Precepta dat uite, et non uult offendere euntes ad Ecclesiam. Non enim ingredi  domum Dei, sed sine offensione ingredi laudis est. Et si esset omnium qui sunt in Ecclesia Dei, audire sermonem et diuina mysteria, nunquam addidisset, Appropinqua ut audias. Denique Moyses solus prope accedebat ad audiendum Deum: ceteri accedere non ualebant. Quod stulti nescientes remedium esse peccati, estimantesque pro oblatione [Ms., per oblationem] munerum Deo satisfacere se posse, [et] ignorant hoc malum esse atque peccatum, non obedientia [Edit., non ob obedientiam] preceptorum Dei [et] bonis operibus, sed donis et uictimis emendare uelle, que inique fecerint. Huic congruit illud, quod in Euangelio ipsa ueritas ait: Discite quid est, misericordiam uolo, et non sacrificium .



CAPUT u.


uERS. 1, 2.---Ne temere quid loquaris, neque cor tuum sit uelox ad proferendum sermonem coram Deo. Deus enim in celo, et tu super terram; idcirco sint pauci sermones tui. Multas curas sequuntur somnia, et in multis sermonibus inuenitur stultitia. Plerique arbitrantur hec in presenti seculo [Apud Hier., in presenti loco] precipi, ne coram Deo facile aliquid promittamus, et sine consideratione uirium uoueamus ea que explere non possumus. Adesse quippe presentem Deum; et licet ille in celo, nos esse uideamur in terra, tamen audire que loquimur, et insipientiam nostram argui ex multiplicatione sermonum. Alii uero melius intelligentes, hec precipue [Ms., precipi] affirmant, ne aut loquentes  cogitantesue, plus de Deo quam possumus, opinemur, sed sciamus imbecillitatem nostram. Quantum enim celum distat a terra, tantum nostra opinatio a natura illius separatur; et idcirco debere uerba nostra esse moderata. Sicut enim qui in multis cogitationibus est, ea somniat frequenter de quibus cogitat, ita qui plura uoluerit de diuinitate disserere incidit in stultitiam. uel certe uerba nostra pauca ideo esse debere, quod [etiam] ea que nosse nos estimamus, per speculum uidemus, et in enigmate, et ueluti somnium comprehendimus quod tenere nos estimamus; cumque plura, ut uisum nobis fuerit, dixerimus, finem disputationis nostre esse stultitiam: ex multiloquio enim nos non effugere peccatum.

uERS. 3, 4.---Si quid uouisti Deo, ne moreris reddere:  displicet enim ei infidelis et stulta promissio. Sed quodcunque uoueris, redde. Multoque melius est non uouere, quam post uotum promissa non reddere. Simplex intelligentia, interpretatione non indiget. Melius est non promittere quam promissa non facere, quia displicent [Ms., displiciunt] Deo uota infidelium, qui non implent que promittunt Deo. Deus nisi uerax est et ueritas, eosque amat qui ueritatis opera faciunt. Consideret homo quod [Ms., quid] Deo uoueat, an implere possit que uouere cogitat. Sed generaliter omni precipitur Christiano, ut fidem opere compleat, et non sit similis Iudeorum, qui spondent se omnia facere, que Dominus precipit, dicentes: Omnia quecunque precepit nobis Dominus faciemus ; postea uitulos facientes, adorauerunt  idola.

425 uERS. 5.---Ne dederis os tuum, ut peccare facias carnem tuam, neque dicas coram angelo: Non est prouidentia, ne forte iratus Deus super sermone tuo, dissipet cuncta opera manuum tuarum. Hebrei ita sentiunt: quod non potes facere, non promittas; non enim in uentum dicta transeunt, sed a presenti angelo, qui unicuique adheret comes, statim proferuntur [Hier. perferuntur] ad Dominum. Et tu qui putas ignorare Deum quod pollicitus es, prouocas eum ad iracundiam, ut omnia opera tua dissipentur. Nos uero ita intelligimus, quod his uerbis arguantur qui necessitate carnis et nature se peccare contendunt, Creatorique inscribunt, cur eos  tales fecerit, ut carnali desiderio superati cogantur peccare; et hoc est, quod ait: Ne dederis os tuum, ut peccare facias carnem tuam. Noli itaque, [ait,] uanas excusationes querere, et dare occasionem carni tue ad peccandum, et dicere: Non ego pecco, sed quod habitat in mea carne peccatum. Si enim, inquit, hec dixeris, Deum prouocas quasi auctorem mali atque peccati, ut iratus sit; et si quid uideris boni habere, auferet de manibus tuis; uel certe talia sentientem, tradet te in reprobum sensum, ut facias ea que non conueniunt.

uERS. 6.---Ubi multa sunt somnia, plurime sunt uanitates et sermones innumeri. Tu uero Deum time. Et hunc locum Hebrei ita edisserunt: nec superiora facias, de quibus iam dictum est, nec facile somniis  credas. Cum enim diuersa uideris per nocturnam quietem, et uariis anima fuerit exagitata terroribus siue incitata promissis, tu contemne, quia somnia sunt, et solum Deum time; qui enim somniis crediderit, uanitatibus et ineptiis se tradet. Aliter: quia dixi atque precepi, non des os tuum, ut peccare facias carnem tuam, et queras uanas [Ms., uarias] excusationes; hoc nunc infero, quod in somno uite istius, et in imagine umbre nubis, qua uiuimus, multa possumus inuenire que nobis uerisimilia uideantur et nostra excusare peccata. Propterea admoneo, ut id omnimodis caueas, ne putes absentem Deum ab operibus tuis, imo et cogitationibus peruersis, sed eum timeas, et scias in cunctis operibus tuis eius prouidentiam esse, teque libero arbitrio  [Ms., liberi arbitrii] conditum, non cogi, sed [Ms., om. sed] uelle, quod facias.

uERS. 7, 8.---Si uideris calumnias egenorum, et uiolenta [Ms., uiolata] iudicia, et subuerti iustitiam in prouincia, non mireris super hoc negotio, quia [excelso] excelsior est alius, et super hoc quoque [Ms., et hoc quoque] eminentiores sunt alii, et insuper uniuerse terre rex imperat seruienti. Unum disputationis seruemus textum, et eumdem sensum et ordinem sequamur. Supra dixit: Ne dixeris coram angelo, non est prouidentia, ne forte irascatur Deus super uocem tuam et reliqua. Aduersusque eos locutus est, qui negarent per prouidentiam Dei res humanas regi. Sed hic intellexit oriri posse huiusmodi questionem: si a Deo auctore res regitur humana [Ms.,  res reguntur humane], quare iusti calumniam patiuntur, et quare iniqui sunt iudices, et non Deus ulciscitur in eos qui iniqua faciunt et iudicant? Nunc infert, et soluit questionem que poterat opponi, dicens: Si uideris calumniam pauperis, qui beatus in Euangelio predicatur, et res uigere, non iustitiam [Hier., et res uigeri non iustitia], non [Ms., ne] mireris, nec tibi nouum aliquid esse uideatur, quia excelso alius excelsior est, et omnia respicit Deus, qui angelos suos super iudices et reges terre preposuit, qui possunt utique prohibere iniustitiam, et magis in terra ualere quam queuis hominum potestas [Ms., potestates]. Sed quoniam seruat in finem iudicium, et in consummationem mundi, quando in maturas  segetes messores uenire iussurus est, ut separetur triticum et in horreum celestis regni condatur, lolium autem eterno tradatur incendio; ideo nunc exspectat et differt sententiam, donec in fine mundi iniqui puniantur et iusti coronam recipiant iustitie.

uERS. 9, 10.---Auarus non implebitur pecunia, et qui amat diuitias, fructus non capiet ex eis: et hoc ergo uanitas. Ubi multe sunt opes, multi et qui comedunt eas: et quid prodest possessori, nisi quod cernit diuitias oculis suis? Hic uero auarus describitur, qui nunquam opibus expletur; et quanto plus capit, tanto plus cupit: sicut hydropicus, quanto plus bibit, tantum sitis addita crescit. Flacci quoque super hoc concordat sententia, qui ait :

 Semper auarus eget . . . . .
Nihil diuitie prosunt ergo  possidenti, nisi hoc solum, ut uideat quod 426 possidet. Quanto enim maior fuerit substantia, tanto plures ministros habebit, qui opes deuorent congregatas: dominus autem earum uideat tantum quid habeat, et plus quam unius hominis cibum capere non possit.

uERS. 11.---Dulcis est somnus operanti, siue parum siue multum comedat: saturitas autem diuitis non sinit eum dormire. Adhuc de diuite et auaro sermo est, et comparantur operanti, et absque sollicitudine dormienti, siue parum siue multum comederit, quod ille labore operis, et sudore quemuis cibum digerit, et dulci somno perfruitur. Diues uero distentus dapibus, in diuersa laceratus, dormire non  ualet, redundante crapula, et incocto cibo in stomachi angustiis estuante. Porro quia somnus, communis de hac uita exitus appellatur, melior erit requies eius qui operatur in presenti, et secundum uires suas in bonis operibus conuersatur, quam eorum diuitie de quibus scribitur: ue uobis diuitibus, quia recepistis consolationem uestram .

uERS. 12-16.---Est et alia infirmitas pessima, quam uidi sub sole: diuitie conseruate in malum domini sui. Pereunt enim in afflictione pessima. Generauit filium, qui summa in egestate erit; sicut egressus est nudus de utero matris sue, sic reuertetur, et nichil auferet secum de labore suo. Miserabilis prorsus infirmitas; quomodo uenit, sic reuertetur. Quid  ergo prodest ei quod laborauit in uentum? Cunctis diebus uite sue comedit in tenebris, et in curis multis, et in erumna atque tristitia. Cum superiori iunge quod sequitur. Ecclesiaste diuitem describente, quod nec ipse possit suis diuitiis perfrui, et crebro propter eas in discrimen ueniat, nec heredi quod congregauit, relinquat, sed et ipse et filius suus, sicut uenerunt nudi, ita nudi reuertantur in terram, et nichil eos laborum suorum comitetur. Nonne enim languor est pessimus, pro diuitiis cogitatione torqueri, et perituras opes, quas nobiscum non possumus auferre morientes, in tristitia, in gemitu, in indignatione, in litibus, casso labore conquirere. Possumus hec eadem uerba de philosophorum dogmatibus uel hereticorum peruersitatibus intelligere, qui in malum  sui diuitias diuersorum congregant dogmatum, nec aliquam in eis utilitatem habent [Ms., habebunt]; nec sectatoribus suis fructum relinquunt perpetuum, sed et ipsi, et discipuli eorum nudi, absque ullis meritis [Ms., bonis meritis] reuertentur in terram, non habentes lucem uere sapientie, sed in tenebris ignorantie, uerique luminis expertes, omnes labores suos perdent illius iudicio qui ait: Perdam sapientiam sapientium, et prudentiam prudentium reprobabo .

uERS. 17-19.---Hoc itaque mihi uisum est bonum, ut comedat quis, et bibat, et fruatur letitia ex labore suo, quo laborauit ipse sub sole, numero dierum uite sue, quos dedit illi Deus. Et hec est pars illius, et omni homini cui dedit Deus diuitias, atque substantiam,  potestatemque ei tribuit, ut comedat ex eis; et fruatur parte sua, et letetur de labore suo, hoc est donum Dei. Non enim satis recordabitur dierum uite sue, eo quod Deus occupet deliciis cor eius. Qui laboribus suis in curarum tenebris uescitur, et cum grandi uite tedio peritura comportat, meliorem dicit eum esse, qui presentibus fruitur bonis in letitia et iucunditate. Hic enim uel parua uoluptas est in fruendo, ibi uero sollicitudinis tantummodo magnitudo. Et reddit causas quare donum Dei sit, frui posse diuitiis; quoniam non multum recordabitur dierum laboris sui, ideo non erit in tristitia, non cogitatione uexabitur, abductus letitia et uoluptate presenti. Sed melius est iuxta Apostolum   spiritalem escam et spiritalem potum spiritalemque letitiam a Deo dari intelligi, et uidere bonitatem Dei, et iucunditatem cordis sui in omni labore suo, quo spiritaliter in bonis laborat operibus, spe consolatus future retributionis: et hec est pars nostra, ut letemur in studio bonorum operum; que letitia, licet bona sit, nec tamen plene bona est, donec manifestetur Christus, cuius uisio perfecta bonitas est et iucunditas. Notandum quoque est quod occupatio in hoc loco in bono intelligi debet, pro intentione spiritali ueraque letitia, quam diuina inspirat gratia hic in preceptis laborantibus Dei.



427 CAPUT uI.

uERS. 1-6.---Est et aliud malum quod uidi sub sole, et quidem frequens apud homines. uir cui dedit Deus  diuitias, et substantiam, et honorem, et nichil deest anime eius ex omnibus que desiderat; nec tribuit ei Deus potestatem ut comedat ex eo, sed homo extraneus uorabit illud. Hoc uanitas, et magna miseria est. Si genuerit quispiam centum liberos, et uixerit multos annos, et plures dies etatis habuerit, et anima illius non utatur bonis substantie sue, sepulturaque careat, de hoc ego pronuntio quod melior illo sit abortiuus. Frustra enim uenit, et pergit ad tenebras, et obliuione delebitur nomen eius. Non uidit solem, neque cognouit distantiam boni et mali; et si duobus millibus annis uixerit, et non fuerit perfruitus bonis: nonne ad unum locum properant omnia? Describit auarum diuitem, et hoc malum frequens esse in hominibus asserit, quod nichil eorum que in mundo putantur bona ei desit,  et nichilominus stultissima parcitate se cruciat, aliis deuorantibus [Hier., deuoranda] conseruans. Necnon et illud hyperbolice addidit, quod etsi liberos centum procreauerit, et non ut Adam prope mille, sed duobus millibus uixerit annis, et anima eius cupiditate et auaritia contabescat, multo deterioris conditionis sit abortiuo illo qui statim ut natus est interiit: ille enim nec mala uidit nec bona; iste uero cum bona possederit, semper tristis et cogitatione excruciatus est; magisque requiem habebit abortiuus quam auarus ille longeuus; et tamen ambo equali fine rapientur, dum et hic et ille subtrahuntur simili morte. Potest hoc [et] de Isrel accipi, quod dederit illi Deus legem et prophetas, testamentum et repromissionem, Saluatore dicente: Auferetur a uobis  regnum Dei, et dabitur genti facienti fructum eius . Hec omnia ad alienum et peregrinum gentium translata sunt populum, ut uideant illi bona sua, et non fruantur. Multoque nos conditionis esse melioris, qui quasi abortiui et nouelli putabamur ab eis, quam illi qui sibi in antiquitate applaudebant, de patribus gloriantes atque dicentes: Pater noster Abraham . Et tamen ad unum locum et nos et illos properare, id est ad iudicium Dei. Quod autem in medio ait: Et quidem sepulcrum non fuit ei, siue hoc significat quod diues ille de sua morte non cogitet, et cum omnia possideat, [etiam] in exstructione sepulcri auarus sit; siue quod sepe propter istas diuitias occisus insidiis, insepultus  abiiciatur; siue, quod melius puto, nichil bonum honorificumue [Ms., nichil boni facti honorisque] egerit, ex quo sibi queat apud posteros memoriam comparare, uitam silentio uelut pecus transiens, cum habuerit materiam per quam potuerit apparere quod uixerit.

uERS. 7, 8.---Omnis labor hominis in ore eius, sed anima eius non implebitur bonis. Quid habet amplius sapiens a stulto, et quid pauper nisi ut pergat illuc ubi est uita? Omne quod laborant homines in hoc mundo, ore consumitur, et, attritum dentibus, uentri traditur digerendum: sed non implebitur anima comedentis, quia rursum desiderat quod comedat. Et cum tam sapiens quam stultus absque cibo nequeant uiuere, et pauper nichil aliud querat nisi quomodo possit organum sui corpusculi sustentare, ideo illuc  properat pauper, ubi opes esse perspexerit. Sed melius est hoc intelligere de ecclesiastico uiro qui, in Scripturis celestibus eruditus, omnem laborem habet in ore suo, id est in doctrina spiritali; et anima eius non implebitur, dum semper cupit discere quod doceat; et in eo plus habet sapiens quam insipiens, quia cum paupere illo qui in Euangelio beatus dicitur, properat ad ea comprehendenda que uite sunt, et ambulat arctam et augustam uiam que ducit ad uitam. Et pauper est ornatus operibus [Ms., et pauper est a malis operibus], et scit ubi Christus, qui uita est, commoretur.

uERS. 9.---Melius est uidere quod cupias, quam desiderare quod nescias. Sed et hoc uanitas est, et presumptio spiritus. Melius est, iuxta sensum et prouidentiam  cuncta agere, quia sensus oculus est anime, quam uoluntatem carnis sequi, que nescientem ducit ad perditionem. uel certe superbum et sibi placentem arguit, et meliorem dicit esse eum qui cuncta prouiderit, quam illum cui nichil prodest [Hier., cui nichil placet] nisi quod ipse fecerit, quia hec est mala mentis afflictio, et presumptio pessima, eo quod Deus dissipat [Ms., despiciat] ossa hominum sibi placentium.

428 uERS. 10.---Qui futurus est, iam uocatum est nomen eius, et scitur quod sit homo, et non possit contra fortiorem se iudicio contendere. Aperte de Saluatoris predicatur aduentu, quia [qui] futurus est, antequam in corpore cerneretur, iam uocatum in Scripturis nomen eius; et cognitum est prophetis  et sanctis Dei ut homo sit, et iuxta hoc quod homo est, non possit se conferre cum Patre, ut in Euangelio ipse ait: Pater qui me misit, maior me est . uerba sunt plurima, multamque in disputando habentia uanitatem.



CAPUT uII.

uERS. 1.---Quid necesse est homini maiora se querere, cum ignoret quid conducat sibi in uita sua, numero dierum peregrinationis sue, et tempore, quo ut umbra preteriit. Aut quis ei poterit indicare quid post eum futurum sit sub sole? uidetur adhuc de Saluatore dicere, et prohibere ne curiose queramus qualis, uel quantus, uel quomodo uenisset, sed tantum credere quod Scriptura sancta de eo testatur.  Cum enim de statu nostro ignoremus, et uita nostra quasi umbra pertranseat, et futura incerta sint, non nobis expedit ut maiora quam possumus inquiramus, sed silentium imponamus ori nostro, credentes eum uenisse qui predictus est.

uERS. 2.---Melius est enim nomen bonum quam unguenta pretiosa, et dies mortis die natiuitatis. Considera, inquit, o homo, dies tuos breues, et quia cito sublatus carne in hac uita esse cessabis. Fac tibi in bonis operibus famam longiorem, ut quomodo nares unguentorum odore delectantur, sic ad tuum nomen [Ms., uocabulum] cuncta posteritas delectetur. Et hoc est quod in Prouerbiis dicitur: Memoria iustorum cum laude, nomen autem impiorum putrescit . Quod autem ait: Et dies  mortis super diem natiuitatis eius, hoc ostendit, melius esse ire ex hoc seculo, et carere laboribus huius uite, quam ad tribulationes laboresque tantummodo nasci, et omnia [Ms., et hec omnia mala] sustinere que in hoc mundo hominibus superuenire uidentur. uel certe quia in morte, quales simus, notum sit; in exordio uero nascendi, quales futuri simus, ignoretur.

uERS. 3.---Melius est ire ad domum luctus quam ad domum conuiuii; in illa enim finis cunctorum admonetur hominum, et uiuens cogitat quid futurum sit. Utilius est ad exsequias funeris ire quam ad domum conuiuii, quia ibi recordatione conditionis nostre et fragilitatis humane ex presenti cadauere commonemur. In conuiuiis autem et letitia, etsi quid timoris  habere uideamur uel compunctionis in corde, amittimus, et quid futuri simus non cogitamus.

uERS. 4.---Melior est ira risu, quia per tristitiam uultus corrigitur animus delinquentis. Risus dissoluit sapientem, ira corripit et emendat peccantem. Irascamur et nobis, quia peccauimus; irascamur aliis quoque peccantibus, ad emendationem sui, non ad ultionem nostri.

uERS. 5.---Cor sapientium ubi tristitia, et cor stultorum ubi letitia. Beati, inquit Saluator, lugentes, quoniam ipsi consolabuntur : igitur sapiens uir uadat ad domum lugentis, et seipsum corrigentis aliosque admonentis, ut plangant peccata sua; non ad domum adulatoris, qui plausus querit audientium, non lacrymas delinquentium. Talis doctor  plangitur diues in sermone, non diues in opere. Ideo mox in sequenti uersiculo adiungit:

uERS. 6, 7.---Melius est a sapiente corrigi quam stultorum adulatione decipi, quia sicut sonitus spinarum ardentium sub olla, sic risus stulti. Sed et hoc uanitas. Huic sententie simile est illud: Meliora sunt uulnera amici, quam fraudulenta oscula inimici . Sicut enim sonitus spinarum sub olla ardentium, strepitum reddunt insuauem, sic et palpantis magistri uerba non proderint audienti, uel ad curas seculi, que spine interpretantur, auditores suos cohortantis, uel futuro eos incendio preparantis.

uERS. 8.---Calumnia conturbat sapientem, et perdit robur cordis illius. Utamur hoc uersiculo, si quem iustum uirum atque sapientem uideamus calumnias  sustinere, et turbari de iniquitate iudicis, nec Deum [statim] periclitanti subuenire presentem. Multe tribulationes sunt iustorum, quia refrigescit caritas multorum, et abundat iniquitas, pro qua conturbabitur cor sapientis Deumque timentis.

429 uERS. 9.---Melior est finis orationis quam principium. Meliores sunt in dicendo epilogi quam exordia, quia in istis inchoatio est locutionis, in illis consummatio. Qui ad preceptorem uadit, melius in fine uerbi intelligit que dicuntur, quam in principio: ita melior est consummata iustitia quam inchoata; illa uictoriam prestat, ista certare incipit. Hic enim ex parte cognoscitur; cum autem uenerit quod perfectum est, non erit necesse illud quod ex parte est.

 Melior est patiens arrogante. Quia superius iram concesserat, dicens, meliorem iram quam risum; ne putaremus iram que est in passione laudari, nunc precipit iram patientia esse tollendam. Ibi enim pro correctione in peccantes, et eruditione in minores iram posuisti [Ms., posuit], hic uero patientiam, que non solum in angustiis, sed et in letioribus necessaria est, ne plus quam decet exaltemur.

uERS. 10.---Ne sis uelox ad irascendum, quia ira in sinu stulti requiescit. Inconsiderate irasci uetat, quia repentinus furor consilium non habet, et nichil uiro sapienti sine ratione agendum est. Idcirco comicus quidam ait: Ne quid nimis, quia omnis intemperantia cadit in uitium. Ira in sinu stulti requiescit. Semper iracundia superbie iuncta ultionem querit,  quia quamuis aliquis potens uideatur, et sapiens estimetur, si iracundus sine ratione est, insipiens arguitur. Et in Euangelio: Qui irascitur fratri suo, illa uel alia [Ms. illa] estimatione iudicii dignus efficietur.

uERS. 11.---Ne dicas: Quid putas causa est quod priora tempora meliora fuere quam nunc sunt? Stulta enim est huiusmodi interrogatio. Ne dicas ergo meliores fuisse dies sub Moyse et sub Christo quam modo sunt. Nam et illo tempore plures fuerunt increduli, et dies eorum mali facti sunt; et nunc credentes multi reperiuntur, de quibus ait Saluator: Beatiores sunt, qui me non uiderunt, et crediderunt . Aliter: debes sic uiuere, ut semper presentes dies meliores tibi sint quam preteriti, ne cum paulatim decrescere ceperis, dicatur tibi: Currebatis  bene, quis uos impediuit ueritati non obedire ?

uERS. 12, 13.---Utilior est sapientia quam diuitie, et magis prodest uidentibus solem. Sicut enim protegit sapientia, sic protegit pecunia. Hoc autem amplius habet eruditio et sapientia, quod uitam tribuunt possessori suo. Maioris est glorie sapientia cum diuitiis. Alii enim sapientia indigent, alii opibus: et melior est, qui utrumque prestat utroque indigenti. Qui sapiens est, et non diues, potest quidem docere quod bonum est, sed interdum non potest prestare, quod petitur; ideo ait: quomodo protegit sapientia, ita protegit et pecunia: sed in eo maior est sapientia diuitiis quod absque ullis opibus huius seculi uitam tribuit habenti eam. Sciendum est tamen quod hoc de uera dicitur sapientia, que ad uitam tendit eternam,  et deducit ad solem iustitie sequentem se. Unde ait: uidentibus solem, id est, intelligentibus qui sit sol iustitie, et quomodo perueniendum sit ad eum.

uERS. 14.---Considera opera Dei, quod nemo possit corrigere quem ille despexerit. In hoc uersiculo perspicue ad studium nos hortatur sapientie et scientie; ut consideremus opera Dei, quam magna et quam mirabilia sint, et quomodo alium gratuita pietate elegerit, alium iusto iudicio despexerit, sicut de Iacob et Esau dicitur: Iacob dilexi, et Esau odio habui . Dicitur et in psalmo: Uniuerse uie tue misericordia et ueritas .

uERS. 15.---In die bona fruere bonis, et malum diem precaue. Sicut enim hunc, sic et illum fecit Deus, ut non inueniat homo contra eum iustas querimonias.  Hoc enim ait, significans omnium esse retributionem: ideo admonet nos, diem malum, id est diem uindicte, precauere. Bene uero facienti bonus est huius uite dies, ad promerendum eterne beatitudinis diem. Sicut enim Deus fecit istum, ut bene uiuamus in eo, ita et illum male facientibus fecit. Aliter: Bona, inquit, et mala, id est prospera et aduersa, prout uenerint [Ms., euenerint] tibi, uiriliter sustine, quia utraque Dei iudicio euenient semper iusto, quamuis sepe occulto. Prohibetque querimonias contra Deum, cur alii felicitatem atque alii miseriam in hoc habeant seculo.

 430 uERS. 16.---Hec quoque uidi diebus uanitatis mee; iustus perit in iustitia sua, et impius multo uiuit tempore in malitia sua. Hoc idem et Propheta in septuagesimo secundo psalmo detestando miratus est. Et Habacuc propheta [Ms., in prophetia sua] deplorat quare impii felicia habeant tempora, et iusti plurimis torqueantur aduersis. [Sed] Dei in occulto patientia est, tribulari nunc sanctos, ut recipiant mala in uita sua, et peccatores non uisitare pro scelere suo in hoc seculo presenti; ut et illis possit eterna bona restituere, et his mala eterna [Ms., perpetua] inferre, sicut de Lazaro et de diuite legitur. Unde et prefatus Psalmista respiciens finem malorum, qui hic feliciter uiuunt, exclamauit dicens: Existimabam ut cognoscerem hoc, labor est ante me, donec  intrem in sanctuarium Dei, et intelligam nouissima eorum .

uERS. 17.---Noli esse iustus multum, nec plus sapias quam necesse est, ne obstupescas. Qui uero nunquam fraternis ignoscere peccatis uult, sed omnia uindicare secundum furorem animi sui, plus iustus est quam decet. Cum enim Saluator ait: Nolite iudicare, ut non iudicemini ; et: Si dimiseritis hominibus peccata eorum, dimittet uobis Pater uester celestis delicta uestra . Nec nimis rigidus, aut animo [Ms., nimis] solutus magister debet esse, sed uia regia ingredi, et considerare diligenter quid cui conueniat ad salutem anime sue. Quod autem ait: Noli querere amplius, ne obstupescas; mentem nostram scit perfectam non posse  comprehendere sapientiam, et mensuram fragilitatis nostre iubet nos scire debere.

uERS. 18.---Ne impie agas multum, et noli esse stultus, ne moriaris in tempore non tuo. Cum Dominus loquatur: Nolo mortem peccatoris, sed tantum ut reuertatur et uiuat , semel peccasse sufficiat, debemus nos erigere post ruinam. Si enim iuxta eos qui de physicis disputant, nouit hirundo pullos suos de sua oculare chelidonia; dictamnum capree appetunt uulnerate; cur nos ignoremus medicinam penitentie propositam esse peccantibus? Quod autem ait: Ne moriaris in tempore non tuo, scimus Chore, et Dathan, et Abiron propter seditionem aduersus Moysen et Aaron repentino terre hiatu deuoratos , et ad emendationem  aliorum ante diem iudicii [etiam] in hac uita plurimos iudicatos. Quod ergo dicit tale est: Noli peccatis adiicere peccata, ne prouoces Deum, et hic tibi inferat [Ms., etiam hic tibi inferre] supplicium.

uERS. 19.---Bonum est te sustentare iustum, sed ab illo ne subtrahas manum tuam: quia qui timet Dominum, nichil negligit. Bonum est iustis bene facere, non iniustum est tantum domesticos fidei sustinere [a 1Kb] , sed [et] omni petenti tribuere, preceptum est. Timens quippe Dominum, et imitator Conditoris sui, qui pluit super iustos et iniustos, absque respectu personarum omnibus benefacere festinat. Aliter:  Quia uita hec miserabilis diuersis quotidie uariatur euentibus, tam ad aduersa quam ad prospera iusti animus preparetur, et poscat Dei misericordiam, ut quodcunque euenerit, libera mente sustineat. Qui [enim] timet Dominum, nec prosperis [Edit., posteris] eleuatur, nec opprimitur aduersis.

uERS. 20, 21.---Sapientia confortauit sapientem super decem principes ciuitatis. Non est enim homo qui faciat bonum et non peccet. Sapientia uero, sicut alio loco legitur, melior est fortitudine, quam dicit decem principibus esse fortiorem in uno sapiente. Aliter: decem qui potestatem habent et in urbe consistunt, angeli sunt, qui ad perfectum numerum peruenire possunt denarium [Hier., numerum peruenere denarium], et auxiliantur humano generi. Sed  si quis consideret omnia auxilia, maius est auxilium sapientie, id est Domini nostri Iesu Christi, omnium angelorum, quia nullus ex angelis redimere potuit humanum genus peccatis obnoxium. Tum Dominus angelorum descendit, et respersos nos sanguine suo, sanauit ab omni infirmitate peccatorum nostrorum. Sicut enim per unum hominem intrauit mors in mundum , ita per unum, id est, Iesum Christum, redemptio uenit in mundum.

uERS. 22, 23.---Sed et cunctis sermonibus que discuntur ne accommodes cor tuum, ne forte audias seruum tuum maledicentem tibi. Scit enim tua conscientia quia et tu crebro maledixisti aliis. Docet igitur sapientem maledicorum linguas non auscultari, sed sapientie auxilio confortatum magis mores uanos  paruipendere, magisque conscientie 431 bono letari quam maledictis alienis contristari: maxime qui seipsum nouit aliquoties aliis detrahere; et si sibi ipsi ignosci desideret alios reprehendenti, aliis quoque se reprehendentibus ignoscat. Si enim curiosus est quispiam quid alii de se loquantur et iudicent, semper in tribulatione erit, quia nullatenus nec seruorum suorum mussitationes compescere ualet; et simul docet non facile iudicandum, et habenti trabem in oculo, de festuca alterius non loquendum.

uERS. 24, 25.---Cuncta tentaui in sapientia. Dixi: Sapiens efficiar, et ipsa longius recessit a me multo magis quam erat; et alta profunditas, quis inueniet eam? Dicit se, ut Regnorum quoque testantur libri, ultra omnes homines quesisse sapientiam, et tentasse  ad finem illius peruenire: sed quanto plus quesierit, tanto minus reperisse, et in media demersum caligine tenebris ignorantie circumdatum. Aliter autem: Qui eruditus fuerit in Scripturis, quanto plus surgere [Hier., plus scire] ceperit, tanto ei in his quotidie oritur maior obscuritas: quia in speculo et imagine uidemus, donec ueniat, quod perfectum est; ideo hec sapientia mortalium parua est ad illam, que sanctis datur in futuro regno Dei.

uERS. 26, 27.---Lustraui uniuersa animo meo, ut scirem, et considerarem, et quererem sapientiam, et rationem, et ut cognoscerem impietatem stulti, et errorem imprudentum; et inueni amariorem morte mulierem, que laqueus uenatorum est, et sagene cor eius,  uincula sunt manus illius: qui placet Domino, effugiet eam; qui autem peccator est, capietur ab illa. Quia supra Ecclesiastes dixerat omnia se in sapientia tentasse, et quanto eam plus inquisierit, tanto illam longius refugisse: nunc ait, et illud in sua inuenisse sapientia malum, quod in rebus humanis omnia uinceret mala, id est, mulierem omnium esse malorum caput, quia per illam mors in orbem terrarum introiuit, et pretiosas animas uirorum capit, et cum in mentem miseri amatoris inciderit, trahit eum in preceps, nec ante pedes suos respicere patitur, sed quasi laqueus et sagene cor adolescentis innectit. uincula sunt manus illius. Id est, suadere potest, uim facere non potest, nec ad se nolentes compellere. Iustus qui fuerit et bonus coram Deo,  eruetur ab ea: peccator uero captus deducetur ad mortem. Non putemus hinc [Ms., hanc] Salomonem de omni genere mulierum protulisse sententiam: quod expertus est loquitur; ideo quippe offendit Deum, quia captus fuit a mulieribus. Et hec secundum litteram. Ceterum secundum intelligentiam spiritalem, heretica prauitas mulieris nomine designatur, que mollibus incautos sepe ligat sermonibus, quia panis absconditus et aque furtiue dulciores insipientibus solent esse

uERS. 28-30.---Ecce hoc inueni, dicit Ecclesiastes, unum et alterum, ut inuenirem rationem quam adhuc querit anima mea, et non inueni. uirum de mille unum reperi, mulierem ex omnibus non inueni. Solummodo hoc inueni, quod fecerit Deus hominem  rectum, et ipse se infinitis miscuerit questionibus. Omnia diligenter tractando consideraui, ut rationem unius alteriusue rei, id est cuiuscunque rei inuenirem, uel etiam inter homines eorumque mores discretionem, quis perfecte bonus esset. Sed ex omnibus uiris unum inueni perfecte bonum, id est, Christum: sicut Propheta dicit: Non est qui faciat bonum, non est usque ad unum . Solus Christus sine omni labe peccati inuentus est bonus. Millenarius uero numerus pro sanctorum discretione a peccatoribus, qui mulieris nomine designantur, hoc in loco ponitur. uir igitur a uirtute dicitur, et mulier a mollitie. Potest quoque mulier pro carnalibus accipi operibus, et uir, qui a uirtute dicitur, pro rationalis animi excellentia. Sed ne uideretur  his sermonibus communem humani generis naturam damnare, et Deum auctorem facere mali, dum talium conditor sit qui malum uitare non possunt, argute precauit et ait, bonos nos scimus a Deo creatos, sed quia libero sumus arbitrio derelicti, uitio nostro ad peiora labi, dum maiora querimus, et ultra uires nostras uaria cogitamus.



432 CAPUT uIII.

uERS. 1.---Quis talis ut sapiens est, et quis cognouit solutionem uerbi? Sapientia hominis lucet in uultu eius, et potentissimus faciem eius commutauit. Supra docuerat difficile bonum hominem inueniri, et uenientem contra eluserat questionem dicens, a Deo bonos homines conditos, sed sponte sua in peccatum  lapsos. Nunc quid bono homini dederit Deus, quasi gloriabundus enumerat, sapientiam scilicet, rationem prudentie, occulta Dei nosse mysteria, et arcana eius sensu cordis intrare. Oblique autem de se loquitur quod nemo ita fuerit sapiens ut ipse, et nullus sic sciret problemata et solutiones; et sapientia eius a cuncto laudata sit populo, que non solum intrinsecus latuerit, sed et in superficie corporis et speculo uultus eluxerit, ultraque omnes homines prudentiam mentis in facie sua pinxerit. Multi sunt qui promittunt sapientiam et solutionem se scire diuine Scripture, sed pauci sunt qui ueram inueniant solutionem meam. Sed et hoc sciendum est, quod sapiens sepe moribus agnoscitur honestis, et uisu discernitur a stulto.

 uERS. 2-4.---Ego os regis obseruo, et precepta iuramenti Dei. Ne festines recedere a facie eius, neque permaneas in opere malo, quia omne quod uoluerit, faciet, et sermo illius potestate plenus est: nec dicere quisquam potest, quare ita facias? De eo siquidem uidetur dicere, de quo in Psalmo cantatur: Domine in uirtute tua letabitur rex . et in alio loco, ut Patris et Filii regnum unum significetur, Scriptura commemorat: Deus iudicium tuum regi da, et iustitiam tuam filio regis . Non enim iudicat Pater quemquam, sed omne iudicium dedit Filio . Qui rex filius, Dei Patris regis est filius. Huius itaque custodienda sunt precepta, qui ait: Si uis uitam ingredi, serua mandata . Admonet quoque  non esse discutienda precepta Dei, quare hoc uel illud preceperit, sed quodcunque uiderit esse mandatum, hoc pia mens hominis implere festinet, ut sit in lege Domini uoluntas eius die ac nocte. Iuramentum Dei dicitur pro affirmatione sententie eius, que nullatenus immutari poterit. Idcirco consilium dat ne stemus in opere malo, quia nescit homo quid uentura pariat dies. Igitur penitenti [Ms., patienti] indulgentia promissa est, crastinus dies uero nemini certus est. Ideo dicit Scriptura: Ne tardes conuerti ad Dominum .

uERS. 5.---Qui custodierit mandatum [Ms., preceptum], non experietur in futuro quidquam mali. Qui in hoc seculo preceptum Domini custodit, non experietur quidquam mali. Tempus et responsionem  cor sapientis intelligit. Precipit autem et regis imperium, id est Christi, conseruandum, et scire quid, et quare, et quo tempore iubeat.

uERS. 6, 7.---Omni negotio tempus est, et opportunitas, et multa hominis afflictio, quia ignorat preterita, et futura nullo scire potest nuncio. Omni negotio, ait, tempus est, idem [Ms., id est] quod in superioribus dixit, omnia opportunitatem habere: quondam fuit tempus circumcisionis, sed modo tempus gratie. Etenim [Ms., est enim] magna afflictio generis humani, quia ad laborem homo nascitur, et uariis affligitur tribulationibus, cui sepe aliud euenit, et aliud sperat; ab altero sibi uelut ab hoste cauet, et alterius iaculo uulneratur, quia nescius est futuri, sicut peta ait:

 Nescia mens hominis fati sortisque future. uIRG. Aeneid. X.

Quamuis nemo sit conscius futurorum, tamen scire debet omnia a Deo ad utilitatem hominum fieri, et non absque eius uoluntate disponi, sine cuius dispositione nec unus passer in laqueum cadit.

uERS. 8.---Non est in hominis ditione [Ms., conditione] prohibere spiritum, nec habet potestatem in die mortis, nec sinitur quiescere ingruente bello, neque saluabit impietas impium. Non est ergo lugendum si futura scire non possumus, et sepe ab iniquis potentioribus opprimamur, cum morte omnia finiantur, et superbus et potens qui cuncta populatus est, non ualet animam suam retinere, cum exire iubetur de corpore; nec eum saluabit impietas sua, sed magis  aggrauat in die exitus sui, dum meritis equalia recipit suis, et ingruente super se bello miserie peccatorum suorum, saluari non poterit, eo quod negligit [Ms., qui neglexit] tempus penitentie.

433 uERS. 9-11.---Omnia hec consideraui, et dedi cor meum in cunctis operibus que fiunt sub sole. Interdum dominatur homo homini in malum suum. uidi impios sepultos, qui etiam cum adhuc uiuerent, in loco sancto erant, et laudabantur in ciuitate quasi iustorum operum. Sed et hoc uanitas est. Etenim quia non profertur cito sententia operum contra malos, absque ullo timore filii hominum perpetrant mala. Hanc sententiam beatus Hieronymus ita interpretatus est: Dedi, inquit, cor meum, ut omne quod sub sole geritur intuerer, et hoc [uel] maxime, quod  homo in homines accipit potestatem, ut quoscunque uult, affligat atque condemnet. Cum itaque mentem meam ad hec intuenda dirigerem, uidi impios cum tali opinione mortuos, et sic sepultos, ut sancti estimarentur in terra, quod, cum uiuerent, putabantur digni esse Ecclesie principes, et templo Dei; et insuper ambulantes tumidi laudabantur in malis suis, sicut scriptum est: Laudatur peccator in desideriis anime sue, et qui iniqua gerit, benedicitur . Hoc autem propterea euenit quod nemo peccantibus episcopis audet contradicere; nec statim Deus ob scelus ulciscitur, sed differt penam, cum exspectat penitentiam. Peccatores autem qui non statim arguti atque correcti sunt, putantes nequaquam futurum esse iudicium, in scelere perseuerant. Possumus  hoc testimonium accipere aduersus episcopos qui acceperunt in Ecclesia potestatem, et scandalizant magis eos quos docere et ad meliora debuerant incitare. Hi frequenter post mortem laudantur in Ecclesia [Ms., in seculo], et beati in his que non probabiliter fecerunt publice siue a successoribus siue a populis predicantur. Et hoc quidem uanum est, quod non sicut egerunt, sic audiunt, nec statim corripiuntur in peccato suo. Nemo quippe audet accusare maiorem. Propterea quasi sancti et beati in preceptis Domini ambulantes, augent peccata peccatis. Difficilis est accusatio in episcopum: si enim peccauerit, non creditur; et si conuictus fuerit, non punitur.

 uERS. 12.---Attamen ex eo quod peccator centies facit malum, et per patientiam sustentatur, ego cognoui quod erit bonum timentibus Dominum, qui uerentur faciem eius. Ex eo quod impius plurimum peccat , dat Deus locum penitentie, et non [eum] statim punit in scelere, sed exspectat ut conuertatur ab iniquitate sua et agat penitentiam: quia [Deus] non uult mortem peccatoris, sed ut conuertatur et uiuat, ego intelligo quia benignus et misericors super eos futurus sit Deus qui habent timorem illius, et ad uerbum eius contremiscunt, et agunt penitentiam de preteritis, et de futuris sibi cauere incipiunt, quia peccator post penitentiam, si reuertetur iterum ad peccata priora, cani comparatur qui reuertitur ad uomitum  suum.

uERS. 13.---Non sit bonum impio, nec prolongentur dies eius, sed quasi umbra transeant, qui non timent faciem Dei. Imprecatur male his qui non habent timorem Dei, et optat ne diu differantur a pena, sed statim morte subtracti cruciatus recipiant quos merentur. Simile quid et Apostolus loquitur: Utinam precidantur, qui nos [Ms., uos] conturbant ! Et alibi: Alexander erarius multa mala mihi ostendit, reddet illi Deus secundum opera eius . Et malis quidem qui conuerti non uolunt, sed in malitia sua permanere, melius est mori quam uiuere, quia quanto plures uiuit dies, tanto atrociorem sibi preparat penam. Unde et comicus ait:

 Quid mali imprecer homini, nisi ut diu uiuat?

uERS. 14.---Est et alia uanitas que fit super terram: sunt iusti quibus mala [Ms., multa] proueniunt, quasi opera egerint impiorum; et sunt impii qui ita sunt securi, quasi iustorum facta habeant. Sed et hoc uanissimum iudico. Inter ceteras uanitates que in mundo uario feruntur euentu, etiam hoc deprehendi quod iustis ea frequenter eueniunt que impiis euenire debuerant, et impii tam feliciter in hoc mundo degant [Ms., degunt], ut eos putes esse iustissimos: quemadmodum de diuite purpurato, et Lazaro mendico legitur in Euangelio . Septuagesimus quoque secundus psalmus de hac re disputat, cur iustis interdum mala et impiis eueniant bona. Sed Hebrei hoc de filiis Aaron intelligunt, qui Deo sacrificantes  perierunt; et de Manasse, qui post tanta mala reductus est de captiuitate, et restitutus in regnum, ut dies suos feliciter finiret.

434 uERS. 15.---Laudaui igitur letitiam, quod non esset homini bonum sub sole, nisi quod comederet, et biberet, atque gauderet, et hoc solum secum auferret de labore suo in diebus uite, quos dedit ei Deus sub sole. Concionator noster, qui multas in se transfigurat personas, modo uulgi uerba profert, quod nichil aliud bonum estimat, nisi letari manducando et bibendo, et seculi seruiendo [Ms., seruire] deliciis, summam accipere felicitatem. Sed hec sententia, si sic intelligitur sicut scripta est, miseros approbauit quos in Euangelio  Dominus beatos asserit [Ms., dixit], id est pauperes, quorum regnum celorum  esse dixit: necnon esurientes et sitientes beatos esse ibidem testatur. Sed melius est de spiritali cibo et potu sapientie hec intelligere, de quibus et in psalmo legitur: uinum letificat cor hominis, et panis confirmat . Quod autem hec spiritaliter sentienda sunt, sequens uersiculus demonstrat, in quo ait:

uERS. 16, 17.---Et apposui cor meum ut scirem sapientiam, et intelligerem dissensionem [Ms., distentionem] que uersatur in terra. Est homo, qui diebus ac noctibus somnum oculis non capit, et intellexi, quod omnium operum Dei nullam possit homo inuenire rationem eorum que fiunt sub sole: et quanto plus laborauerit ad querendum, tanto minus inueniet: etiamsi dixerit sapiens se nosse, non poterit reperire. Testatur scilicet  melius esse in meditatione Scripture sancte uersari die ac nocte, quam in epulis carnalibus perdere tempora sibi a Deo data ad proficiendum in sapientie studiis, ut cognoscat mirabilia Dei, et laudet Creatorem in operibus suis: quamuis occulta sunt [Ms., sint] iudicia Dei, tamen miranda sunt, et Creator in eis laudandus est. Et quid de stulto dicendum est, dum studiosus sapientie scrutator inuenire non ualet quare hoc uel illud factum sit, et quare mundus uariis gubernetur euentibus, cur alius cecus, alius debilis, alius uidens et sanus nascatur: hic paupertatem habeat, ille diuitias; iste sit nobilis, ille inglorius. Subostendit itaque his uerbis, esse causas rerum omnium rationabiles per iustitiam Dei quare unumquodque fiat, sed in occulto eas latere, et non  posse ab hominibus comprehendi.



CAPUT IX.

uERS. 1, 2.---Omnia hec tractaui in corde meo, ut curiose intelligerem. Sunt iusti et sapientes, et opera eorum in manu Dei, et tamen nescit homo utrum amore an odio dignus sit, sed omnia in futurum seruantur incerta, eo quod uniuersa eque eueniant. Porro hic sensus est huius sententie: in hoc dedi cor meum, et scire uolui quos Deus diligeret et quos odisset. Inueni iustorum opera in manu Dei esse; et tamen utrum amentur a Deo an non, scire nequeo, et ambigo fluctuans in cogitationibus meis, utrum sustineant ad probationem iusti tribulationes in hoc seculo, sicut Iob; an per odium, ut plurimi peccatores.  Sed hoc nunc habetur omnimode incertum.

uERS. 3.---Iusto et impio, bono et malo, mundo et immundo, immolanti uictimas et sacrificia contemnenti. Sicut bonus, sic et peccator: ut periurus [Edit., periturus], ita et ille qui uerum deierat. Hoc est pessimum inter omnia que fiunt sub sole, quia eadem cunctis eueniunt. Ea que per se nec bona nec mala sunt, et a sapientibus huius seculi media nuncupantur, quia equaliter iustis eueniunt et iniustis, simplices quosque conturbant cur ita eueniant, et propterea non putant esse iudicium, cum omnium rerum in futuro discrimen sit. Tale quid [et] in Euangelio ipse Dominus ait: Estote perfecti sicut Pater uester perfectus est, qui solem suum oriri facit super bonos et malos, et pluit super iustos et in  iustos . Quod autem ait, euentus est unus omnibus, iusto et impio, siue angustiarum siue mortis significat euentum. Ideo nec caritate Dei dignos uel odio seipsos esse intelligunt. Hoc enim pessimum esse omnium que sub sole sunt dixit, quia nulla discretio hic esse uidetur inter bonos et malos, et hoc apud eos qui cum Propheta non intrabunt in sanctuarium Dei, ut intelligant nouissima eorum.

uERS. 4.---Unde et corda filiorum hominum implentur malitia et contemptu in uita sua, et post hec ad inferos deducentur. Nemo est qui semper uiuat, et qui huius rei habeat fiduciam. Eumdem sensum replicat quem ante posuit, quia communes angustie 435 iustos et iniustos premunt. Ideo sine respectu  homines peccare non metuunt, quia in presenti iudicium Dei non uident super impios, qui subito rapiuntur pro peccatis ad inferos, dum nec semper uiuere potestatem habent, nec ullus tam potens est in seculo, qui huius rei, id est, sine morte uiuere, facultatem habere ualeat. Unde in sequentibus mox adiungit:

uERS. 5, 6.---Melior est canis uiuens leone mortuo; uiuentes enim sciunt se esse morituros, mortui uero nichil nouerunt amplius, nec habent ultra mercedem, quia obliuioni data est memoria eorum. Amor quoque, et odium, et inuidia simul perierunt, nec habent partem in seculo, et in opere quod sub sole geritur. Quod autem supra dixerat, cor filiorum hominum impleri malitia et iniquitate, et post hec omnia  morte finiri, nunc eadem complet et repetit, donec uiuant homines, posse eos iustos fieri, post mortem uero nullam boni operis occasionem dari. Peccator enim uiuens, quem cani comparauit, potest melior esse iusto mortuo, quem leonem dixit: quia uiuens proficere poterit in opere bono, mortuus uero nichil potest addere meritis suis. Possumus quoque canem pauperem iustum intelligere uiuentem, et leonem mortuum potentem huius seculi, qui nichil secum bonorum exiens de hoc mundo meritorum abstulit. Sed et dilectio eorum, et odium, et immolatio, et omne quod in seculo habere potuerunt, mortis finitur aduentu, nec iuste quidpiam possunt agere, nec peccare; nec uirtutes adiicere, nec uitia. Spiritaliter  etiam intelligamus Chananeam illam, cui dictum est: Fides tua te saluam fecit , canem iuxta Euangelium esse; leonem [uero] mortuum circumcisionis populum, sicut Balaam propheta dicit: Ecce populus, ut catulus leonis, exsurget, ut leo exsultans . Canis uiuens nos sumus ex nationibus, leo uero mortuus Iudeorum populus a Deo derelictus. Et melior est apud Dominum [Ms., Deum] iste canis uiuens, quam ille leo mortuus. Nos uero uiuentes cognoscimus Patrem, et Filium, et Spiritum sanctum, illi uero mortui nichil sciunt, nec estimant aliquam repromissionem atque mercedem, sed completa est eorum memoria: neque meminerunt ipsi que scire debuerunt, neque illorum Dominus iam recordatus est, qui perierunt in scelere suo. Quorum  zelus, et inuidia, et emulatio, quam habuerunt contra Christum et apostolos, pariter periit.

uERS. 7.---uade ergo et comede in letitia panem tuum, et bibe in gaudio uinum tuum, quia placent Deo opera tua. Melius hec omnia, sicut sepe diximus, spiritaliter intelliguntur quam carnaliter, ne forte in Epicuri dogma ruamus, qui beatam estimauit uitam, corporis delectationibus frui: nisi forte concionatoris more estimemus Salomonem uulgi uerba, et sensus ex sua persona proferre. Dicamus altiori sensu: Quia didicisti priori sententia, quod morte omnia finiuntur, et in inferno non sit penitentia fructuosa, nec aliquis uirtutis recursus; dum in isto seculo es, festina, contende, age penitentiam; dum habes tempus, labora; libenter enim Deus suscipit  penitentiam; et comede panem caritatis, et uinum sapientie bibe, ut Deo placeant opera tua, sicut uerus Ecclesiastes in Euangelio dicit: Qui sitit, ueniat ad me et bibat . Et in Prouerbiis: uenite, comedite panem, et bibite uinum, quod miscui uobis .

uERS. 8.---Omni tempore sint uestimenta tua candida, et oleum de capite tuo non deficiat. Habeto, inquit; corpus mundum et castum, et esto misericors: hoc est, quod in Euangelio ipsa ueritas ait: Sint lumbi uestri precincti, et lucerne ardentes in manibus uestris . In precinctu castitatem corporis significat, et in lucernis ardentibus, que oleo alantur bonorum operum, candorem et predicationis lucem. Hoc oleo uultus noster exhilarandus est: hoc  ieiunantes unguentum in capite habeant, quod peccatores habere non possunt, quorum uir iustus oleum detestatur, ubi ait: Oleum peccatoris non impinguet caput meum . Quod oleum heretici habere solent, ut perfundant capita deceptorum, id est, uerba suauia, sed fallacie plena.

uERS. 9.---Perfruere uita cum uxore quam diligis, cunctis diebus uite instabilitatis tue, qui dati sunt tibi sub sole omnibus diebus uanitatis tue. Hec est enim pars in uita, et in labore tuo, quo laboras sub sole. Sapientiam sequere, et scientiam Scripturarum, 436 et hanc tibi in coniugium copula, de qua in Prouerbiis: Ama illam et seruabit te, amplexare eam, et circumdabit te . Dies enim [Ms., autem]  uanitatis, dies huius seculi nequam significat, de quibus et Apostolus non tacet. Pulchre precipit ut in diebus uanitatis nostre ueram uitam cum sapientia uxore queramus: hec enim pars nostra est, et hic laboris fructus, si in hac uita umbratili sapientiam ueram, que ad uitam nos ducat eternam, inuenire ualeamus.

uERS. 10.---Quodcunque facere potest manus tua, instanter operare, quia nec opus, nec ratio, nec scientia, nec sapientia erunt apud inferos, quo tu properas. Fac quodcunque boni operis ualeas; nunc laborandum [Ms., labora]: habes tempus laborandi, quia mors tibi, que inferni nomine designatur, tempus tollet proficiendi, Propheta dicente: Nunquid mortuis facies mirabilia, aut in inferno quis confitebitur tibi?  Nunquid enarrabit aliquis in sepulcro misericordiam tuam ? Simile quid Saluator in Euangelio dicit: Operamini dum dies est, ueniet nox, quando nemo poterit operari .

uERS. 11.---uerti me ad aliud, et uidi sub sole nec uelocium esse cursum, nec fortium bellum, nec sapientium panem, nec doctorum diuitias, nec artificum gratiam, sed tempus casumque [Ms., sed cassum tempus] in omnibus. Epistola ad Romanos huic loco conuenit, ubi dicit, non esse uolentis neque currentis, sed Dei miserantis : quia sine gratia Dei, nec uoluntas bona erit in homine; neque cursus boni operis sine Deo fieri ualet. Et hic locus Pelagianam sectam optime destruit. Qui graui peccatorum pondere premitur, non est aptus ad cursum illum de  quo dicitur: Cursum consummaui, fidem seruaui . Qui autem leuis est, et anima illius non grauatur, nichilominus et ipse absque adiutorio Domini non potest ad celum peruenire, quia quandiu sarcina carnis anima aggrauatur, bellum sibi aduersum erias restat potestates: licet enim sit [Ms., quas licet sit] robustus, propriis uiribus uincere non poterit, nec celestem et uiuentem panem habere poterit, nisi per sapientiam cohortantem: uenite, comedite panes meos . Sciendum quoque est uirum prudentem diuitias salutis et sapientie habere non posse, nisi eas a Deo acceperit, cuius ipse diuitie sunt, de quibus et alibi scriptum est: Redemptio anime uiri proprie diuitie . Gratiam quoque, nisi scientiam comitata fuerit, et  concessa a Deo, quis eruditus uir poterit inuenire [a 1Kb] ? Quod Paulus sciens, plus, inquit, omnibus laboraui: non autem ego, sed gratia Dei, que mecum est . Et iterum: Gratia eius in me uacua non fuit. Et ad extremum nescitur ab homine, quando tempus adueniat, in quo uarius euentus, et finis omnium subsequatur.

uERS. 12.---Nescit homo finem suum, sed sicut pisces capiuntur hamo, et sicut aues comprehenduntur laqueo, sic capiuntur homines tempore malo, cum eis extemplo superuenerit. Nesciunt homines, sicut supra dictum est, tribulationes uel repentinas miserias, que superueniunt eis incerto Dei iudicio, sepe occulto, sed nunquam iniusto; nec etiam ipsius mortis horam nosse poterunt, que sicut fur ueniet, ut uastet  domum peregrinationis nostre. Sicut pisces capiuntur reti, uel aues laqueo, ita filios hominum repentine inuoluent angustie. Porro secundum allegoriam sciendum est, regnum celorum simile esse sagene misse in mare: hoc est, euangelica predicatione missa in huius mundi fluctiuagas tempestates, unde Dominus in uocatione apostolorum ait: uenite post me, faciam uos fieri piscatores hominum . Et e contrario, sagenam habent heretici male predicationis, qua capiunt animas innocentes ad interitum. Sagena eorum est sermo affabilis, blandum eloquium, simulata aut coacta ieiunia, uestis humilis,  uirtutum imitatio, per que laqueum ponunt animabus simplicium, ut capiant eas, sicut pisces sagena capiuntur, et aues laqueo. Sciendum est ecclesiasticos quoque uiros, qui filii hominum appellantur, et sunt modice fidei, cito posse corruere. Notandum est [Ms., etiam], quod per totum librum, ubicunque dicitur, filii hominum, in Hebreo habetur filii hominis, hoc est filii Adam; et omnis pene Scriptura hoc idiomate plena est, uniuersum genus humanum Adam filios uocans.

437 uERS. 13-15.---Hanc quoque uidi sapientiam, et probaui maximam. Ciuitas parua, et pauci uiri in ea, et uenit rex contra eam magnus, et uallauit eam, et exstruxit munitiones per gyrum, et perfecta est obsidio, inuentusque est in ea uir pauper, et liberauit urbem  per sapientiam suam, et nullus deinceps recordatus est hominis illius pauperis. Aliis omnia incerta dicentibus et iustum ab iniusto amplius nichil habere, ego sapientiam in hoc maximam comprobaui, quod crebro euenit, ut parua sit ciuitas, et habitatores in ea pauci, et innumerabilium hostium cingatur exercitu, et obsidione et fame populus intus necetur; et repente contra omnium suspicionem inueniri uirum humilem et pauperem, qui haberet sapientiam maiorem cunctis diuitibus magnis et potentibus; et superbis in periculo positis et obsidionem pauentibus, cogitat et inquirit, ut inueniat quomodo a malis eruat ciuitatem. Et ingrata hominum obliuio, postquam fuerint libertati dediti et soluta captiuitas, et reddita patrie libertas, nemo meminit sapientis illius pauperis,  nemo pauperi refert gratias pro salute, sed omnes honorant diuites, qui in periculo nichil subuenire poterant. Aliter: Parua ciuitas, et uiri in ea pauci, ad comparationem totius mundi, Ecclesia est. Aduersus eam sepe consurgit rex magnus diabolus  et circumdat eam obsidione, siue persecutione, siue alio angustiarum genere, et inuenit in ea uirum pauperem et sapientem, Dominum nostrum Iesum Christum, qui pro nobis factus est pauper , et liberat urbem in sapientia sua. Sed, proh dolor! cum urbs per hunc pauperem sapientem liberata fuerit, uix aliquis eius meminit, uix illius mandata considerat; sed totos se luxurie et uoluptatibus concedentes, querunt diuitias, que tempore necessitatis et angustie  non liberant eos.

uERS. 16.---Et dicebam ego, meliorem esse sapientiam fortitudine. Quomodo ergo sapientia pauperis contempta est, et uerba eius non sunt audita? Quando nullus meminit sapientis pauperis illius, cum leta sunt omnia, sed uniuersi diuitias, et potentiam admirantur [Ms., quanquam . . . meminerit . . . admirentur.] Ego tamen per omnes supra interpretationes magis honoro contemptam sapientiam, et uerba que nullus audire dignatur.

uERS. 17.---uerba sapientium audiuntur in silentio, plus quam clamor principis inter stultos. uerba  quippe sapientium in quiete, et moderato audiuntur silentio; et qui non querunt plausus excitare uulgi, sed salutem desiderant audientium. Qui uero insipiens est, quamuis sit potens, et clamorem siue sue uocis, siue populi habeat acclamantis, inter insipientes computatur, qui sibi laudem querit humanam, non profectum populi audientis.

uERS. 18.---Melior est sapientia quam arma bellica, et qui in uno peccauerit, multa bona perdet. Nunc quoque sapientiam prefert fortitudini, et dicit eam plus ualere in preliis quam arma pugnantium; et crebro euenit, quod per unius insipientiam opes magne atque diuitie pereunt. Quod uero ait: Qui in uno peccauerit, multa bona perdet. Simile quid et Iacobus apostolus ponit, ubi ait: Qui [autem] in uno  peccauerit, factus est omnium reus . Qui in sola peccauerit caritate, omnium expers bonorum inuenietur.



CAPUT X.

uERS. 1.---Musce morientes perdunt suauitatem unguenti: pretiosior est sapientia, et gloria parua ad tempus stultitie. Exemplum superioris sensus dedit, in quo ait, per unum stultum multa bona posse subuerti, quod sic malus mixtus bonis contaminet plurimos, quomodo musce si moriantur in unguento, perdunt [et] odorem eius et saporem. Et quia sepe mixta est sapientie calliditas, et prudentie malitia, precepit ut sapientiam simplicem requiramus, mixtaque sit cum innocentia columbarum prudentia serpentina; et ut prudentes simus ad bonum, simplices autem ad  malum. Aliter: Pretiosior est humilis gloria quam superba elatio; et ad tempus stultum uideri, id est, simplicem, quam gloriosum et superbum.

438 uERS. 2, 3.---Cor sapientis in dextera eius, et cor stulti in sinistra illius. Sed in uia stultus ambulans, cum ipse insipiens sit, omnes stultos estimat. Et in Euangelio precipitur, ut nesciat sinistra quid faciat dextera sapientis . Et quando percutimur in maxillam dexteram, non iubemur sinistram genam percutienti prebere, sed alteram. Iustus autem [Ms., enim] sinistram in se non habet, sed totum in eo dextrum est. Qui autem sapiens est, semper de futuro seculo cogitat, quod ducit ad dextram; qui uero insipiens est, de presenti, quod  positum est in sinistra, semper inquirit. Sequens autem uersiculus in quo ait: Sed in uia stultus ambulans, cum ipse insipiens sit, omnes stultos estimat; hunc sensum habet: stultus, ut ipse peccat, sperat omnes peccare similiter, atque ex suo ingenio uniuersos iudicat.

uERS. 4.---Si spiritus potestatem habentis ascendit [Ms., ascenderit] super te, locum tuum ne dimiseris, quia curatio cessare faciet peccata maxima. Principem mundi istius, et rectorem tenebrarum harum, et operantem in filiis diffidentie, cuius et Apostolus meminit, nunc Scriptura significat: quod si in cor nostrum ascenderit, et animus male cogitationis uulnus acceperit, non debemus locum ultro tribuere, sed pugnare contra cogitationem pessimam, et liberari  a peccato maximo, ne scilicet cogitationem opere compleamus: quia aliud est cogitatione peccare, aliud opere. De quo grandi peccato in psalmo legitur: Si mei non fuerint dominati, tunc immaculatus ero, et emundabor a delicto maximo .

uERS. 5-7.---Est et malum, quod uidi sub sole, quasi per errorem egrediens a facie principis, positum stultum in dignitate sublimi, et diuites sedere deorsum. uidi seruos in equis, et principes quasi seruos ambulantes super terram. Hanc ergo iniquitatem se in seculo perspexisse commemorat, quod mali dominantur iustis, et sepe peiores qui sunt, sublimiores facti [sunt] melioribus. Nec solum in secularibus potestatibus, sed et in Ecclesie dignitate multoties eliguntur sacerdotes, non ex uirtutum meritis, sed ex fauore  populi, et principum uoluntate, suggerente diabolica fraude, et Dei iusto iudicio permittente ob merita populi; ut dicitur in Propheta: Sacerdotes mali, peccata populi, ut ceci duces habeant cecos donec pariter corruant in foueam perditionis. In hunc sensum facit et illud quod sequitur: uidi seruos super equos, et principes ambulantes quasi seruos super terram: ut hi qui serui sunt uitiorum atque peccati, siue tam humiles, ut serui ab hominibus computentur, subita a diabolo dignitate per flagitia publica, uideantur exaltari; et magistros bonos Deumque timentes opprimi et humilia [Ms., humiliari] officio seruorum.

uERS. 8.---Qui fodit foueam, ipse incidet in eam, et qui dissipat sepem, mordebit eum coluber. Ex parte simplex, et ex parte mysticus est intellectus. Si quidem  et alibi ipse Salomon ait: Qui statuit laqueum, capietur in illo . Et in Psalmo septimo: Lacum aperuit, et effodit eum, et incidit in foueam, quam fecit . Sepis autem confirmatio [Ms., infirmatio] ecclesiastica et apostolica sunt dogmata, que qui dissoluerit, et uoluerit preterire, in eo ipso quod negligit sanctorum statuta Patrum, a serpente percutitur, id est, a diabolo uulneratur. De quo serpente in Amos scriptum est: Si descenderit in infernum, mandabo serpenti, et mordebit eum .

uERS. 9.---Qui transfert lapides, affligetur in eis; et qui scindit ligna, uulnerabitur ab eis. uoluuntur et in Zacaria sancti lapides super terram ;  non enim firma ratione consistunt, sed pretereunt, et semper ad altiora nitentes, hinc abire festinant. De his uiuis lapidibus, et in Apocalypsi urbs Saluatoris exstruitur , et Ecclesiam edificari Apostolus meminit [Ms., non tacet]. Qui uero hos lapides uiuos de edificatione [Ms., edificio] Ecclesie transfert heretica qualibet prauitate, eterno dolore affligetur pro eis, ligna quoque scindens periclitabitur in eis. Heretici ligna infructuosa sunt, et saltus absque utilitate pomorum; pro quorum schismatica diuisione prudens, et ecclesiasticus doctor animo uulnerabitur, Apostolo dicente: Quis scandalizatur, et ego non uror ?

uERS. 10.---Si retusum fuerit ferrum, et hoc non ut prius, sed habetatum erit, multo labore exacuetur:  et post industriam sequetur sapientia. Si se, inquit, aliquis uiderit propter negligentiam Scripturas discendi sanctas, obtusum habere sensum, et nequaquam talem se [mansisse] intellexerit, qualis ante fuit, dum spiritales diligenter 439 sensus in diuinis libris consecutus est: quia euenit interdum ut cum modicum sapientie quis habuerit, elatus in superbiam discere desistat; paulatim uero quod sciebat, ex eo quod nichil ei additur, detrahitur, et uacuum ei disciplinis pectus remanet; ferrum quod acutum fuerat, hebetatur otio; et desidia, quasi quamdam rubiginem sapientie patitur. Si igitur hoc quis passus fuerit, non desperet remedium sanitatis, sed uadat ad magistrum, et rursum instruatur ab eo, et post laborem et industriam sudore nimio ualebit sapientiam  recipere quam amiserat.

uERS. 11.---Si mordeat serpens in silentio, nichil eo minus habet, qui occulte detrahit. Simplex hic sensus est. Serpens et detractor equales sunt. Quod modo enim ille occulte mordens uenenum inserit, sic iste clam detrahens, uirus pectoris sui infundit in fratrem, et nichil habet a serpente minus. Cum enim lingua hominis ad benedicendum, et edificationem proximi sit creata, ille eam equalem serpenti facit, dum uirtutibus eius in peruersum abutitur. Aliter: Si quem serpens diabolus in occulto momorderit, et nullo conscio eum peccati ueneno infecerit; si tacuerit qui percussus est, et non egerit penitentiam, nec uulnus suum magistro uoluerit confiteri, magister, qui linguam habet ad curandum, facile ei prodesse  non poterit.

uERS. 12.---uerba oris sapientis gratia, et labia insipientis precipitabunt eum. Stultitia, si sua esset rusticitate contenta, minus aliquid haberet mali: nunc autem contra sapientiam bellum gerit, et quidquid prudentie in docto uiro uiderit, zelo stimulata non recipit. Loquitur enim uir sapiens uerba scientie, uerba gratie, que utilitatem possunt prebere audientibus; et aures stulti non ita audiunt que dicuntur, ut dicta sunt, sed e contrario uirum prudentem supplantare stultus conatur, et sui similem facere. Et reuera precipitatur uir sapiens, quando in aurem loquitur imprudentis, et uerba eius in profundo  gurgite pereunt. Unde beatus ille est, qui in aurem audientis [Ms., audientem] loquitur.

 uERS. 13, 14.---Initium uerborum eius stultitia, et nouissimum oris illius error pessimus. Stultus uerba multiplicat. Ignorat homo quid ante se fuerit; et quid post se futurum sit, quis ei poterit indicare? Adhuc ei de stulto disputatio est, cuius labia precipitant sapientem. Siue iuxta aliam interpretationem, stultum ipsum corruere faciunt, et initium sermonis illius et finis stultitia est, et error pessimus, dum ipse stultus non manet in sententia prudentium, sed putat in multiplicatione uerborum se doctum esse, et effugere posse peccatum. Cum enim nec preteritorum meminit [Ms., meminerit], nec futura cognoscat, ignorantie tenebris inuolutus, solum sibi scientiam repromittens, in eo se doctum esse putat et sapientem,  si uerba multiplicet. Potest hoc de hereticis accipi, qui prudentium uirorum dicta non capiunt, sed se ad disputationes contrarias preparantes, et initium, et finem loquendi uanitatem, cum multo errore cumulant, et cum nichil sciant, loquuntur plura quam norunt.

uERS. 15.---Labor stultorum affliget eos qui nesciunt in urbem pergere. Hos etiam uersiculos iunge, lector, cum superioribus. Aut generaliter de omnibus stultis qui ignorant Deum, et nesciunt in ciuitatem catholice pacis pergere; aut specialiter de hereticis disputantibus intellige, qui exierunt de ciuitate Dei in peruersas munitiones, quarum ciuitatem iuxta Psalmiste uocem Dominus destruit. Qui enim legerit uanos philosophorum labores, probare poterit  uerum esse quod dicitur: Labor stultorum affliget eos. ueritatem quidem illi omni studio quesierunt, sed quia non habuerunt ducem, et preuium itineris, et humanis sensibus rati [sunt], se comprehendere posse sapientie altitudinem, ad ciuitatem Dei minime peruenerunt. De qua et de quibus in psalmo scribitur: Domine in ciuitate tua imagines eorum ad nichilum rediges . De hac et Isaias propheta: Ego ciuitas firma, ciuitas que oppugnatur [Ms., que non oppugnatur] . Siquidem hanc ueritatis et sapientie ciuitatem, cum firma sit et robusta, omnes sapientes seculi, et heretici impugnare cognoscuntur [conantur]. Et quod de philosophis diximus, hoc idem de hereticis sentimus, quod frustra laborent et affligantur in studio  Scripturarum, cum ueritatem inuenire non ualeant.

440 uERS. 16, 17.---ue tibi, terra cuius rex puer est, et cuius principes mane comedunt. Beata terra, cuius rex nobilis est, et cuius principes uescuntur in tempore suo ad reficiendum, et non ad luxuriam. uidetur quidem reprobare iuuenum principatum, et luxuriosos iudices condemnare, quod in altero per etatem infirma sit sapientia, et aliis [Ms., et in aliis etiam] matura etas deliciis eneruetur; et e contrario probare principem bonis operibus liberaliter institutum; et eos iudices predicare qui nequaquam negotiis ciuium uoluntatem [Forte, uoluptatem] preferant, sed post multum laborem et administrationem  reipublice cibum capere, quasi necessitate cogente, non luxuria instigante. Aliter: ue terre, id est, carnali homini, cuius diabolus rex, qui semper rerum nouarum cupidus est, qui iudices et principes habet eos qui amant huius seculi uoluptates, qui solent dicere [uel etiam opere implere]: Manducemus et bibamus, cras enim morimur . E contra, beata Ecclesia est, cuius rex Christus est, filius nobilium et sanctorum parentum, Abraham uidelicet, Isaac, et Iacob, Dauid stirpe descendens, in quibus peccatum non fuerat dominatum, et ob id uere fuerunt liberi et nobiles; ex quibus nata est beata uirgo Maria, nullum habens fruticem, nullum germen ex latere, sed totus eius fructus erupit in florem loquentem in Cantico Canticorum:  Ego flos campi, et lilium conuallium . Principes quoque eius sunt apostoli, et omnes sancti, qui regem habent filium nobilium, Abrahe scilicet, non de ancilla Agar, sed de Sara libera genitum [Ms., Sare libertate generatum]: nec comedunt mane, nec uelociter; nec enim in presenti seculo uoluntatem querunt, sed tempore suo manducabunt, cum retributionis tempus aduenerit, de quibus et ipse Saluator ait in Euangelio: Et ego dispono uobis regnum, ut edatis et bibatis super mensam meam in regno meo .

uERS. 18.---In pigritiis humiliabitur contignatio, et in infirmitate manuum perstillabit domus. Domus nostra que cum statu hominis creata est, aut habitatio quam habemus in celis, quia pigri sumus, et ad  bona opera tardiores, humiliabitur; et omnis contignatio, que debet culmen portare in sublime, ad terram corruens habitatorem suum opprimit; cumque auxilium manuum uirtutumque torpuerit, omnes desuper potestates et nimborum ad nos turbo erumpit. Porro quod in uno homine interpretati sumus, melius potest super Ecclesiam accipi, quod per negligentiam principum omnis eius corruat altitudo; et ibi uitiorum illecebre sunt, ubi tegmen putabitur [Ms., putabatur] esse uirtutum.

uERS. 19.---In risu faciunt panem ac uinum, ut epulentur bibentes: et pecunie obediunt omnia. De superioribus huius sententie pendet intellectus. In pigritia enim dixit et socordia magistrorum humiliari Ecclesiam, et culmen eius concidere, et tigna perfluere  [Ms., perflui] predixit. Nunc autem de eisdem magistris loquitur, accusans eos deliciis seculi et luxurie, epulisque magis seruire quam saluti, in predicatione uerbi Dei, gregis sibi commissi, dum episcopi et presbyteri non laborant in Ecclesia constituti in sermone et doctrina; uel etiam ea docent, que sint populo delectabilia audire, ut gratiam habeant audientium magis quam illorum profectum: sic in risu uite eterne panem, et uinum sapientie populo ministrant, non ad salutem, sed ad perniciem. Sic ipsi qui docent, diuitias et opes, et cibos per delectabilia promissa conquirunt, et ad honores perueniunt seculares, quibus subiecti [Ms., et subiecti] sepe perdunt celestes.

 uERS. 20.---In cogitatione tua regi ne detrahas, et in secreto cubilis tui ne maledixeris diuiti, quia aues celi portabunt uocem tuam, et qui habet pennas annuntiabit sententiam. Simplex preceptum edificat audientes ne ira et furore superati in maledictum et in detractionem regum et principum erumpamus; quia contra spem interdum euenit, ut si his quibus maledicimus nuntietur, incurramus periculum in immoderatione lingue. Quod autem ait: Aues celi auferent uocem, et habens pennas annuntiabit uerbum, hyperbolice intelligendum est. Modo [Ms., quomodo] solemus dicere, etiam ipsos parietes, quibus consciis loquimur, que audierunt non celaturos: sed melius est sic audire preceptum, ut sciamus esse nobis mandatum, non solum contra Christum nichil temere  loquendum, uerum etiam in arcanis cordis, quamuis uariis coarctamur tribulationibus, nichil blasphemum, nichil impium sentiendum sit. Et quia dilectionem quam Christo exhibemus, 441 debemus et proximo; Dilige quippe Dominum Deum, sed et proximum tuum tanquam te ipsum; et nunc [Ms., etiam nunc] iubet ne post regem de sanctis quoque facile detrahamus, et eis quos uiderimus sapientia, scientia uirtutibusque ditatos, lingua mordaci [Ms., lingue mordacitate] derogemus, quod angeli, qui terram circumeunt, et sunt administratores spiritus, et in Zacaria loquuntur, circuiuimus terram, ecce omnis terra habitatur, et silet , ad instar auium ad celum nostra uerba perferant, et cogitationes, et quod clam cogitamus, scientiam Dei non  latere.



CAPUT XI.

uERS. 1.---Mitte panem tuum super transeuntes aquas, quia post multa tempora inuenies illum. Ad eleemosynam cohortatur, quod omni petenti sit dandum, et indiscrete [Ms., discrete] faciendum bene. Quo modo enim qui super irrigua seminat, fructum sementis exspectat, ita qui largitur egentibus, non granum seminis, sed ipsum panem serit, fenore quodam multiplicationem illius prestolans, et cum dies iudicii uenerit, multo amplius quam dederat recepturus. Aliter: In quocunque homine illam aquam uideris, de qua dicitur: Flumina de uentre eius fluent aque uiue , ne te pigeat panem sapientie,  panem rationabilem prestare sermonis. Et in multitudine dierum inuenies illum, id est, inuenies longitudinem dierum uite eterne in retributione celesti. Si enim hoc feceris frequenter, inuenies te non incassum doctrinarum iecisse sementem. Tale quid in Isaia dictum puto: Beatus qui seminat super aquam ubi bos et asinus calcant . Quod ille magister beatitudine dignus habeatur, qui super irriguum pectus seminat audientium, tam ex Iudeis quam ex gentibus populo congregato.

uERS. 2.---Da partes septem, necnon et octo, quia ignoras quid futurum sit mali super terram. Precipit ergo utrumque Testamentum, id est uetus, quod septenario numero designatur, et Nouum, quod in  octonario intelligitur, digna ueneratione haberi sanctissimum. Iudei dederunt partes septem, credentes sabbatum; sed non dederunt octo, resurrectionem die Dominico [Ms., diei Dominice] in Christo denegantes. E contrario heretici Marcion et Manicheus, et omnes qui ueterem legem rabido ore dilaniant, dant partes octo, suscipientes Euangelium; sed eamdem septenario numero non tribuunt, ueterem legem respuentes. Nos uero utraque, que ponit, credamus, et utrumque ueneremur. Non enim possumus cruciatus dignamque penam iam nunc mente comprehendere, que reposita est his qui uersantur in terra infidelitatis, Iudeis scilicet et hereticis, e duobus alterum denegantibus. Hebrei itaque [Ms., Hebrei ita] hunc locum intelligunt: Et sabbatum et circumcisionem  seruare [Ms., serua], ne si hoc forte non feceris, inopinatum tibi superueniat malum.

uERS. 3.---Si replete fuerint nubes, imbrem effundent super terram. Si ceciderit lignum ad austrum aut ad Aquilonem, in quocunque loco ceciderit, ibi erit. Serua mandata que tibi superius sunt precepta, ut nubes super te fundant in benedictione Dei imbrem suum. Ubicunque enim tibi locum preparaueris, futuramque sedem, siue ad austrum, siue ad aquilonem, ibi cum mortuus fueris, permanebis. Aliter: Propterea supra diximus: Mitte panem tuum super faciem aque, et omni petenti tribue, quia et nubes cum plene fuerint, diuitias suas mortalibus largiuntur. Et [tu] quasi lignum fructuosum, quamuis longeuus sis, non eris in perpetuum, sed subita ui uentorum ita  mortis tempestate subuersus, ubicunque cecideris, ibi iugiter permanebis: siue te rigidum et trucem, siue clementem et misericordem ultimum inuenerit tempus. Aliter: Nubes siquidem sunt prophete et doctores, qui cum multas habeant in corde sacre Scripture rationes, tunc ualebunt precepta pluere doctrinarum, et dicere: Exspectetur sicut pluuia eloquium meum . Quod uero ait: siue ad Austrum, siue ad Aquilonem lignum ceciderit, quantum estimo, semper in bonam partem accipitur Auster, et Aquilo in malam. Unde in Cantico canticorum dicitur: Exsurge, Aquilo, hoc est recede et abi, et ueni Auster . Nec est aliquod lignum quod uel ad Aquilonem non sit uel ad Austrum, quia omnis homo malus uel bonus morietur.

 442 uERS. 4.---Qui obseruat uentum, non seminat, et qui considerat nubes, nunquam metit. Qui considerat cui benefaciat, et non omni petenti tribuit, sepe preterit eum qui meretur accipere, uel misericordie solatium, uel uerbi Dei semen. In ipsis enim prosperis, dum nescimus, aduersa consurgunt. Quapropter opportuno uel importuno tempore predicandus est sermo Dei, nec bonus seminator aduersariorum uento territus, uel nubibus blandientium obumbratus, cessare a predicationis semine debet. Absque consideratione ergo nubium et uentorum timore in mediis tempestatibus seminandum est; nec dicendum: Illud tempus commodum est, hoc inutile, cum ignoremus que uia et uoluntas sit spiritus uniuersa  dispensantis. Unde sequitur:

uERS. 5.---Quomodo ignoras que sit uia spiritus, et qua ratione compingantur ossa in uentre pregnantis, sic nescis Dei, qui gubernator est omnium. Sicut nescis uiam spiritus, et anime ingredientis in paruulum, et ignoras ossium et uenarum uarietates in uentre pregnantis, quomodo ex uili elemento corpus hominis in diuersas effigies artusque uarietur, et de eodem semine aliud mollescat in carnibus, aliud induretur in ossibus, aliud in uenis palpitet, aliud ligetur in neruis: ita Dei opera scire non poteris, qui factor est omnium. Ex quo docet contraria non timenda, nec temere de uentis et nubibus, quas  supra diximus, iudicandum, cum suo tempore et cursu debeat sator spargere, et euentum Domini sententie reseruare. Non est enim uolentis, neque currentis, sed miserantis Dei .

uERS. 6-8.---Mane semina semen tuum, et uespere non cesset manus tua, quia nescis quid magis oriatur, hoc an illud: et si utrumque simul, melius erit. Dulce lumen, et delectabile est oculis uidere solem. Si annis multis uixerit homo, et in his omnibus letatus fuerit, meminisse debet tenebrosi temporis, et dierum multorum: qui cum uenerint, uanitatis arguentur preterita. Hortatur omnibus benefacere, nec eligere personam [cui benefacias], aut tempus in quo [tantummodo] benefacias, nunquam enim te uult a bono opere desistere; sed matutinam iustitiam uesper inueniat, et  uesperis misericordiam solis ortus accumulet. Incertum est quod quidem magis placeat opus, et ex quo tibi fructus iustitie preparetur. Potest autem fieri ut non unum, sed utrumque placeat Deo. Aliter: de etate hominis intelligi poterit, ut equaliter siue in adolescentia, siue etiam in senectute bona faciamus, quia nescis utrum in iuuentute, an in etate longeua magis placeas Deo. Nec prodest adolescentie [a 1Kb] frugalitas, si senecta ducatur in luxuria; qua enim die iustus errauerit, ueteres eum iustitie a morte liberare non poterunt. Quod si iuxta utramque interpretationem semper benefeceris, et omni etate equalem cursum habueris, uidebis Deum Patrem dulcissimum lumen, uidebis Christum solem iustitie. Porro et si annis multis uixeris, et omnia bona  habueris, uel bona opera peregeris, et scieris te semper moriturum, et ante oculos tuos tenebrarum, id est mortis, semper uersetur aduentus, presentia quasi fluxa, et fragilia, et caduca contemnes; et qui hoc fecerit, uidebit Christum solem iustitie semper in eternum. Aliter: lux est doctrina sapientie celestis: et bonum oculis uidere solem, id est, sensibus cordis uidere Christum.

uERS. 9-10.---Letare ergo, iuuenis, in adolescentia tua, et in bono sit cor tuum. Ab hoc loco usque in finem libelli uarias doctores ponunt interpretationes. Hebrei ad Isrel populum Dei putant dicta esse, cui precipitur ut fruatur diuitiis, antequam eis captiuitatis tempus adueniat, uel adolescentiam senectute commutet;  ita tamen, ut in bono, id est lege Dei, sit cor eius. Admonet quoque, ut in diebus prosperitatis et salutis, in uiis cordis sui, et intuitu oculorum, id est, consideratione mandatorum Dei ambulet, magis quam in carnalibus desideriis; et ut sciat se pro omnibus que gesserit, siue bonum siue malum sit, a Deo esse iudicandum; et ut auferat iram a corde, et malitias a carne sua, id est, cogitationes malas, et libidines carnis sue: quia desideria carnis, adolescentie, uoluptatumque carnalium uana sunt: recordeturque semper Creatoris sui, antequam ueniat dies tribulationis, id est, Babylonice uel Romane captiuitatis 443 miseria, quibus non poterit habere uoluntatem. Et totum hunc locum in quo ait: Antequam  tenebrescant sol, et luna, et stelle, usque ad eum locum, in quo Scriptura commemorat: Et conuertetur puluis in terram unde erat, et spiritus reuertetur ad Deum qui dedit illum , super statu sue conditionis explanant, et aiunt, Salomonem diligenter hortari populum Dei, ut hec omnia faciant, antequam tollatur ab eis omnis honor et decus, duces et iudices, et sacerdotes, templum et sacrificia, potestas et regnum, et sancti, quos in sole, et luna, et stellis intelligi uolunt, auferantur ab eo, antequam ueniat Nabuchodonosor, siue Titus uespasiani filius, accitus a prophetis, ut eorum uaticinia compleantur; in die qua angeli templi presides recedent, et curuabuntur robustissimi qui in exercitu tuo sunt, et otiosa erunt eloquia magistrorum, et  prophete qui de celis solebant uisionum suarum lumen accipere, contenebrescent; quando claudentur templi ianue, et humiliabitur Ierusalem, et Chaldeus ueniet, quasi cantu uolucris, ita Ieremie uocibus prophetatus; et conticescent filie Cantici in templo, et psallentium chori; illo tempore quando aduenientes Hierosolymam ipsi quoque hostes Dei magnitudinem pertimescent, et in uia formidabunt audientes interitum Sennacherib regis Assyriorum et exercitus sui . Hoc enim dictum putant: Ab excelso, id est, a Deo Hebreorum formidabunt. In illis diebus florebit amygdalum, ille baculus et uirga, quam Ieremias in prophetie sue uidit exordio . Et impinguabitur locusta, Nabuchodonosor cum suo exercitu. Dissipabitur capparis,  amicitia Dei cum Isrel. Hoc autem totum euenit Isrel; quia abiit homo in domum eternitatis sue, et presidio Dei ad celestia reuersus est. Quo habitante in tabernaculo suo, circuibunt in platea plangentes atque flentes, et hostium obsidione uallati. Letare ergo Isrel in iuuentute prosperitatis tue, antequam rumpatur funiculus argenteus; hoc est, donec gloria uestra uobiscum est. Antequam recurrat uitta aurea, id est, antequam arca testamenti auferatur. Priusquam hydria conteratur ad fontem, et conuoluatur rota super lacum, id est, donec in Sancto Sanctorum precepta legis, et sancti Spiritus gratia est, et antequam reuertaris in Babylonem, unde egressus es in lumbis Abrahe; et incipias in Mesopotamia conteri, unde quondam profectus es, omnisque gratia prophetie  qua quondam fueras inspiratus, reuertatur ad datorem suum. Nos uero melius, ad superioris disputationem ordinis reuertentes, singula conabimur explanare. Iuxta tropologiam, ad superiora respicit huius capituli sensus, ubi ait: Mane semina semen tuum, et uespere ne cesset manus tua. Quod intelligendum est in omni etate bene esse faciendum, et in omnibus operibus nostris Dei esse iudicium timendum. Dicit enim hic: Letare, iuuenis, in adolescentia tua; et mox addidit: Et in bono sit cor tuum, ne nos ad luxuriam carnis hortari uideretur. Tale et Apostolus ait: Gaudete in Domino semper: iterum dico gaudete . Felix homo qui leto animo bonum facit, et gaudet in bono cor suum  exercere, non in malo. Et in bono sit cor tuum in diebus iuuentutis tue. uult uero florentem etatem florere uirtutum decore; et in cordis contemplatione, id est, sapientie, quam oculorum nomine designat, potius ambulare quam carnis desideria sequi, quia caro concupiscit aduersus spiritum, et spiritus aduersus carnem , quorum opera Apostolus discreuit. Et hec agenda admonet esse, antequam ingruat nox eterne mortis, in qua nichil operari poterit homo. Sic in Euangelio ipsa ueritas ait: Ambulate, dum lucem habetis, ne tenebre uos comprehendant . Admonet nos Scriptura in hoc loco semper, dum uiuimus, de futuro cogitare iudicio in quo omnia que gessimus, iudicabuntur.

uERS. 10.---Repelle iram a corde tuo, et aufer  malitiam a carne tua, quia adolescentia et uoluptas uana sunt. In ira omnes perturbationes animi comprehendit, in carnis malitia uniuersas significat corporis uoluptates, relinqui suadens iuuentutis uitia, quia iuuentus insipientie copulata est, et noxias generare solet uoluptates.



CAPUT XII.

444 uERS. 1-3.---Memento creatoris tui in diebus iuuentutis tue, antequam ueniat tempus afflictionis tue, et appropinquent anni de quibus dicas: Non mihi placent; antequam tenebrescant sol, et lumen, et stelle, et luna, et reuertantur nubes post pluuiam; quando commouebuntur custodes domus, et mutabuntur uiri fortissimi, et otiose erunt molentes in minuto numero, et tenebrescent uidentes per foramina. Semper memento  creatoris tui, et sic adolescentie uiam gradere, ut recorderis uiam tuam morte esse finiendam, et omnia que gesseris, iudicanda. Tu uero memento creatoris tui, antequam tibi adueniat tempus tristitie et senectutis, et anni qui tibi non placebunt. Antequam tenebrescat sol, et lumen, et luna, et stelle, et reuertantur nubes post pluuiam. Sunt enim qui solem, lunam et stellas ad oculos auresque et capitis sensus coaptant, que omnia senectutis molestia debilitantur, quia inferius uidentur de humani corporis membris hec omnia dici; et custodes domus costas significare putant, quod ab ipsis intestina uallentur, et tota uentris mollitudo seruetur; uiros uero fortes crura estimant. Quod uero ait: Otiose erunt molentes minuto numero, ad dentium  referuntur officia, quod cum extrema senectus aduenerit, dentes aut deteruntur, aut deiiciuntur, a quibus permoliti cibi in aluum transmittuntur; qui sunt otiosi, quia fortitudinem corpori non subministrant, sed tantummodo ad horam cito perituram paululum sustentare uidentur uitam. Tenebrescere autem uidentes in foraminibus putant oculos, quod nimia senectute nullis dubium est caligare acies, et contuitus obscurari.

uERS. 4, 5.---Et claudent ostia in platea in humilitate uocis molentis, et consurgent ad uocem uolucris, et obmutescent omnes filie carminis: excelsa quoque timebunt et formidabunt in uia. Clausas in plateis ianuas pro infirmis senum gressibus accipi  uolunt, quod semper sedeant, et ambulare non possint, nec congaudeant ludis iuuenum, qui in plateis solent esse, sed clauso ostio illos fugiant uidere. In humilitate autem uocis molentis, de manibus [Hier., de mandibulis] interpretantur, quod cibum labore proprio inuenire non ualeant, et spiritu coarctato, uox in senili corpore uix tenuis audiatur. Porro consurgere eum ad uocem uolucris ostendit, quod frigescente sanguine et humore siccato, quibus materia soporis alitur [Hier., quibus materiis sopor alitur], ad leuem sonitum euigilet, noctisque medio, cum gallus cecinerit, festinus exsurgat, nequaquam ualens in strato sepius membra conuertere. Obmutescere quoque, siue ut melius habetur in Hebreo, surdescere filias carminis, aures significat, quod grauior seni auditus  fiat, et nulla inter uoces scire ualeat discrimina, nec a carminibus delectari. Excelsa timebunt et formidabunt in uia, id est, ardua ingredi non ualebunt, et lassis poplitibus ac tremescente uestigio etiam in plano itinere fluctuantes, offensa gressum [Hier., offensam gressuum] formidabunt.

Florebit amygdalum, impinguabitur locusta, et dissipabitur capparis, quoniam ibit homo in domum eternitatis sue, et circuibunt in platea plangentes. Per metaphoram etiam nunc de membris nostris Ecclesiastis sermo est, quod cum senectus aduenerit, capillus incanuerit, intumuerint pedes, libido refriguerit, et homo fuerit dissolutus, tunc reuertatur in terram suam eternitatis sue, ad sepulcrum, exsequiis rite celebratis atque finitis, plangentium in platea  circa sepulcrum turba precedente. Hec uero nomina, amygdalum, locusta, et capparis, per figuram seni conueniunt; amygdalum pro canitie, locusta pro crurum dolore ac pedum tumore, et capparis pro frigescente libidine, secundum etymologiam Hebraice interpretationis, ut diximus, seni conueniunt. Hactenus Ecclesiastes plurima senectutis mala prosecutus, de fine uniuscuiusque hominis ait:

uERS. 6-8.---Antequam rumpatur funis argenteus, et recurrat uitta aurea, et conteratur hydria super fontem, et confringatur rota super lacum, et reuertatur puluis in terram suam sicut erat, et spiritus redeat ad Dominum qui dedit illum. uanitas uanitatum, dixit Ecclesiastes, uniuersa uanitas. Reuertitur ad superiora, et post grande hyperbaton , nunc ceptam sententiam simili fine concludit dicens: Antequam rumpatur funiculus argenti, hoc uel illud fiat. Funiculus autem argenti, candidam hanc uitam et spiramen, quod nobis e celo tribuitur, ostendit: recursus quoque uitte auree, animam significat, que illuc recurrit unde descenderat. Porro duo reliqua que sequuntur; contritio hydrie super fontem, et confractio rote super lacum, per metaphoram mortis enigmata sunt: quo modo enim hydria que conteritur cessat haurire; et rota, per quam de lacu  ex puteis leuantur aque, si confracta fuerit, earum usus intercipitur: ita et cum funiculus argenti fuerit interruptus, et anime riuus recurrit ad fontem, interibit homo, utque manifestius sequitur, conuertetur puluis in terram suam unde sumptus est, et spiritus reuertetur ad Dominum qui dedit illum. Ex quo satis ridendi sunt qui putant animas cum corporibus seri, et non a Deo, sed a corporum parentibus generari: cum enim caro reuertatur in terram suam, et spiritus redeat ad Deum, qui dedit illum, manifestum est Dominum patrem animarum esse, non homines. Post descriptionem autem interitus humani, pulchre exordium libri sui repetens, ait: uanitas uanitatum, dixit Ecclesiastes, omnia uanitas. Cum enim cunctus mortalium labor, de quo in toto uolumine disputatum  est, huc perueniat, ut reuertatur puluis in terram suam, et anima illuc redeat unde assumpta est, magne uanitatis res esse uidetur, in seculi deliciis atque luxuriis carnis tota laborare intentione, que citissima morte finiuntur; et homo ad iudicium festinat pro omnibus uanitatis sue erratis. De se ipso quoque subiunxit, quis esset, dicens:

uERS. 9, 10.---Cumque Ecclesiastes esset sapientissimus, docuit populum, et enarrauit que fecerat; et inuestigans composuit parabolas multas, quesiuit uerba utilia, et conscripsit sermones rectissimos ac ueritate plenos. Nunc etiam his uerbis prouocat lectorem, allegoriam querere in libris suis magis quam simplicem historiam: et doctrinam populo prodesse suam, si mystice intelligerentur prouerbia,  aliud habentes in medulla, aliud superficie pollicentes. Prouerbia quippe non hoc sonare quod scriptum est, et in Euangelio edocemur, quod Dominus populo in parabolis et in prouerbiis sit locutus, secreto autem apostolis dissoluerit ea . Ex quo manifestum est et prouerbiorum librum non, ut simplices arbitrantur, patentia habere precepta, sed quasi in terra aurum, in nuce nucleus, in hirsutis castanearum operculis absconditus fructus inquiritur, ita in eis diuinum sensum altius perscrutandum. Post hec addidit etiam causas naturasque rerum, et Dei dispositionem, et prudentiam, quare unumquodque, uel quo modo factum sit, se uoluisse cognoscere.

 uERS. 11.---uerba sapientium ut stimuli, et quasi claui in altum defixi, que per magistrorum consilium data sunt a pastore uno. Ne uideretur post legem Dei temerarius subito in preceptum erumpere, et sibi uindicare doctrinam, quod [Hier., quam] Moyses non tam sua sponte quam a Deo, iubente primum dehinc inspirante, susceperat, dicit sua uerba uere esse sapientium, que in similitudinem stimulorum corrigant delinquentes, et pigros mortalium gressus aculeo pungente commoueant, sicque sint firmi, quasi [claui] in altum solidumque defixi, nec auctoritate unius, sed consilio atque consensu magistrorum omnium proferantur; et ne contemneretur hominum scientia, ait, eam ab uno pastore concessam: id est, cum plurimi doceant, tamen doctrine  huius auctor est Dominus. Simulque notandum est quod dicantur uerba sapientium pungere, non palpare, nec molli manu attrahere lasciuiam, sed errantibus et  tardis, penitentie dolores et uulnus infligere. Si cuius igitur sermo non pungit, sed oblectationem facit audientibus, iste non est sermo sapientis. uerba sapientium ut stimuli, quoniam ad conuersionem prouocant delinquentem, et firmata sunt, et a consilio sanctorum data, atque ab uno pastore concessa, et solida radice fundata.

uERS. 12.---His amplius, fili mi, ne requiras, faciendi plures libros nullus est finis, frequensque meditatio, carnis afflictio est. Exceptis his uerbis que ab uno pastore sunt data, et a consilio atque consensu sapientium, nichil facias, nichil tibi uindices; maiorum 446  sequere uestigia et ab eorum auctoritate ne discrepes, alioquin querenti multa, infinitus librorum numerus occurret, qui te pertrahat ad errorem et legentem frustra faciat laborare. uel certe docet breuitatis studium, et sensum magis sectandum esse quam uerba aduersus philosophos et seculi huius rectores [Hier., doctores], qui suorum dogmatum falsitates conantur asserere uarietate ac multitudine sermonum. Et contra, Scriptura diuina breui circulo coarctata est, et quantum dilatatur in sensibus, tantum in sermone constringitur, quod consummatum breuiatumque sermonem faciat Dominus super terram, et uerbum eius iuxta est in ore nostro et in corde nostro . Hunc igitur sensum arbitror nunc preceptum, ne plures libri fiant: quidquid  enim dixeris, si ad eum referatur qui in principio erat uerbum apud Deum, et Deus erat uerbum ; unum uolumen erat, innumerabiles libri; una lex, unum Euangelium nominatur. Quod si diuersa et discrepantia disputaueris, et curiositate nimia huc atque illuc animum adduxeris, et [Hier., etiam] in uno libro multi libri sunt, unde dictum est: Ex multiloquio non effugies peccatum . Talibus igitur libris non est finis: bonum enim et omnis ueritas certo fine concluditur, malitia atque mendacium sine fine sunt; talis siquidem meditatio carnis est afflictio, id est carnalis sensus, non spiritalis.

uERS. 13, 14.---Finem loquendi omnes pariter audiamus: Deum time, et mandata eius obserua: hoc  est omnis homo: et cuncta que fiunt adducet Deus in iudicium pro omni errato, siue bonum, siue malum sit. Aiunt Hebrei, cum inter cetera scripta Salomonis que antiquata sunt nec in memoria durauerunt, et hic liber oblitterandus uideretur, eo quod uanas assereret Dei creaturas, et totum esse pro nichilo;  cibum autem, et potum, et delicias transeuntes preferret omnibus, ex uno capitulo meruisse auctoritatem ut in diuinorum uoluminum numero poneretur, quod totam disputationem suam, et omnem catalogum sub hac recapitulatione breuissima coarctauerit, et dixerit, omnem sermonum suorum auditum esse promptissimum, nec aliquid in se habere difficile, ut scilicet Deum timeamus, et eius precepta faciamus. Ad hoc enim esse hominem creatum ut, Creatorem suum intelligens, ueneretur eum metu, et honore, et opere mandatorum. Siquidem cum iudicii tempus aduenerit, quidquid a nobis gestum est, stare sub iudice, et ancipitem Domini exspectare sententiam, et unumquemque recipere pro opere suo, siue mali quid gesserit, siue boni, iudicii equitate  permansura in eternum [a 2Kb] .


Albini in Ecclesiasten commentarioli finis.



EIUSDEM AD LECTOREM.


Iste liber uario sensus sermone patescit
   Diuersos hominum, quid cuinam placeat.
Quem tuus, o iuuenis! tanto moderamine sensus
   Perlegat, Epicuri ne ruat in foueam.
Albinus Patrum gradiens per prata piorum,
   Carperet ut flores, per pia rura sacros,
Fingere [F., Cingere] serta uolens puerorum congrua fronte,
   Grandia quorum etas pondera ferre nequit.
447 Has rogo litterulas nostri perdiscite nati,
   Et tota eternos mente tenete dies.
Omnia fluxa fluunt seclorum gaudia longe,
    Nec redeunt iterum, more fluentis aque.
Pectora nec nimium uanis incessite rebus,
   Sed confirmate semper amore Dei.
Mors properat horis mox omnibus atque momentus,
   Ut rapiat nosmet, iudicis ad faciem.
Quo constat nostris, certo discrimine, factis
   Iudicium cunctis, ut liber iste canit.
Quod timeat diues, pauper, iuuenisque, senexque,
   Tum recipit meritis premia quisque suis,
Premia perpetuis semper mansura diebus.
   Mox bona quisque bonus, mox mala quisque malus:
Impius in tenebras cum demone pellitur atras,
   Cum Christo regnat lucis in arce bonus.
Accipite hec animis paschalia munera letis,
    Mittentis memores sitis, et ore pio.
Hoc opus, hoc crudum rapuit portator ab igne,
   Igniuomo coctum nec bene sub camino.
uestra, precor, fili, pietas errata repurget,
   Dens illud putridus rodere nec ualeat;
Aut oculus nigro suffusus felle, per auras
   Contendat patulas, spargere more suo.



ORATIO SALOMONIS, QUAM HABUIT IN DEDICATIONE TEMPLI .


Domine Deus Isrel, non est similis tui Deus in celo desuper, et super terram deorsum; qui custodis pactum et misericordiam seruis tuis, qui ambulant coram te in toto corde suo; qui custodisti seruo tuo Dauid, patri meo, que locutus es ei. Ore locutus es, et manibus perfecisti, ut hec dies probat. Nunc igitur, Domine Deus Isrel, conserua famulo tuo Dauid patri meo que locutus es ei, dicens: Non auferetur de te uir coram me, qui sedeat super thronum Isrel, ita tamen, si custodierint filii tui uiam suam, ut ambulent coram me, sicut tu ambulasti in conspectu  meo. Et nunc, Domine Deus Isrel, firmentur uerba tua que locutus es seruo tuo Dauid patri meo. Ergone putandum est quod uere Deus habitet super terram? Si enim celum et celi celorum te capere non possunt, quanto magis domus hec, quam edificaui? Sed respice ad orationem serui tui, et ad preces eius, Domine Deus meus. Audi hymnum et orationem, quam seruus tuus orat coram te hodie, ut sint oculi tui aperti super domum hanc die ac nocte, super domum, de qua dixisti: Erit nomen meum ibi: ut exaudias orationem quam orat ad te seruus tuus in loco isto, ut exaudias deprecationem serui tui, et populi tui Isrel, quodcunque orauerint in loco isto, et exaudies in loco habitaculi tui in celo, et cum audieris, propitius eris. Si  peccauerit homo in proximum suum, et habuerit aliquod iuramentum quo teneatur astrictus, et uenerit propter iuramentum coram altari tuo in domum tuam, tu exaudies in celo, et facies, et iudicabis seruos tuos, condemnans impium, et reddens uiam suam super caput eius, iustificansque iustum, et retribuens ei secundum iustitiam suam. Si fugerit populus tuus Isrel inimicos suos, quia peccaturus est tibi; et agentes penitentiam, et confitentes nomini tuo uenerint, et adorauerint, et deprecati te fuerint in domo hac, exaudi in celo, et dimitte peccatum populi tui Isrel, et reduces eos in terram quam dedisti patribus eorum. Si clausum fuerit celum, et non pluerit propter peccata eorum, et orantes in loco isto penitentiam egerint nomini tuo, et a  peccatis suis conuersi fuerint propter afflictionem suam, exaudi eos in celo, et dimitte peccata seruorum tuorum, et populi tui Isrel, 448 et ostende eis uiam bonam, per quam ambulent, et da pluuiam super terram, quam dedisti populo tuo in possessionem. Fames si oborta fuerit in terra, aut pestilentia, aut corruptus er, aut erugo, aut locusta, uel  rubigo, et afflixerit eum inimicus eius portas obsidens, omnis plaga, uniuersa infirmitas, cuncta deuotio, et imprecatio, que acciderit omni homini de populo tuo Isrel, si quis cognouerit plagam cordis sui, et expanderit manus suas in domo hac, tu exaudies in celo, in loco habitationis tue, et repropitiaberis, et facies, ut des unicuique secundum omnes uias suas, sicut uideris cor eius, quia tu nosti solus cor omnium filiorum hominum, ut timeant te cunctis diebus quibus uiuunt super faciem terre, quam dedisti patribus nostris. Insuper et alienigena, qui non est de populo tuo Isrel, cum uenerit de terra longinqua propter nomen tuum , cum uenerit ergo, et orauerit  in hoc loco, tu exaudies in celo, in firmamento habitaculi tui, et facies omnia pro quibus inuocauerit te alienigena, ut discant uniuersi populi terrarum nomen tuum timere sicut populus tuus Isrel, et probent quia nomen tuum inuocatum est super domum hanc quam edificaui. Si egressus fuerit populus tuus ad bellum contra inimicos suos, per uiam, quocunque miseris eos, et orabunt te contra uiam ciuitatis quam elegisti, et contra domum quam edificaui nomini tuo, tu exaudies in celo orationes eorum, et preces eorum, et facies iudicium eorum. Quod si peccauerint tibi , et iratus tradideris eos inimicis suis, et captiui ducti fuerint in terram inimicorum longe uel prope, et egerint penitentiam in corde suo, in  loco captiuitatis, et conuersi te deprecati fuerint in captiuitate sua dicentes: Peccauimus, inique egimus, impie gessimus; et reuersi fuerint ad te in uniuerso corde suo, et tota anima sua, in terra inimicorum suorum ad quam captiui ducti fuerint, et orauerint te contra uiam terre sue, quam dedisti patribus eorum, et ciuitas, quam elegisti, et templi, quod edificaui nomini tuo, exaudies in celo, in firmamento solii tui orationes eorum, et preces eorum; et facies iudicium eorum, et propitiaberis populo tuo, qui peccauit tibi, et omnibus iniquitatibus eorum quibus preuaricati sunt in te, et dabis misericordiam coram eis qui eos captiuos habuerint, ut misereantur eis. Populus enim tuus est, et hereditas tua, quos eduxisti de terra Aegypti, de medio  fornacis ferree, ut sint oculi tui aperti ad deprecationem serui tui, et populi tui Isrel, et exaudies eos in uniuersis pro quibus inuocauerint te. Tu enim separasti eos tibi in hereditatem de uniuersis populis terre, sicut locutus es per Moysen seruum tuum, quando adduxisti Patres nostros de Aegypto, Domine Deus.





449 OPUSCULUM QUINTUM. INTERPRETATIONES NOMINUM HEBRAICORUM PROGENITORUM DOMINI NOSTRI IESU CHRISTI. Ex cap. I Euangelii S. Matthei.





MONITUM PRAEuIUM.

 Presens opusculum, in quo Alcuinus nomina Hebraica progenitorum Saluatoris nostri Iesu Christi, secundum triplicem sensum, litteralem, allegoricum, et moralem interpretatur, ex ueteri cod. ms. bibliothece monasterii S. Emmerami, seculo IX haud inferiore, descripsimus, et nunc primo uulgamus.

De illius auctore uersus qui eidem subiiciuntur, nos dubitare haud permittunt; Alcuinus enim, solito sibi more, ibi canit, nomen suum pandit, ac scriptum hocce regi, Carolo Magno utique, muneris loco offert. Nullus etiam dubito quin eamdem commentatiunculam prefixa, ut solebat, epistola dedicatoria, eidem regi inscripserit, que tamen in codice nostro desideratur, nec alibi uspiam comparuit.

Concordat hoc scriptum cum homilia in Natiuitate B. Marie uirginis, inter homilias estiuales uen. Bede tom. uII Oper., edit. Basileensis anni 1563, pag. 183 , et inter Opera Alcuini a Quercetano edita, pag. 1197, quod scriptores  Hist. lit. Francie, tom. Iu, pag. 341, inter scripta Alcuino supposita reiecerunt, eo quod nullum illis pro Alcuino argumentum suppeteret, nondum uiso carmine, nunc primum uulgando. Utrum uero similiter concordet cum illo opusculo quod Alcuinum de Genealogia humanitatis Christi scripsisse memorat Ioan. Albertus Fabricius, lib. I Bibliothece Latine, pag. 136, decidi haud potest, donec hoc ipsum aliquando reperiatur, et prodeat ex Bibliotheca Menarsiana, ubi pag. 157 recensetur.

Porro in laudato cod. ms. S. Emmerami Ratisbone, post illas nominum Hebraicorum interpretationes  continuatur commentarius in integrum Euangelium S. Matthei, hoc modo: »Christi autem generatio sic erat. Sicut predixit, deinceps dicturus erit. Cum esset disponsata [desponsata] mater Iesu Maria Ioseph. Cur hic sponsum dicit, cum superius uirum nominauit? Et quomodo dicitur uir, cum eam non cognouit? Quia consuetudo est Scripture nominare sponsum  uirum, et sponsas mulieres appellari; sicut legimus in Geneseos de filiis Ne et uxores [Sic ms. Leg., uxoribus] eorum. Aliter: Cum esset disponsata. Cur Maria disponsata fuit? Quid necesse fuit ut disponsaretur? Pro duabus causis; ut Marie origo per uirum Ioseph ostenderetur; et ne discordaret a scriptura legis, que dicit, Nemo copuletur in coniugium, nisi in sua tribu, etc.« Et ita porro per integrum Euangelium; quod opus Alcuino in prefato codice nostro, manu recentiori sec. Xu et in antiquiore catalogo bibliothece nostre, anno 1300 confecto, ascribitur, his uerbis: Albinus super Mattheum. Quapropter haud temere quispiam existimare posset, non has tantum, quas hic edimus, interpretationes, sed integrum quoque hunc commentarium genuinum esse Alcuini fetum. Et sane, quisnam alius breue solum huius laboris initium ab Alcuino mutuare uoluisset, et non potius idem quoque de suo addidisset? Stylus quoque a stylo Alcuini non abhorret, quamuis  non ita elaboratus, comptus expolitusque sit, ut in commentariis suis in S. Ioannis Euangelium: quod fortassis inde euenit quod Alcuinus eidem ultimam manum non adhibuerit, sed uariis aliis laboribus, senio morbisque impeditus, imperfectum reliquerit. Nolim tamen de hac re iudicium precipitare, optime  gnarus quam facilis sit error dum de uero auctore cuiusdam uetusti operis, debitis characteribus aptisue testimoniis destituti, sententia statuenda est. Quamuis igitur commentationem de nominibus Hebraicis patriarcharum, seu progenitorum Christi genuinis opusculis Alcuini accensendam esse sentiam, quo minus tamen idem de reliquo, qui in eodem codice sequitur, commentario statui possit, obstat primo, clausula eiusdem commentationis, seu carmen illi subiectum, quo insinuari uidetur, totum Alcuini laborem illa interpretatione fuisse absolutum. Obstat secundo quod apud Baleum, centuria II Script. Britannie; et in Bibliotheca Menarsiana sola commentatio de Genealogia Christi, non uero integer aliquis commentarius in Euangelium Matthei inter Alcuini opuscula recenseatur. Obstat tertio silentium tum ipsius uite Alcuini scriptoris, tum uirorum eruditorum qui in conquirendis uulgandisque opusculis Alcuini summam diligentiam impenderunt.

 450 At enim, ais, Alcuinum in totum Euangelium sancti Matthei commentatum fuisse, luculentum testimonium exstat sancti Anselmi Lucensis, qui in tractatu contra Guibertum antipapam ex lib. II Albini super Mattheum bina loca affert ad demonstrandum, inquit Canisius  facultates Ecclesie non esse in potestate regis aut Cesaris. Scripsit igitur Alcuinus super Mattheum; idemque opus, in plures libros diuisum, adhuc exstabat etate sancti Anselmi Lucensis, hoc est, ad finem sec. XI. Et hoc quidem iudicium est celeberrimorum scriptorum Hist. litt. Franc., tom. uI, pag. IX. At enim uiros alias doctissimos in hoc suo iudicio fuisse deceptos, certissimum habeo. Primo namque predicta loca Alcuini non reperiuntur in tractatu sancti Anselmi contra Guibertum, sed in collectaneis eidem tractatui subiectis, que num Anselmi Lucensis sint, dubitat ipse Canisius, lectorem his uerbis monens: »In ms. codice quo usi sumus subiiciebantur  sequentes sententie ab ipso, ut uidetur, Anselmo ex uariis auctoribus collecte.« Secundo, loca illa, in illis collectaneis ex Alcuino allata, integra ac uerbo tenus leguntur libro II Commentarii eiusdem in Ioannem, cap. II, uers. 14-17. Hinc uero manifestum est ex incuria scriptoris eorumdem Collectaneorum exaratum fuisse: Albinus in lib. II super Mattheum, cum scribere debuisset: Albinus in lib. II super Ioannem. Quapropter testimonium hocce, ex sancto Anselmo Lucensi allatum, nullius momenti est pro commentario quodam in Euangelium sancti Matthei Alcuino uindicando. Nos ergo rem dubiam relinquentes ab eodem ex codice nostro edendo hic abstinemus; neque etiam eidem inter dubia nunc quidem locum dari uolumus, donec ope alterius codicis, suo tempore fortassis reperiundi, a mendis plurimis, que sane lectoribus nauseam multoties moueant, purgatus, emendatior, quod optamus, prodire possit. Interea hoc loco non nisi interpretationes  nominum progenitorum Christi ex laudato codice, cum additamentis et lectionibus uariantibus predicte homilie de Natiuitate B. Marie uirginis, que textui, uncis conclusa, inseruimus, uel inter notas subiecimus.



LIBER GENERATIONIS IESU CHRISTI FILII DAuID, FILII ABRAHAM, ETC.


 [ [a 1Kb] Beatus Mattheus euangelista, dilectissimi, non immerito, inter cetera celestium secretorum animalia, facie hominis describitur: quia longe ab antiquis Patribus exordium Euangelii sumens, lucidius ceteris genealogiam Dominice humanitatis prenotauit. Sed sciendum est quia horum omnium nomina allegorici et moralis sensus pleniter in se contineant intellectus.]



INTERPRETATIO LITTERALIS.

Abraham, pater multarum [gentium]. Isaac, gaudium. Iacob, supplantator. Iudas confessio [interpretatur]. Phares diuisio. Zara, oriens. Esrom, sagittam uidens. Thamar, palma [dicitur]. Aram, electus. Aminadab, populus spontaneus. Naasson,  augur fortis. Salmon, sensibilis [accipitur]. Booz, in ipso fortitudo. Raab, latitudo. Obed, seruiens. Ruth, festinans [subauditur]. Iesse, incensum [Edit., incendium]. Dauid, manu fortis, uel desiderabilis, Salomon, pacificus. Urias, lux mea Deus. Bersabee, filius iuramenti [subintelligitur]. Roboam, latitudo populi. Abia, Pater Dominus. Asa, attollens. Iosaphat, Dominus iudicauit [exprimitur]. Ioram, excelsus. Amasias, populus eleuatus [Ed. om. Amasias, etc.]. Ozias, robustus Domini. Ioathan, perfectus. Achaz, apprehensus [Beda, apprehendens] [dicitur]. Ezechias, fortis Dominus. Manasses, obliuiosus. Amon, fidelis. Iosia, salus Domini [interpretatur]. Iechonias, preparatio Domini. Salathiel, petitio mea Deus. Zorobabel, iste magister. Abiuth,  pater meus iste [subauditur]. Eliachim, Dei resurrectio. Azor, adiutus. Sadoc, iustus. Iochim [Leg. Achim], frater meus [subintelligitur]. Heliuth, Deus meus. Eleazar, Deus meus adiutor. Mathan, donum. Iacob subplantator [exprimitur]. Ioseph, appositus, siue auctus. Maria, illuminatrix, siue stella maris. iehsu, Saluator. Christus, unctus [interpretatur].



451 INTERPRETATIO ALLEGORICA.

Per hos enim [Edit., igitur] patriarchas Christus [Dominus Deus noster] ueniebat in mundum; et horum omnium in seipso allegorice gerebat officium; et in horum interpretatione nominum nostram designare uoluit salutem. In Abraham ille pater est omnium credentium, ad quem omnibus clamare licitum  est, et dicere: Abba Pater ! In Isaac gaudium omnium fidelium, de quo angelus cecinit: Ecce annuntio uobis gaudium magnum, quod erit omni populo . In Iacob supplantator, quia ipse subneruauit et contriuit diabolum uastatorem humani  generis, et uasa eius diripuit. In Iuda confessio, qui dixit [Edit., quia ipse dixit]: Confitebor tibi, Domine, Pater celi et terre . In Phares diuisio, qui segregat oues ab hedis , [id est, bonos a malis, electos a reprobis]. In Zara oriens ad nostram salutem, sicut dictum est: Timentibus nomen Domini orietur sol iustitie [Edit., sicut scriptum est: uisitauit nos oriens ex alto] . In Esrom sagitta salutis Domini, sicut dictum est: Sagitte potentis acute . In Thamar palma uictorie, [sicut ipse dixit: Confidite, ego uici mundum . In Aram electus, de quo Pater loquitur: Ecce puer meus, quem elegi, electus meus, dedi spiritum meum super eum . In Aminadab populus spontaneus, quia  sponte posuit animam suam pro salute nostra, ut nos efficeret sibi populum spontaneum, Deoque acceptabilem. In Naasson augur, id est, propheta, fortis, cum dicit: Cum uenerit Filius hominis in maiestate sua; tunc sedebit in sede maiestatis sue , ut iudicet orbem in equitate. In Salmone sensibilis, id est intellectualis, [de quo scriptum est: Ipse autem, ut uidit cogitationes eorum , et iterum: Dominus nouit cogitationes hominum . Et: Scrutans corda, et renes Deus ]. Qui dixit Iudeis: Quid cogitatis in cordibus uestris ; qui preterita et futura, ut presentia agnoscit. In Booz robur uirtutis eius exprimitur, ut ait: Omnia traham ad meipsum  [b 1Kb] . In Raab latitudo imperii in Ecclesia designatur  [c 1Kb] . In Obeth seruiens, quia non uenit ministrari, sed ministrare, sicut - Apostolus dixit: Formam serui accipiens. In Ruth festinans ad salutem nostram [qui festinanter uult omnes homines saluos fieri, et ad agnitionem ueritatis uenire, dicens in Euangelio: Penitentiam agite, appropinquabit enim regnum celorum ]. In Iesse incensum [Edit., incendium] agnoscitur, qui ait: Ignem ueni mittere in terram [et quid uolo, nisi ut ardeat ]? Et item Ioannes dixit de eo: Ipse uos baptizabit in Spiritu sancto et igni . In Dauid desiderabilis, quia dictum est: Speciosus forma pre filiis hominum . [In eodem manu fortis, quando flagellum de funiculis in manu tenens, immensam uendentium et ementium multitudinem  eiecit de templo ]. Item fortis bellator, dum diabolum uincebat, et humiliauit [Edit., uicit et contriuit] calumniatorem nostrum. In Salomone pacificus, sicut dixit: Pacem meam do uobis, pacem  meam relinquo uobis . Itemque Apostolus inquit: Ipse est pax nostra, qui fecit utraque unum . In Bethsabea, filius iuramenti, de quo dictum est: Iurauit Dominus, et non penitebit eum; tu es sacerdos in eternum . In Roboam latitudo fidelis populi, cum ait: Multi ab oriente et occidente uenient, et recumbent cum Abraham, Isaac et Iacob in regno celorum . In Abia Pater Dominus, qui ait: Nolite uocare uobis patrem in terra; unus enim est Pater noster [Edit., uester], qui in celis est . In Aza attollens, de quo Ioannes: Ecce Agnus Dei, inquit, qui tollit peccata mundi . In Iosaphat iudex, quia ipse iudicabit orbem terre in equitate  [et ipse est iudex uiuorum et  mortuorum]. Itemque ait: Pater non iudicat quemquam, sed omne iudicium dedit Filio suo . In Ioram excelsus, quia ipse ascendit super celos celorum [Edit., super omnes celos], [ut adimpleret omnia: et sicut Psalmista dicit: Excelsus super omnes gentes et super celos gloria eius ]. [a 1Kb] In Amasia populus eleuatus, quia per eum Ecclesia Dei eleuata est, cui dedit potestatem ligandi 452 soluendique. In Ozia robustus Domini, quia captiuum humanum genus [in robusta manu] captiuitate [Edit., captiuitatem humani generis] liberauit, et in alta celorum deduxit. In Ioathan, perfectus, sicut in Euangelio dicit: Nos enim decet implere omnem iustitiam . In Achaz, apprehendens, qui celum palmo ponderauit , et  terram pugillo concludit [Edit., conclusit]. In Ezechia, fortitudo Domini, qui ait: Confidite, quia ego uici mundum . Item iuxta Apostolum: Christus est Dei uirtus, et Dei sapientia . In Manasse obliuiosus iniquitatis nostre, sicut in Ezechiel legitur: In quacunque die conuersus fuerit peccator ab iniustitia sua, omnes iniquitates eius obliuioni tradentur [Edit., omnium iniquitatum eius non recordabor] . In Amon fidelis, qui ait: Petite et dabitur uobis. Item Paulus: ut misericors fieret, et fidelis pontifex ad Deum . Item Ioannes: Qui testis est fidelis . In Iosia salus Domini, quia omnis quicunque inuocauerit nomen Domini, saluus erit. In Iechonia preparatio Domini, qui ait: Si abiero, et preparauero uobis  locum . In Salathiel petitio mea Deus, qui ait: Pater sancte serua eos, quos dedisti mihi . In Zorobabel magister peccatorum et publicanorum, ut eos ab errore uite [Edit., uie] sue reuocaret. [Et sicut ipse ait: Nec uocemini magistri, quia magister uester unus est Christus ]. In Abiuth pater meus iste, quia dixit: Ego et Pater unum sumus ; et qui [Edit., quia ipse] est Pater et caput omnium credentium. In Eliachim Domini resurrectio, ut ait: [Ego sum  resurrectio et uita,] qui credit in me, non morietur in eternum; sed ego resuscitabo eum in nouissimo die . In Azur [Azor] adiutus, ut ait: Non sum solus, quia Pater mecum est ; ipse est adiutor omnium sperantium. [Et: Qui misit me, mecum est, et non reliquit me solum]. Et iterum: Opera que ego facio, a meipso non facio; sed Pater, qui mecum est, ipse facit opera . In Sadoch iustus, sicut scriptum est: Ut sit ipse iustus, et iustificans eos qui in fide sunt Abrahe . In Iochim [Leg. Achim] frater meus, ut ait: Quicunque fecerit uoluntatem Patris mei, ipse est frater meus, et mater mea, et soror mea . In Eliuth Deus meus, qui ex nostra infirmitate dixit ad Patrem: Deus Deus meus, ad te de luce uigilo, ut ad te resurgam  [b 1Kb] . In Eleazar Deus meus adiutor, et omnium in se credentium protector, qui dixit: Qui misit me Pater mecum est, et non relinquit me solum [c 1Kb] . In Mathan donum, quia per ipsum Deus Pater omnia debita perdonauit nobis; et ipse ascendens in altum [captiuam duxit captiuitatem] dedit dona hominibus . In Iacob, quod antea dixi, supplantator antiqui hostis nostri; quia suis fidelibus dedit potestatem calcandi super serpentes, et scorpiones, et super omnem uirtutem inimici . In Ioseph auctus, [cui dedit Pater gentes in hereditatem suam, et in possessionem suam terminos terre ] uel, augmentum uite eterne, ut ipse dixit: Ego ueni, ut uitam habeant, et abundantius habeant . In sancta autem et  perpetua uirgine Maria, de qua natus est, stella maris, et lux huius seculi [ipse est, sicut ipse ait: Ego sum lux mundi ] qui illuminat omnem hominem uenientem in hunc mundum . In proprio nomine Iesu salutaris uel Saluator est, angelo exponente, qui ait: Ipse enim saluum faciet populum suum a peccatis eorum . Idem uero Christus, id est unctus, appellatus est, quem unxit Deus in humanitate oleo letitie, id est, unctione sancti Spiritus, in sacerdotem, et regem sempiternum: quatenus Christianos, ex suo nomine uocatos, per id quod Saluator est, a peccatis saluaret; per id quod sacerdos est, Deo Patri reconciliaret; per id quod rex est, in regnum sempiternum collocaret. Ipse [Ipse enim, et cetera, usque: Amen, omissa in  Edit. Querc.] enim per istas quadraginta duas mansiones uenit in mundum, ut nos per istas quoque in terram uiuentium, eterne promissionis introducat; ubi in celesti Hierusalem, perpetua pace gaudentes, regnaturi erimus in secula seculorum. Amen.



453 INTERPRETATIO MORALIS.

Moraliter he quoque interpretationes nominum ad nostram edificationem multimodis pertinere noscuntur. Sicut Christus ubique nostre salutis gerebat  causam, ita et patriarcharum nomina nostrum designant profectum. In Abraham, ut patres simus multarum uirtutum; et hereditatis iure multiplicationem bonorum operum possideamus. In Isaac gaudium habeamus in Domino [et non in hoc mundo, iuxta hoc, quod ipse dixit: Gaudete, quod nomina uestra scripta sunt in celo ]. Et iuxta Apostolum: Gaudete in Domino semper; iterum dico gaudete . In Iacob, ut supplantatores simus uitiorum nostrorum, et carnalium desideriorum; et diaboli potestatem uictrici pede calcemus [Edit., et carnale desiderium uiuaci pede a diaboli potestate calcemus]. In Iuda ut [secundum Psalmistam], preueniamus faciem Domini in confessione, et confiteamur nomini sancto eius, et laudemus  eum in secula seculorum . In Phares, ut diuidamus nos ab impiis, ut actus nostros ab eorum societate secernamus [et abstrahamus ab omni fratre ambulante in quiete; et non communicemus operibus eius malis]. In Zara, ut Lucifer uerus oriatur in cordibus nostris, et Sol iustitie splendeat ubique in cordibus nostris [Edit., ubique in nobis], [et luceat lux nostra coram hominibus, ut uideant opera nostra bona et glorificent Patrem nostrum qui in celis est ]. In Esrom, ut sagitte simus salutis Domini, ut de nobis dici possit: Sagitte potentis acute . [In Thamar, ut cum palma uictorie pompas diaboli, et concupiscentias mundi superemus, propter eum, qui dilexit nos.] In Aram, ut electi Dei simus, et simus  genus electum [gens sancta, populus acquisitionis; et annuntiemus uirtutes eius, qui de tenebris nos uocauit in admirabile lumen suum ]: regale sacerdotium Christo; et excelsi simus meritis. In Aminadab, ut spontaneus Domini populus simus, in edificatione corporis sui [Edit., corporis Christi]. In Naasson, ut mundanis auguriis gentilium derelictis, promissis diuinis fidem adhibeamus. In Salmon, ut sensibiles, id est, intellectuales ueritatis Dei, et docibiles [et factores] inueniamur: [quia non auditores legis, sed factores iustificabuntur ]. In Booz, ut confiteamur Deo,  et uiriliter agamus, in Christo triumphantes ereas potestates [a 1Kb] [In Rahab, ut latum mandatum Domini nimis diligenter obseruantes, Dominum Deum ex toto corde, tota anima, tota uirtute diligamus, et proximum sicut nosmetipsos amplectamur]. In Obeth, ut seruiamus in letitia per spiritum amoris, et dilectione sancta [b 1Kb] [In Ruth, ut festinantes ingredi in illam requiem, id est, in celestem Ierusalem, dum tempus habemus, operemur bonum ad omnes : quia non habemus hic manentem ciuitatem, sed futuram inquirimus ]. In Iesse, ut incensum orationum nostrarum in ara cordis nostri [in spiritu contribulato, et humiliato] offeramus Deo, dicente Propheta [Edit., cum Psalmista dicentes]: Dirigatur oratio mea sicut incensum  in conspectu tuo . In Dauid, ut desiderabiles efficiamur Deo nostro; et fortes simus manu contra Goliam spiritalem pugnantes [c 1Kb] . In Salomone, ut, quantum ex nobis est, cum omnibus hominibus pacem habeamus [illud dominicum intendentes], quia beati pacifici, quoniam filii Dei uocabuntur . [In Bethsabee, ut iuramentum omnimodis custodiamus, ne periurio incidamus in laqueum diaboli. In Uria, ut lux nostra Deus sit, uidelicet, ut eum sequentes non ambulemus in tenebris mortis, sed habeamus lumen uite]. In Roboam, ut latum caritatis 454 mandatum complentes, in latitudine spiritalium donorum gaudeamus [d 1Kb] . In Abia, ut fratres simus, habentes Patrem Deum; et heredes simus Dei, coheredes  quidem Christi [e 1Kb] . In Asaph [Leg., Asa], ut tollamus intentionem nostram a uitiis ad uirtutes; a terrenis ad celestia [f 1Kb] . In Iosaphat, ut recte iudicemus omni persone [sicut scriptum est: Recte iudicate filii hominum ]; et quodcunque uolumus, ut faciant nobis homines, faciamus et illis similiter, scientes quia mensura qua mensi fuerimus, remetietur nobis . In Ioram, ut superna sapiamus, effecti in Domino sublimes, nostram conuersationem habentes in celis [g 1Kb] . In Ozia, ut confortemur in Domino, et in potentia uirtutis eius [h 1Kb] . In Ioathan, ut perfecta opera facientes,  iuxta Euangelium: Estote perfecti, sicut Pater uester celestis perfectus est  [in omnibus nosipsos exemplum prebentes, et docentes omnem hominem in omni sapientia, ut exhibeamus omnem hominem perfectum]. In Achaz, ut apprehendamus uiam salutis nostre, que est Christus, qui dixit: Ego sum uia, ueritas et uita [a 1Kb] . In Ezechia, ut laudemus fortitudinem Domini pugnantis pro nobis; et ut ille nos confortet flagitemus [b 1Kb] . In Manasse, ut obliuiosi simus iniuriarum nostrarum [c 1Kb] et preterita obliuiscentes, semper in antea tendamus. In Amon, ut stemus in fide, in qua possimus omnia tela ignita diabolice fraudis extinguere [d 1Kb] . In Iosia, ut salutem Domini, quam ille nobis prestare dignatus est, tota uirtute  et fortitudine sequamur [e 1Kb] . In Iechonia, ut in aduentu Domini [secundo] parati [Edit., preparati] simus, uigilantes et 455 orantes, ne incidamus in tentationem [sed cum illis intrare ad nuptias mereamur, de quibus ipse dicit: Beati sunt serui illi, quos, cum uenerit Dominus, inuenerit uigilantes ]. In Salathiel, ut unam petitionem petamus, id est, ut inhabitemus in domo Domini omnibus diebus uite nostre [f 1Kb] . In Zorobabel, ut simus magistri ueritatis, prohibentes magisteria, et hereticorum confusiones [et que uerbis docemus, exemplis commendemus, ne de nobis dicat Deus: Quare tu enarras iustitias meas, et assumis testamentum meum  per os tuum; tu uero odisti disciplinam, et proiecisti sermones meos retrorsum ]. In Abiuth, ut sit nobis Deus in Patrem, et nos illi in filios et filias, [habentes spiritum adoptionis, in quo clamamus, Abba Pater! Si autem filii, et heredes; heredes quidem Dei, coheredes autem Christi ]. In Eliachim, ut resurgamus a morte peccati, et uiuamus Deo in Spiritu sancto [g 1Kb] . In Azur, ut adiuuante Deo inimicos salutis nostre uincamus [h 1Kb] . In Sadoch, ut iustificari mereamur ab eo, qui iustificat impium [i 1Kb] . In Ioachim, ut fratres Christi, matres et sorores simus, in eo ut faciamus eius uoluntatem [i 1Kb] . In Eliuth, ut nullum habeamus Deum, nisi Dominum Iesum Christum, [cui omne genu flectitur, et omnis lingua confitetur ;  et ut ipsi soli sacrificium laudis immolemus, et uota nostra reddamus, ipsumque solum adoremus, quem oportet adorari in spiritu et ueritate ]. In Eleazar, ut confiteamur, salutem nostram in Domino Iesu tantummodo constare [k 1Kb] . In Mathan, ut donum sancti Spiritus accipientes, non simus concupiscentes malorum, sicut gentes [l 1Kb] . In Iacob, ut rectores tenebrarum harum, cum uitiis nostris spirituali fortitudine supplantemus [m 1Kb] . In Ioseph, ut deficiente exteriore homine interior augeatur de 456 die in diem, donec spiritualiter in nobis confirmetur Christus [n 3Kb] , et per Mariam, id est, lumen fidei et diuine gratie, ducamur ad ineffabilem omnipotentis  Dei uisionem, in qua gaudentes, ab omni tristitia seculi liberati, in eterna beatitudine regnabimus cum Christo.


Suscipe, rex, paruum magni modo munus amoris,
   Quod tuus Albinus obtulit ecce tibi.
Magna ferunt secli gazarum dona potentes,
   Fert mea pauperies, ista minuta duo.
 Ne uacua in sacris uenisset dextra diebus,
   Ante piam faciem, rex uenerande, tuam;
Nomina sanctorum signaui sancta parentum
   Hebrea, depromens ore latine tuo.








457 OPUSCULUM SEXTUM. COMMENTARIA IN S. IOANNIS EuANGELIUM [a 1Kb] .





MONITUM PRAEuIUM.


Presens Euangelii sancti Ioannis expositio, que inter opuscula exegetica Alcuini ob stylum diffusiorem,  et doctrinarum, ex antiquioribus Patribus collectarum, selectum, primum locum meretur, typorum beneficio primum, quantum scimus, prodiit Argentorati sub hoc titulo: Albini diaconi Angli in D. Ioannis Euangelion commentariorum libri septem, Christiana fruge refertissimi. Argentorati, apud Ioannem Heruagium, mense Ianuario, anno 1527, in-8o. Hac editione cl. Quercetanus in sua Operum Alcuini collectione usus est; eam tamen, prout ipsemet testatur, ope antiqui ms. bibliothece nobilissimi ac ornatissimi uiri Iac. Aug. Thuani castigauit et auctiorem reddidit. Nobis quoque in hac nostra editione illa Argentoratensis ad manus fuit, quam ab illustri ac multiplicis eruditionis uiro D. Felice Oefelio Monacensi, e bibliotheca electorali Boica beneuole communicatam habuimus. Preterea uero nonnullas uariantes lectiones codicis reg. uaticani, seculo XIII exarati, iussu clare memorie eminentissimi S. R. E. cardinalis Dominici Passionei notatas, Roma accepimus.

 Meliorem uero pre reliquis in uera restituenda lectione, et mendis residuis corrigendis, opem nobis tulit codex ms. bibliothece nostre sancti Emmerami, optime sane note, et ante annos omnino nongentos scriptus, tempore scilicet Baturici episcopi Ratisbonensis, qui sedem illam ab anno 817 usque ad annum 843 tenuit, et sic Alcuino nostro contemporaneus fuit. In fine etenim codicis eadem, qua totum uolumen exaratum est, manu hec uerba scripta legere est: ISANBERTUS XuIIII Kal. Aug. hunc scribendo patrauit librum, obsecrans legentibus , ut sui meminisse dignentur, prout dignum est, qui in alterius reficiuntur labore. PATERICUS episcopus dedit ad sanctum Emmeramum, et pro remedio anime sue.

 Horum igitur codicum mss. beneficio commentarios hosce, diligenter cum editis collatos, multis in  locis emendatiores reddidimus. De nouo uero nunc accedit epistola Alcuini ad Luciam et Columbam, tunc scripta cum integrum opus, cuius antea non nisi partem miserat, perfecit, et ad easdem uirgines direxit. Debemus hoc pretiosum litterarium monumentum industrie ac beneuolentie uiri eruditissimi D. Brequigny regie inscriptionum et humaniorum litterarum Academie Parisiensis socii, qui eamdem cum aliis perquam multis Alcuini epistolis, quas parte I Operum B. Patris exhibuimus, e codice Bibl. Harleiane in Anglia eruit, et uulgandas nobis humanissime concessit. Hanc igitur epistolam in capite totius commentarii ante epistolas Gisle et Richtrudis ad Alcuinum, et huius ad illas, secundum ordinem ab ipso Alcuino ibidem constitutum, collocandam putauimus. Porro ex hac epistola primo discimus, Alcuinum iam ab annis triginta, adeoque dum adhucdum in Anglia degeret, propositum huius operis conficiendi cepisse, a quo tamen calamum suum quieuisse ait, quia non fuit, qui excitaret illum, donec illum predictarum  uirginum bona intentio ad studium scribendi reuocauit. Discimus secundo, opus hocce demum completum, atque ad easdem uirgines eo tempore directum fuisse, quo nuntium de exaltatione excellentissimi Domini sui Dauidis; et de prosperitate apostolici uiri, Leonis utique pape III et de legatione sancte ciuitatis Ierusalem accepit. Que omnia in annum 800 conueniunt, quo Leo papa ab inimicorum suorum insidiis et iniustis uexationibus liberatus, sueque sedi restitutus; quo etiam Carolus Magnus imperatoria maiestate insignitus; quo demum Zacarias presbyter cum duobus monachis, a patriarcha Ierosolymitano missis, Romam uenit claues secum deferens sepulcri Domini, ciuitatisque et montis Sion, una cum urbis uexillo, ut narrant Annales Francorum, Petauii, Loisellii,  Moissiacenses, Eginhardus et alii ad annum eumdem. Ex eadem hac epistola discimus, tertio, Alcuinum anno priore seu 799 partem huius commentarii ad illas uirgines premisisse, quam illam fuisse existimamus que ultimis duobus libris continetur, ubi Alcuinus in breui, quod premisit, epistolio profitetur se totius Euangelii expositionem dirigere uoluisse, nisi labore a rege sibi demandato, pro emendatione ueteris Nouique Testamenti, fuisset occupatus.

458 Equidem haud ignoramus, uiros celeberrimos D. Riuet, Hist. lit. Francie, tom. Iu, pag. 307; D. Remigium Ceillier, Hist. gén. des Aucteurs sacrés, tom. XuIII, pag. 289, et alios sentire, initio quinque libros priores huiusce commentarii ad prefatas uirgines fuisse directos; deinde uero duos residuos, appropinquantibus festis Paschalibus, additos. Nobis tamen hec opinio probata nunquam fuit; cum, quod Alcuinus in prefatiuncula duobus libris posterioribus prefixa priorum librorum a se antea missorum ne  uerbo quidem meminerit; tum, quod ex ipso eiusdem prefatiuncule contextu sat clare nobis innuere uideretur, se tunc nondum integram eiusdem Euangelii expositionem absoluisse; ait enim ibidem se totius Euangelii expositionem dirigere uoluisse, occupatum uero mandato regis in emendatione ueteris Nouique Testamenti opus ceptum explere nondum potuisse; interea uero se pro opportunitate sacri temporis Paschatis appropinquantis hanc partem sui commentarii mittere, ut in lectione illius suam deuotionem illis sacris diebus exercerent; promittit etiam se integram expositionem ad eas missurum, postquam illam secundum opportunitatem temporis compleuerit, et consummauerit. Scimus uiros eruditos supra laudatos illa Alcuini uerba: Totius forsan Euangelii expositionem direxissem uobis, interpretari de expositione non tantum Euangelii sancti Ioannis, sed et reliquorum euangelistarum; sed nulla necessitas nos cogit ut in hunc sensum uerba illa trahamus; et longe naturalius  illa de solo et integro Euangelio sancti Ioannis intelliguntur, dum certo constat Alcuinum commentarium huncce non integrum simul, sed successiue et per partes misisse: et certe, detecta nunc hac ad Luciam et Columbam epistola, illa coniectura sustineri haud amplius potest; si enim Alcuinus duos ultimos libros completi iam commentarii ultimo quoque loco misisset, non illis breue illud epistolium, sed presentem epistolam, ut pote opere integro iam absoluto, premisisset.

Quarto demum, ex noua hac epistola innotescit nomina Gisle et Lucie, Richtrudis et Columbe, non diuersarum, sed earumdem personarum esse, ad easdem enim uirgines, que in epistola mox sequenti, qua commentarium in Euangelium sancti Ioannis postulant, semet Gisle et Richtrudis nominibus propriis patriisque compellant, Alcuinus commentarium desideratum mittit, illasque, more suo, Latina et ascititia appellatione Luciam et Columbam nominat. De his uirginibus, earumque conditione atque genere, uide  que dicimus in prefatione generali, ubi simul ostendimus eas non Anglice, ut Alfortus autumabat, sed Francice et illustris quidem fuisse originis; professione uero, ut uidetur, sanctimoniales.

Unum adhuc superest quod hoc loco moneamus, nemini hucusque, nostra opinione, obseruatum; nimirum inter Opera uen. Bede presbyteri, tom. u edit. Basil. anni 1563, pag. 519 et seqq. , editum haberi commentarium in Euangelium sancti Ioannis, qui ab initio capitis primi usque ad finem cap. XII non quoad sententias solum, sed quoad ipsa quoque uerba cum hoc, qui Alcuino tribuitur, commentario penitus concordat, ita ut nullum, nisi in differentibus quibusdam lectionibus, discrimen intersit: a capite uero XIII, a quo liber uI apud Alcuinum initium capit, usque ad finem magna utriusque differentia est; Expositio enim uen. Bede ibi multo fusior est, textusque euangelicus proprio magis studio, quam aliorum Patrum uerbis enucleatus:  homilie quoque ipsius Bede et sancti Gregorii, Magni, que in iisdem ultimis duobus Alcuini libris integre inserte habentur, ibidem desiderantur, et illarum loco alie expositiones substitute sunt; quamuis multoties in hac etiam Bede editione sententie occurrant quas Alcuinus in eumdem locum protulit.

Hec quamuis ita sint, neminem tamen uirorum eruditorum fore existimamus, qui de uero et genuino huius commentarii auctore seu compilatore questionem mouere, atque hoc opus industrie Alcuini subtrahere, aut uen. Bede tribuere uelit. Et profecto certissimis argumentis conuincimur, commentarium illum genuinum Alcuini partum esse, Bede, nescio quo errore, suppositum: superfluum tamen fore credimus eruditis idipsum fusius demonstrare uelle; iis enim characteribus opus hoc insignitum est, quibus euidentiores ad uerum auctorem dignoscendum nemo exigere possit, nimirum propriis Alcuini epistolis, quas huic commentario premisit, ubi suo labore et  industria ex SS. Patrum, preprimis Augustini, Gregorii et ipsius uen. Bede, cellariis, quidquid in eis inuenire ualuit, plena fide et secundum memorie integritatem semet collegisse profitetur. Preterea illud quoque euidentissime demonstrat, hunc commentarium Bede nullatenus tribui posse, quod in cap. uII, u. 13, in cap. X, u. 1-6, et in cap. XX, u. 31, error Adoptianorum reprehendatur, qui non nisi post obitum uen. Bede in Hispania exortus est, et in Galliam postmodum propagari cepit.

Non igitur quemquam in Bede fauorem mouere debet testimonium Ione Aurelianensis, Ludouici Pii equalis, qui libro I de Instit. Laicali, cap. 13, apud Lucam d'Achery, Spicil. tom. I, pag. 270, edit. Paris. 1723 ex Bede homilia Euangelii uigesima plures uersus citat qui in predictis commentariis leguntur cap. II, ut propterea Mabillonius suspicetur legendum esse apud Ionam non homilia uigesima, sed, homilia secunda. Textus enim illi, a Iona Aurelianensi allati, Bede quidem sunt; non tamen ex integro quodam  illius in Ioannem 459 commentario deprompti, sed ex homilia quadam eiusdem in illum locum cap. II Ioannis, ubi agitur de ementibus et uendentibus in templo, a Christo inde eiectis. Et hec homilia inter eas quidem que in collectione Operum uen. Bede exstant, desideratur, ac propterea cel. Mabillonio incognita esse potuit; nunc autem edita habetur ex cod. ms. Turonensi in Thesauro Anecdot. D. Martene tom. u, pag. 343, et illa ipsa est que in capitulatione libri L Homiliarum Bede apud Mabil., Act. SS. Ord. S. Ben. sec. III, part. I, pag. 556, uigesima secunda, que lectio in Iona Aurelianensi restituenda uidetur, recensetur.

Commentarius igitur ille in Euangelium Ioannis e censu Operum uen. Bede omnino eximendus est, cuius etiam ipsemet nullam mentionem facit in indice suorum opusculorum, quem quatuor ante obitum suum annis, nimirum 731, confecit. Alcuinus tamen omnes uen. Bede homilias, in quibus nonnulla capitula  S. Ioannis exposuit, in suum commentarium transtulit.

Cuius uero auctoris sit ultima pars commentarii apud Bedam editi, nempe a cap. XIII Ioannis usque ad finem, quem ab Alcuini expositione multum differre supra diximus, difficile est diuinare; ad Alcuinum illam quoque pertinere, et secundis curis refusam ab eo fuisse nobis uero haud dissimile uidetur, si uerba epistole ad Luciam et Columbam bene perpendantur, ubi ita scribit: »Obsecro, ut iubeatis, si dignum ducatis, transcribere hanc partem  quam modo direxi . . . . . scriptamque citius remittere nobis; simul et eam partem  quam uobis anno transacto direxi, ut ordinetur per numeros, et capitula, et librorum initia: et si quid addendum sit in fine, ut impleatur. Cogitaui aliquid adhuc addere quod uix in aliis inuenitur opusculis.« Hic postulat Alcuinus ut utraque pars diuisim missa, describatur sibique remittatur;  ut in fine, seu, ut interpretamur, in ultima eius commentarii parte, aliquid addatur quod in aliis opusculis uel SS. Patrum, uel in his ipsis antea missis, non inuenitur. Pronum igitur est coniicere Alcuinum alteri sui commentarii parti nouam curam adhibuisse, et in eam formam transfudisse, qualis inter Opera Bede representatur. Et hec quidem nostra coniectura est ex allegatis Alcuini uerbis enata; quam tamen uirorum eruditorum limatiori iudicio lubenter submittimus.

Ceterum Alcuinus ipsemet, pro suo candore, in epist. ad Gislam et Richtrudem ingenue profitetur se non ex proprio prato flores proferre, sed, ut sue tenuitatis conscius, sine periculo sui nominis, predictarum uirginum satisfaceret uoluntati, multorum Patrum florida rura peragrando, inde flores sparsim ibi repertos collegisse, »medicorum exemplo, qui solent, inquit, ex multorum speciebus pigmentorum, in salutem poscentis quoddam medicamenti componere genus, nec seipsos fateri presumunt creatores herbarum  uel aliarum specierum, ex quarum compositione salus efficitur egrotantium; sed ministros esse in colligendo, et in unum pigmentaria manu conficiendo corpus.« Postea etiam fontes designat e quibus pene omnia sua hausit, nimirum tractatus S. Augustini, homilias S. Gregorii et Bede uenerabilis; opuscula S. Ambrosii, et aliorum SS. Patrum, »magis, inquiens, horum omnium sensibus et uerbis utens, quam mee quidpiam presumptionis committens; uelut legentium curiositas facile probare poterit; cautissimo stilo preuidens ne quid contrarium sanctorum Patrum sensibus ponerem.« Hec ideo ascripsimus ne quispiam, perlustrando hunc commentarium, a capite ad calcem pene ex aliorum Patrum sententiis et uerbis compilatum, existimet Alcuinum aliena pro propriis uenditasse. Nos que ex Augustino, Gregorio et Beda deprompta sunt, suis locis adnotamus.



EPISTOLA AD SOROREM ET FILIAM. 
Ex codice bibliothece Harleiane.


Dilectissimis in Christo personis Lucie et Columbe Albinus frater et pater, in solatio sancti Spiritus, salutem.

Memor petitionis uestre et promissionis mee, quamuis tardius implerem propter occupationes plurimas, tamen nullatenus obliuiscebar quod me spondere recordabar. Opus arduum et difficile, et mee paruitati presumptiosum iniunxistis, sed caritati nichil negare ratum duxi, quia nichil impossibile eo [F., in eo] qui est caritas uera, optime sciebam. Deuotus sanctorum Patrum cellaria peragrans, quidquid  in eis inuenire ualui, uobis ad gustandum attuli; ut probetis, si saporem habeat catholicum, uel secus, quod absit. Quod legebam, plena fide, secundum memorie integritatem, protuli; preponens etiam huic operi epistolam petitionis uestre, ut in posterum agnoscerent legentes uestre deuotionis studium et mee obedientie occasionem. 460 Adiunxi quoque epistolam, annuentem uoluntati uestre, quam etiam quasi prologum anteposui opusculo nostro; rationemque euangeliste, qua necessitate compulsus Euangelium scriberet, et cetera que in ea epistola legere potestis et agnoscere, quam necessaria esse uideatur. Fateor siquidem, propemodum ante annos triginta me uoluntatem huius habere operis; sed quieuit calamus  meus, quia non fuit qui excitaret eum, donec uestra bona intentio illum reuocauit ad studium scribendi. Si quid dignum meo sudore elaboratum inueniatis, date gloriam Deo, qui dedit, uobisque mercedem sperate, qui impulistis torpens ingenium, ut mitteret manum in gazophylacium Christi; ut aliquid inde protulisset in solatio famularum suarum. Scio omni habenti esse dandum; item, qui habet desiderium discendi, dabitur ei gratia intelligendi: sed sunt quidam magis mordere aliorum dicta parati, quam sua in publicum proferre; quorum dentes uitandi sunt, uel etiam parui pendendi. Facile enim columbina caritas serpentinum non curat dentem. Sepe unde caritas proficit, inde inuidia labescit; et lacteam dulcedinem nigro inficit ueneno: quos uestra paruipendat  prudentia, magis proficere studentes, quam curare inuidentes.

Obsecro ut iubeatis, si dignum ducatis, transcribere hanc partem quam modo uobis direxi, et capitula singulis periochis cum numero adnotare, librorumque initia diligenter distinguere, scriptamque citius remittere mihi; simul et eam partem, quam uobis anno transacto direxi, ut ordinetur per numeros et capitula, et librorum initia: et si quid addendum sit in fine, ut impleatur: cogitaui aliquid adhuc addere quod uix in aliis inuenitur opusculis.

Litteras uero quas direxisti [F., direxistis] mihi, benigne suscepi, gratias agens Deo de exaltatione excellentissimi domini mei Dauid; et de prosperitate apostolici uiri; et de legatione honesta sancte ciuitatis,  in qua Saluator noster mundum suo sanguine redemere [pro redimere] dignatus est, et gloria resurrectionis ascensionisque coronari et exaltari. uos uero, filie carissime, illius semper habete caritatem in corde, laudem in ore et opus in manibus. Preparate uobis sedem inter sponsas eiusdem Regis eterni, ut dignetur uobis seipsum ostendere, qui suis amatoribus seipsum promisit ostendendum esse: in cuius uisione beata est eternitas, et eterna beatitudo; meique memores estote inter sacras orationes uestras famularumque Christi uobiscum Deo deseruientium, ut benedictio Domini nostri Iesu Christi me famulum suum proficere faciat in domo sua, peccatorumque meorum indulgentiam perdonare dignetur. Florere uos faciat et uigere diuina pietas, in omni  studio sanctitatis, et sapientie sensibus, multo feliciter tempore, Deus Dei Filius, iehsu Christus Dominus noster, carissime filie.



EPISTOLA CHRISTI FAMULARUM GISLAE ATQUE RECTRUDAE AD ALBINUM MAGISTRUM.

uenerando Patri nobisque cum summo honore [Al., studio] amplectendo Albino magistro, humillime Christi famule Gisla et Rectruda [Ms., Richtruda] perpetue beatitudinis salutem.

Postquam, uenerande magister, aliquid de melliflua sancte Scripture cognitione, uestra sagacitate exponente, hausimus, ardebat nobis, ut fatemur, de die in diem desiderium huius sacratissime lectionis,  in qua purificatio est anime, solatium mortalitatis nostre, et spes perpetue beatitudinis. In qua beatus uir, iuxta Psalmistam, quotidiana seipsum exercet meditatione: intelligens omnibus seculi diuitiis huius esse agnitionem [Ms., cognitionem] preferendam; neque aliam esse ueram sapientiam, nisi que humano generi secundum dispensationem 461 diuine prouidentie, celestis gratia administrauit. Hoc est manna, quod [Ms., que] sine fastidio satiat, sine defectu pascitur. Hec sunt diuine segetis grana, que apostolicis fricata manibus, atque per eos fidelium epulis animarum apposita sunt. Sed duo ualde nobis contraria quotidiana tristitia paruitatis nostre mentem fatigant. Unum, quod tardius huius optimi studii diligentiam habuimus; aliud, quod modo magnam  habentibus deuotionem, uestra longinquitas desiderio nostro satis obsistit. Sed uestram, carissime doctor, deprecamur pietatem, ne nos litterarum tuarum solatio deseras. Poteris teipsum nobis querentibus per litterarum officia ostendere, ut intelligatur uox tua in arcano cordis nostri desiderio. Nam sicut loquentis lingua in aure audientis, ita scribentis calamus proficit in oculo legentis: et ad interiora cordis peruenit sensus dirigentis, sicut uerba instruentis. Quapropter, beatissime Pater, nolite ipsum nobis negare. Irriga salutiferi [Al., salutaris] fontis unda, pectora nostre paruitatis arentia. Scimus in te esse fontem uiuentis aque, que [Ms., qui], Domino dicente, saliet in uitam eternam . Nolumus [ut] ad te pertineat quod Salomon ait de  his qui suam solent celare sapientiam: Thesaurus occultatus, et sapientia abscondita, que utilitas in utrisque ? Sed magis Domino dicente per Prophetam: Aperi os tuum, et ego adimplebo illud . Aperi confidenter os tuum in sacratissimam, Spiritu sancto inspirante, beati Ioannis euangeliste expositionem, et uenerabiles sanctorum Patrum pande nobis sensus. Collige multorum margaritas in spiritalis thesauri cubili, et pasce ex eo pauperes Christi. Noli nos ieiunas dimittere, ne deficiamus in uia. Habemus siquidem clarissimi doctoris Augustini homeliatico [Al., omeliaco] sermone explanationes in eumdem euangelistam, sed quibusdam in locis multo obscuriores, maiorique circumlocutione decoratas, quam nostre paruitatis  ingeniolum intrare ualeat. Sufficit nobis uestre deuotionis [Al., melius, sufficit uero nostre deuotioni] de riuulis dulcissime aque potare, non profundissimis gurgitum fluminibus nostras immittere carinas. Scis enim optime, paruis parua sufficere, nec ad mensam magnatorum pauperem turbam accedere posse. Nec nostrum est, altissima cedrorum cacumina ascendere, sed cum Zacheo, pro breuitate stature nostre, in sycomoro stare, Iesumque cernere transeuntem , continuisque deplorare precibus ut nos suis dignas efficiat conuiuiis, uobiscumque dulcissimum epithalamii paradigma decantare: Introduxit nos  Rex in cellaria sua, exsultabimus et letabimur in eo . Memento clarissimum in sancta Ecclesia diuine Scripture doctorem, beatissimum siquidem Hieronymum, nobilium nullatenus spernere feminarum preces, sed plurima nominibus illarum in propheticas obscuritates dedicasse opuscula, sepiusque de Bethlehem castello, Christi Domini nostri natiuitati consecrato, ad Romanas arces epistolaribus iisdem petentibus uolare chartulis [Al., epistolares . . . chartulas], nec terrarum longinquitate, uel procellosis Adriatici maris fluctibus territum, quo minus sanctarum uirginum petitionibus annueret. Minori uadosum Ligeri flumen, quam Tyrrheni maris latitudo, periculo nauigatur. Et multo facilius chartarum portator [Ms., portitor] tuarum de Turonis  parisiacam ciuitatem, quam illius de Bethlehem Romam peruenire poterit [a 1Kb] . Noli tue deuotionis nobis subtrahere scientiam, noli accensam in te lucernam modio supponere , uel torpentis lectuli quiete abscondere; sed precelso superpone eam candelabro, ut luceat omnibus qui in domo Dei sunt. Intra sanctorum gazophylacia doctorum, et profer nobis, ueluti doctissimus scriba, et a Domino laudatus noua et uetera . Aderit tibi in itinere huius laboris illius gratia; qui duobus discipulis euntibus in uia, tertium se socium addidit, illisque sensus aperuit, ut sanctas intelligerent Scripturas. Quomodo poteris teipsum a culpa taciturnitatis apud eum excusare qui ait: Omni petenti te da , maxime dum nullatenus tibi minuetur  quod dederis, sed datum magis augetur? Spiritus paraclitus omni ueritatis doctrina et perfecte caritatis scientia uestra impleat pectora, magister dulcissime.



462 EPISTOLA ALBINI MAGISTRI AD GISLAM ET RICHTRUDAM.

Nobilissimis in Christiane religionis sanctitate et in sapientie studiis deuotissimis, Deoque dicatis uirginibus, Gisle sorori, et Richtrude filie [Al., Gisle et Richtrude filiabus], humilis frater et pater Albinus, perpetue beatitudinis salutem.

Quantum in sanctissimo sapientie studio optimam in uobis laudo deuotionem, tantum meam [Ms., mei] ipsius plango imperitiam; meque ipsum longe imparem uestre laudabili deuotioni agnosco. Atque  utinam tanta esset in meo pectore facultas scribendi, quantum [Ms., quanta] est in uobis uoluntas legendi. Proinde duabus coarctor angustiis: hinc caritati quidquam negare, cui omnia prestare debitor sum; illinc altiora petere, modulumque mee paruitatis transcendere, dicente Scriptura: Altiora te ne quesieris . Nisi forte in uobis sit culpa, quia difficilia petistis, et in me ratio iuste excusationis, qui infirmitates meas considerans, altissimum meo [Ms., altissimo meum] opere calamum abstinere decreui. Scire debetis omnibus diuine Scripture paginis merito euangelicam excellere auctoritatem,  quia, quod lex et prophete futurum prenuntiauerunt, hoc redditum atque completum in Euangelio demonstratur [Al., Euangelium demonstrat]. Atque inter ipsos Euangeliorum scriptores ualde beatum Ioannem, in diuinorum profunditate mysteriorum eminentiorem esse: quem etiam tradunt, sicut legitur in ecclesiastica historia, usque ad ultimum pene uite sue tempus, absque ullius Scripture indiciis, Euangelium puro sermone predicasse. Siquidem a tempore Dominice passionis, resurrectionis et ascensionis, usque ad ultima Domitiani principis tempora, per annos circiter sexaginta et quinque, absque ullo scribendi adminiculo, uerbum Dei predicabat. At ubi a Domitiano, qui secundus post Neronem Christianorum persecutor exstitit, in exsilio Pathmos [Beda,  exsul in Pathmos] missus est; nacta occasione illius pii Patris absentia, irrumpentes in Ecclesiam heretici, quasi in destituta pastoris [Beda, pastore] ouilia lupi, Marcion, Cherinthus et Hebion, ceterique Antichristi, qui Christum fuisse ante Mariam negabant, simplicitatem fidei euangelice peruersa maculauere doctrina. Sed dum ipse post occisionem [Edit., occasionem] Domitiani, permittente pio principe Nerua, rediret Ephesum, compulsus est ab omnibus pene tunc Asie episcopis, et multarum Ecclesiarum legationibus, de ceterna Patri diuinitate Christi altius facere sermonem, eo quod in trium euangelistarum scriptis, Matthei uidelicet, Marci et Luce, de humilitate [Ms., humanitate] eius, ac de his que per hominem gessit, sufficiens sibi uiderentur habere  testimonium. Quod ille se non aliter acturum respondit, nisi indicto ieiunio omnes in commune Dominum precarentur [Ms. deprecarentur], ut illo donante digna scribere posset. Et hoc ita patrato, instructus reuelatione celesti, ac sancti Spiritus gratia ebriatus, omnes hereticorum tenebras, patefacta [Al., patefactas] subito ueritatis luce, dispulit dicens: In principio erat uerbum, et uerbum erat apud Deum, et Deus erat uerbum . Atque cum trium Euangeliorum, Matthei scilicet, Marci et Luce, ad eum notitia peruenisset, probasse quidem dicitur fidem et ueritatem dictorum; deesse tamen uidit aliqua rerum gestarum historie, ea maxime que primo paredicationis sue tempore Dominus gesserat. Certum est enim quod in superioribus tribus Euangeliis  hec uidentur sola contineri que gesta sunt postquam Ioannes Baptista traditus et inclusus est in carcere. Denique si obserues statim in initio narrationis, posteaquam refert Mattheus de quadraginta dierum ieiunio et de tentatione eius, continuo subiecit dicens: Audiens autem quia Ioannes traditus est, discessit de Iudea et uenit in Galileam . Sed et Marcus similiter, Posteaquam, inquit, traditus est Ioannes, uenit iehsu in Galileam . Lucas uero etiam, priusquam incipiat aliquid de actibus referre Iesu, dixit: Quia adiecit Herodes super omnia 463 mala, que gesserat, et conclusit Ioannem in carcere . Quia, inquam, ab his hec uidebantur omissa, rogatus dicitur Ioannes Apostolus ut  ea, que preterierant priores, ante traditionem Ioannis Saluatoris gesta describeret. Et ideo dicit in Euangelio suo: Hoc fecit initium signorum suorum iehsu . Et iterum in alio loco indicat dicens: Nondum enim Ioannes erat missus in carcerem . Ex quibus constat quod ea que antequam Ioannes traderetur, ab Iesu fuerant gesta, describit. Sed procul dubio maxime diuinitatem Domini nostri Iesu Christi, qua Patri est equalis, intendit declarare, eamque precipue suo Euangelio, quantum inter homines sufficere credidit, commendare curauit. Itaque longe a tribus superioribus euangelistis sublimius eleuatus est, ita ut eos quodammodo uideas in terra cum Christo homine conuersari, illum autem transcendisse nebulam qua tegitur  omnis terra, et peruenisse ad liquidum celi lumen, unde acie mentis acutissima atque firmissima uideret in principio uerbum, Deum de Deo, lumen de lumine, per quem facta sunt omnia, et ipsum agnosceret carne [Ms., carnem] factum, ut habitaret in nobis: quod acceperit carnem, non quod fuerit mutatus in carnem. Nisi enim carnis assumptio, seruata incommutabili diuinitate, facta esset, non diceretur: Ego et Pater unum sumus . Neque enim Pater et caro unum sunt. Et hoc de se ipso Domini testimonium, solus idem Ioannes commemorauit. Et, qui me uidet, uidet et Patrem. Et, Ego in Patre, et Pater in me. Et, Ut sint unum; sicut et nos unum sumus. Et, Que Pater facit, hec eadem et Filius facit similiter ; Et si qua alia sunt  que Christi diuinitatem, in qua equalis est Patri, recte intelligentibus intiment, plenius solus Ioannes in Euangelio suo posuit, tanquam de pectore ipsius Domini, super quod discumbere in eius conuiuio solitus erat, secretum diuinitatis eius uberius et quodammodo familiarius biberet. Proinde, cum due uirtutes proposite sint anime humane, una actiua, altera contemplatiua: illa qua itur, ista qua peruenitur; illa qua laboratur ut cor mundetur ad uidendum Deum, ista qua uocatur et uidetur Deus: illa est in preceptis exercende uite huius temporalis, ista in doctrina uite illius sempiterna [Ms., sempiterne]. Ac per hoc illa operatur, ista requiescit: quia illa est in purgatione peccatorum, ista in lumine purgatorum: ac per hoc, in hac uita mortali, illa est  in opere bone conuersationis, ista uero magis in fide, et apud per paucos per speculum in enigmate, et ex parte in aliqua uisione incommutabilis ueritatis. Ex quo intelligi datur, si diligenter aduertas, tres euangelistas, temporalia facta Domini et dicta, que ad informandos mores uite paresentis maxime ualerent, copiosius prosecutos, circa illam actiuam fuisse uersatos; Ioannem uero facta Domini multo pauciora narrantem, dicta uero eius, ea presertim que Trinitatis unitatem et uite eterne felicitatem insinuarent, diligentius et uberius conscribentem, in uirtute contemplatiua commendanda, suam continuationem [Ms., intentionem] atque predicationem tenuisse. Iste est siquidem Ioannes, unus ex discipulis Christi,  quem Dominus de fluctiuaga nuptiarum tempestate uirginem uocauit. Cuius uirginitatis in hoc duplex testimonium in Euangelio datur, quod et pre ceteris dilectus a Deo dicitur; et huic matrem suam de throno crucis commendauit, dicens [Beda, commendauit Deus], ut uirginem uirgo seruaret. Qui singulari priuilegio meruit castitatis, ut ceteris omnibus miraculorum Christi scriptoribus altius diuine maiestatis simul caperet ac patefaceret arcanum. Neque enim frustra in cena mystica supra pectus Iesu recubuisse perhibetur; sed per hoc uerissime docetur quia celestis haustum sapientie ceteris excellentius de sanctissimo eiusdem pectoris fonte potauerit. Unde et merito in figura quatuor animalium aquile uolanti comparatur; cunctis quippe auibus aquila  celsius uolare, cunctis animantibus clarius solis radiis infigere consueuit obtutus. Ita beatus Ioannes sublimius eterne natiuitatis Christi mysteria conspexit. Iste prior [Petro] laborantibus in piscatione discipulis, Christum in littore stantem, reteque in dexteram nauigii mittere iubentem agnouit, dicens Petro: Dominus est. Iste est unus de illis de quibus Propheta predixit: Celi enarrant gloriam Dei . Unde filius tonitrui ab ipso Domino appellatur, quia hoc mirabile et omnibus seculis 464 inauditum, ex celesti claritate intonuit proemium dicens: In principio erat uerbum, et uerbum erat apud Deum, et Deus erat uerbum . Que uerba semper sunt pura fide ueneranda ac perpetua religione colenda, non humane coniecture ratiunculis  nimium discutienda, que in plerisque fallitur, dum se putat agnoscere que humani sensus excedunt indagationem. Tamen quidquid inde pia caritas et humilis inquisitio intelligere potuit, in sacratissimis sanctorum Patrum scriptis, licet sparsim, dicta inueniuntur: sicut etiam et in toto eiusdem Euangelii textu, plurima a catholicis doctoribus leguntur exposita, pro opportunitate loci uel temporis, uel confirmatione orthodoxe fidei, nec non contra hereticas prauitates, in defensione apostolice traditionis.  Quapropter; forsan temperamentum quoddam inter meam negationem, uestramque petitionem inuenire posse uideo, ne omnino uel caritas uestra taciturnitate mea spernatur, uel temeritas mea in uestre petitionis obsequio reprehendatur. Solent namque medici ex multorum speciebus pigmentorum in salutem poscentis quoddam medicamenti componere genus, nec seipsos fateri presumunt creatores herbarum uel aliarum specierum ex quarum compositione salus efficitur egrotantium, sed ministros esse in colligendo et in unum pigmentaria manu conficiendo corpus: sic etiam, si forsitan mee deuotionis labor aliquid uestre caritati proficere ualet. Nec ex quolibet paterne possessionis prato mihi flores colligendos esse censeo, sed multorum Patrum,  humili corde, prona ceruice, florida rura peragranda mihi esse uideo, ut sine periculo nominis mei satisfaciam sanctissime uoluntati uestre. Primoque omnium sancti Augustini suffragia querens, qui maiori studio huius sancti Euangelii exponere nisus est sacratissima uerba. Deinde ex opusculis sancti Ambrosii sanctissimi doctoris aliqua trahens; necnon ex homiliis precipui Patris Gregorii pape, uel ex homiliis beati Bede presbyteri, multa assumens, aliorumque sanctorum Patrum, sicut inuenire potui, interpretationes posui: magis horum omnium sensibus ac uerbis utens, quam mee quidquam presumptioni committens, ueluti legentium curiositas facile probare poterit: cautissimo plane stylo preuidens, diuina opitulante gratia, ne quid contrarium  sanctorum Patrum sensibus ponerem. Igitur et omne opus secundum capitula eiusdem Euangelii distinxi, ac sub numero septem librorum consummaui. Optans uos, septiformis Spiritus gratia inspirante pectora uestra, uariis in Ecclesia Christi florere deliciis, et ambulare quotidie cum sanctis de uirtute in uirtutem, donec uideatur Deus deorum in Sion, ubi perpetua dulcedine inter choros celestium agminum dicatis, Beati qui habitant in domo tua, Domine, in seculum seculi laudabunt te. Amen.



467 COMMENTARIORUM IN IOANNEM LIBER PRIMUS.



CAPUT PRIMUM. In principio erat uerbum apud Deum, per quem facta sunt omnia. Ioannes missus est ante eum, qui recipientes se facit filios Dei per gratiam.


uERS. 1.---In principio erat uerbum, et uerbum erat apud Deum, et Deus erat uerbum [a 1Kb] . »Neque enim frustra beatus Ioannes, dilectus Domini discipulus, in cena supra pectus Iesu recubuisse perhibetur. Sed per hoc typice docetur, quia celestis haustum sapientie ceteris excelsius [Beda, excellentius] de sanctissimo eiusdem pectoris fonte potauerit. Unde ex [Ms., et] merito in figura quatuor  animalium aquile uolanti comparatur . Cunctis quippe auibus aquila celsius uolare, cunctis animantibus clarius solis radiis infigere consueuit obtutus. Et ceteri euangeliste quasi in terra ambulant cum Domino, qui, temporalem eius generationem pariter et temporalia facta sufficienter exponentes, pauca de diuinitate dixerunt. Hic autem quasi ad celum uolat cum Domino, qui, perpauca de temporalibus eius actis edisserens, eternam diuinitatis eius potentiam, per quem [Ms., quam] omnia facta sunt, sublimius mente uolando et limpidius speculando cognouit, ac nobis cognoscendam scribendo  contradidit. Ergo alii euangeliste Christum ex tempore natum describunt, Ioannes eumdem in principio iam fuisse testatur discens:«

[a 1Kb] In principio erat uerbum. Quod duobus modis intelligitur. Nam Pater principium est, quasi dixisset: In Patre. In Patre est Filius, quem uerbum nominauit iste euangelista. Nec nos mouere debet quod in sequentibus huius Euangelii, Iudeis interrogantibus quis esset ipse Deus, Dei Filius 468 respondit, Principium, qui et loquor uobis . Si enim Filius principium est [Al., Si enim Filius generatus non esset a Patre], qui habet Patrem, quanto facilius Deus Pater intelligendus est esse principium, qui habet quidem Filium, cui Pater sit; Filius enim, Patris est Filius; et Pater utique  Filii Pater est, et Pater Deus, sed non de Deo Deus; Filius uerus [Ms., Filius uero] Deus de Deo est. Et Pater dicitur lumen, sed non de lumine: Filius dicitur lumen, sed lumen de lumine. Sic Pater principium, sed non de principio: Filius principium, sed a principio principium. Quod enim erat in principio, non finitur tempore, non principio inchoatur [Ms. et Beda, nec principio preuenitur, om. lin. seq.]. Filius principium non finitur tempore, non principio preuenitur, siue ad creaturarum principium uel temporum uelis referre quod ait: In principio erat uerbum. Quidquid creaturarum, quodcunque principium habuit ut esset, erat tunc uerbum Dei, per quod facta sunt omnia. Ideo quater dicit euangelista, Erat, erat, erat, erat, ut intelligeres omni tempore  [Ms., omnia tempora] preuenisse ceternum Deo Patri uerbum.

»Alii euangeliste inter homines subito apparuisse Dei Filium demonstrant [Beda, commemorant]; beatus Ioannes apud Deum semper fuisse declarat, dicens: Et uerbum erat apud Deum. Alii eum uerum hominem, ille ipsum uerum confirmat esse Deum, dicens: Et Deus erat uerbum. Alii hominem eum apud homines temporaliter conuersatum, ille Deum apud Deum in principio manentem ostendit, dicens : Hoc erat in principio apud Deum.« Si etiam superius principium ad Patrem referri [Ms., referre] placet, et hoc sequens principium ad creaturas, intelligitur eternaliter uerbum, id est Filium, esse [Ms. et Beda, Filium Dei esse] in Patre, et omne  creaturarum principium sua essentia preire. »Alii magnalia que in homine gessit perhibent, ille quod omnem creaturam uisibilem et inuisibilem per ipsum Deus fecerit, docet, dicens : Omnia per ipsum facta sunt, et sine ipso factum est nichil. Si enim nichil creaturarum sine ipso factum est, patet profecto quia ipse creatura non est, per quem omnis creatura facta est. Et ne quis audiens factam per Dei Filium creaturam, mutabilem credat eius uoluntatem, quasi qui subito uellet facere creaturam, quam ab eterno nunquam ante fecisset; manifeste docet Euangelista, factam quidem in tempore creaturam, sed in eterna Creatoris sapientia,  quando et qualis crearetur, semper fuisse dispositum, et hoc est quod ait:

uERS. 4.---Quod factum est, in ipso uita erat. Id est, quod factum in tempore, siue uiuum, siue uita carens apparuit, omne hoc in spiritali factoris ratione quasi semper uixerat, et uiuit; non quia ceternum est Creatori quod creauit, sed quia ceterna est illi ratio uoluntatis sue, in qua ab eterno habuit et habet quid et quando creauit [Ms., crearet]; qualiter creatum gubernet, ut maneat; ad quem finem singula que creauit perducat.« Ideo ita distinguendum et subinferendum est, quasi alia uoce, In ipso uita erat. Quia quidquid per ipsum factum est, etiam et in ipso uiuit. Sicut ars in animo artificis uiuit, licet arca uel aliud aliquid ab ipso factum, pereat.  Sequitur: »Et uita erat lux hominum. Quo uerbo aperte docetur quod ipsa uitalis ratio, per quam omnia disposita sunt et reguntur, non omnem creaturam, sed rationabilem tantum, ut sapere possit, illuminat. Homines namque, qui ad imaginem Dei facti sunt, percipere sapientiam possunt, animalia non possunt. Sed et animalis quicunque est homo, non percipit ea que sunt Spiritus Dei . Unde bene cum dixisset: Et uita erat lux hominum, subiunxit et de his qui, ab humane conditionis honore procul recedentes, comparati sunt iumentis insipientibus, et similes facti sunt illis, atque ideo recte ueritatis luce priuantur.

uERS. 5.---Et lux, inquit, in tenebris lucet, et tenebre eam non comprehenderunt. Lux quippe est  hominum Christus, quia omnia, que illuminari merentur, corda hominum sue presentia cognitionis illustrat. Tenebre autem stulti sunt et iniqui quorum ceca precordia, lux eterne sapientie, qualia sint, manifeste cognoscit, quamuis ipsi radios eiusdem lucis nequaquam capere per intelligentiam possint; ueluti si quilibet cecus iubare solis perfundatur, nec tamen ipse solem, cuius lumine perfunditur, aspiciat;« talibus diuina consuluit misericordia, qualiter peruenire possint, ut illam ueram lucem cernerent, et 469 essent filii lucis, qui fuerunt filii tenebrarum. Et huius cognitionis initium fuit, quod sequitur:

uERS. 6, 7.---»Fuit homo missus a Deo, cui nomen erat Ioannes; hic uenit in testimonium, ut testimonium perhiberet de lumine, ut omnes crederent  per illum. Non ait, ut omnes crederent in illum. Maledictus enim homo, qui confidit in homine, et ponit carnem brachium suum . Sed ut omnes, inquit, crederent per illum, hoc est, ut per illius testimonium crederent in lucem, quam necdum uidere nouerant, Dominum uidelicet Iesum Christum, qui de seipso testatur: Ego sum lux mundi: qui sequitur me, non ambulabit [Ms., ambulat] in tenebris, sed habebit lumen uite . Sequitur:

uERS. 8, 9.---Non erat ille lux, sed ut testimonium perhiberet de lumine; erat lux uera, que illuminat omnem hominem uenientem in [hunc] mundum. Et sancti quidem homines lux sunt recte uocati, dicente  ad eos Domino: uos estis lux mundi . Et apostolo Paulo: Fuistis aliquando tenebre, nunc autem lux in Domino . Sed multum distat inter lucem que illuminatur, et lucem que illuminat; inter eos qui participationem uere lucis accipiunt ut luceant, et ipsam lucem perpetuam, que non solum in se ipsa lucere, sed et sua presentia, quoscunque attigerit, illustrare sufficit. Ad huius comparationem uere lucis, non tantum minores quilibet electi, uerum etiam ipse Ioannes, quo maior inter [natos] mulierum nemo surrexit, lux non esse asseritur, ut uidelicet Christus non esse, quod putabatur, monstretur. Ille enim [Al., Ioannes enim], ut scriptum est: Erat lucerna ardens, et lucens . Ardens scilicet fide et dilectione, lucens  uerbo et actione. Gratiam uero lucis pectoribus infundere, solius est eius de quo dicit: Erat lux uera, que illuminat omnem hominem uenientem in [hunc] mundum; omnem uidelicet, qui illuminatur, siue naturali ingenio, seu sapientia diuina. Sicut enim nemo a se ipso esse, ita etiam nemo a se ipso sapiens esse potest, sed illo illustrante, de quo scriptum est: Omnis sapientia a Domino Deo est . Cuius utramque naturam, et diuinam uidelicet qua semper ubique totus manet, et humanam ex qua in tempore natus, loco inclusus apparuit, consequenter euangelista descripsit, dicens:

uERS. 10, 11.---In mundo erat, et mundus per ipsum factus est, et mundus eum non cognouit. In propria uenit, et sui eum non receperunt. In mundo  [quippe] erat, et mundus per ipsum factus est, quia Deus erat, quia totus ubique, quia sue presentia maiestatis, sine labore regens et sine onere continens quod fecit. Et mundus eum non cognouit. Quia lux in tenebris lucet, et tenebre eam non comprehenderunt. Mundum namque hoc in loco dicit homines, mundi amore deceptos, atque inherendo creature, ab agnoscenda creatoris sui maiestate reflexos. In propria uenit, quia in mundo, quem per diuinitatem fecit, per humanitatem natus apparuit. In propria uenit, quia in gente Iudea, quam sibi pre ceteris nationibus speciali gratia copulauerat, incarnari dignatus est. In mundo erat ergo, et in mundum uenit. In mundo erat per diuinitatem: in mundum uenit per incarnationem. uenire quippe et [Ms., uel] abire, humanitatis  est; manere et esse, diuinitatis. Quia ergo, cum in mundo esset per diuinitatem, mundus eum non cognouit, dignatus est uenire in mundum per humanitatem, ut uel sic eum mundus cognosceret. Sed uideamus quid sequitur

In propria uenit, et sui eum non receperunt. Quem enim in potentia diuinitatis cuncta creantem regentemque cognouerant [Beda et ms., non cognouerunt], ipsum in carnis infirmitate, miraculis coruscantem recipere noluerunt. Et quod grauius est, sui eum non receperunt, homines scilicet, quos ipse creauit; Iudei, quos peculiarem sibi elegerat in plebem, quibus sue cognitionis reuelauerat arcanum, quos mirificis patrum glorificauerat actis, quibus  sue legis doctrinam contulerat, ex quibus se incarnandum promiserat, et in quibus se incarnatum, ut promiserat, ostendit, ipsi eum recipere uenientem magna ex parte recusarunt. Neque enim omnes recusarunt; alioquin nullus esset saluus, et superuacua eius esset incarnatio. Nunc autem multi eum ex utroque populo non credendo [respuerunt, multi credendo] receperunt: de quibus euangelista consequenter insinuat dicens:

470 uERS. 12.---Quotquot autem receperunt eum, dedit eis potestatem filios Dei fieri, his qui credunt in nomine eius. Consideremus, fratres karissimi, quanta gratia Redemptoris nostri, quam magna sit multitudo dulcedinis eius. Unicus ex Patre natus est, et noluit remanere unus. Descendit ad terram,  ubi fratres sibi, quibus regnum Patris sui dare posset, acquireret. Deus ex Deo natus est, et noluit Dei tantum Filius manere; hominis quoque filius fieri dignatus est, non amittens quod erat, sed assumens quod non erat; ut per hoc homines in Dei filios transferret, glorieque sue faceret coheredes, qui, quod ipse semper habebat per naturam, inciperent habere per gratiam. Consideremus, quanta uirtus est fidei, cuius merito potestas datur hominibus filios Dei fieri. Unde bene scriptum est, quia iustus ex fide uiuit . uiuit iustus ex fide, non illa que labiorum tantum confessione profertur, sed ea que per dilectionem operatur. Alioquin fides, si non habeat opera, mortua est in semetipsa . Nullus seipsum despiciat, nullus de sua  salute desperet, curramus [Beda, curremus] omnes, curramus singuli, ut qui eramus longe, mereamur fieri prope in sanguine Christi. uideamus quod dicitur: Quia quotquot receperunt eum, dedit eis potestatem filios Dei fieri; Quotquot, inquit, receperunt eum. Non est enim personarum acceptor Deus, sed in omni gente, qui timet eum et operatur iustitiam, acceptus est illi. Quo autem ordine credentes filii Dei possunt fieri, et quantum hec generatio a carnali distet, subsecutus euangelista designat.

uERS. 13.---Qui non ex sanguinibus, inquit, neque ex uoluntate carnis, neque ex uoluntate uiri, sed ex Deo nati sunt. Carnalis quippe nostra singulorum generatio, ex sanguinibus, id est, ex semine maris et femine, a coniugii duxit originem complexu. At uero  spiritalis Spiritus sancti gratia ministratur, quam carnaliter distinguens Dominus ait: Nisi quis renatus fuerit ex aqua et spiritu, non potest introire in regnum Dei. Quod natum est ex carne, caro est, et quod natum est de spiritu, spiritus est . uerum ne quis hominum dubitet filium se Dei coheredem Christi posse fieri, dat exemplum euangelista, quia et ipse Filius Dei homo fieri, et habitare inter homines dignatus sit, ut humane particeps existendo fragilitatis, homines diuine uirtutis sue donaret esse participes.

uERS. 14.---Et uerbum, inquit, caro factum est, et habitauit in nobis. Quod est dicere, et Filius Dei homo factus est, et inter homines conuersatus est.  Solet namque Scriptura modo anime, modo carnis uocabulo, totum designare hominem; anime uidelicet, ut scriptum est: Quia descendit Iacob in Aegyptum, in animabus septuaginta ; carnis uero, ut rursus scriptum est: Et uidebit omnis caro salutare Dei . Neque enim uel anime sine corporibus in Aegyptum descendere, uel caro sine anima uidere aliquid potest; sed hic per animam, totus homo, ibi signatur per carnem. Sic ergo hoc in loco, quod dicitur: Et uerbum caro factum est, nichil aliud debet intelligi, quam si diceretur: Et Deus homo factus est, carnem uidelicet induendo et animam. Ut sicut quisque nostrum unus homo ex carne constat et anima, ita unus ab incarnationis tempore Christus ex diuinitate, carne et anima constat: Deus  ab eterno in eternum existens uerus, ut erat, hominem ex tempore assumens in unitatem sue persone uerum, quem non habuerat. Sequitur:

Et uidimus gloriam eius, gloriam quasi unigeniti a Patre, plenum gratie et ueritatis. Gloriam Christi quam ante incarnationem uidere non poterant homines, post incarnationem uiderunt, aspicientes humanitatem miraculis refulgentem, et intelligentes diuinitatem intus latitantem; illi maxime, qui et eius claritatem, ante passionem transfigurati in monte sancto, contemplari meruerunt, uoce delapsa ad eum huiuscemodi a magnifica gloria: Hic est Filius meus dilectus, in quo mihi complacui . Et post passionem, resurrectionis, ascensionisque ipsius gloria conspecta, Spiritus eius sunt dono mirifice refecti.  Quibus omnibus manifeste cognouerunt, quod huiusmodi gloria non cuilibet sanctorum, sed illi soli homini, qui esset in diuinitate unigenitus a Patre, conueniret. Quod autem sequitur: Plenum gratie et ueritatis. Gratie plenus erat et est, homo Christus iehsu, cui singulari munere pre ceteris mortalibus 471 datum est, ut statim ex quo in utero uirginis concipi et homo fieri inciperet, uerus esset et Deus. Unde et eadem gloriosa semper uirgo Maria, non solum hominis Christi, sed et Dei genitrix recte credenda et confitenda est. Idem ueritatis plenus erat et est, ipsa uidelicet uerbi diuinitate, que hominem illum singulariter electum, cum quo una Christi persona esset, assumere dignata est; non aliquid sue diuine substantie, ut heretici uolunt, in faciendam  hominis naturam commutans; sed ipse apud Patrem manens, totum quod erat, totam de semine Dauid naturam ueri hominis quam non habebat, suscipiens [a 1Kb] .«

uERS. 15.---» [b 1Kb] Ioannes testimonium perhibet de ipso. Redemptoris nostri precursor testimonium de ipso perhibens, celsitudinem humanitatis eius pariter et diuinitatis eternitatem manifesta uoce pronuntiat. Clamat enim dicens: Hic erat, quem dixi uobis, qui post me uenturus est, ante me factus est, quia prior me erat . In eo namque quod ait, qui post me uenturus est, ordinem humane dispensationis, qua post eum natus, post eum etiam predicaturus, baptizaturus, signa facturus, et mortem erat passurus  insinuat. In eo uero quod subiungit, ante me factus est, sublimitatem eiusdem humanitatis, qua ceteris omnibus creaturis erat merito preferenda, designat. Quod enim ait, ante me, non ad ordinem temporis, sed ad distantiam pertinet dignitatis, iuxta quod de Ioseph filiis benedicente Iacob scriptum est: Constituitque Ephraim ante Manassen , ubi recte potuit dicere Manasses, qui post me uenit, ante me factus est, id est, qui post me natus est, potentia me regni antecessit. Quemadmodum Ioannes de Domino, qui post me, inquit, uenturus est, ante me factus est, id est, qui post me ad predicandum uenturus est, culmine me regni et sacerdotii perennis antecellit. Quare autem is qui post eum uenturus erat, eum dignitate antecelleret, aperuit,  cum subiunxit: Quia prior me erat, id est, quia eternus ante secula Deus erat, propterea me licet posterior natus, gloria maiestatis etiam in assumpta humanitate preibit. Exposito autem euangelista precursoris Domini testimonio quod de illo perhibuerat, reddit statim sue quoque assertionis, quod ceperat, illi testimonium dare. Nam sequitur:

uERS. 16.---Et de plenitudine eius nos omnes accepimus gratiam pro gratia. Superius namque dixit: Quia uerbum caro factum est, et habitauit in nobis, et uidimus gloriam eius gloriam quasi unigeniti a Patre plenum gratie et ueritatis. Quod cum precursoris [Al., precursor] quoque eius testimonio confirmasset, dicentis: Hic erat quem dixi uobis, qui post me uenturus est, ante me factus est, quia prior  me erat, rursus ipse, quod ceperat exsequitur dicens: Et de plenitudine eius nos omnes accepimus gratiam pro gratia. Plenus quippe erat Dominus Spiritu sancto, plenus gratia et ueritate, quia sicut Apostolus ait: In ipso habitat omnis plenitudo diuinitatis corporaliter ; de cuius plenitudine nos omnes  accepimus, quia unicuique nostrum data est gratia, secundum mensuram donationis Christi . De solo namque mediatore Dei et hominum, homine Iesu Christo ueraciter dici potuit: Et requiescet super eum spiritus Domini, spiritus sapientie et intellectus, spiritus consilii et fortitudinis, spiritus scientie et pietatis, et replebit eum spiritus timoris Domini . Omnes uero sancti non plenitudinem  spiritus eius, sed de plenitudine eius, quantum ille donat, accipiunt. Quia alii per Spiritum datur sermo sapientie, alii sermo scientie, secundum eumdem Spiritum. Alteri fides in eodem Spiritu, alii gratia sanitatum in uno Spiritu. Alii operatio uirtutum, alii prophetatio [Ms., prophetia], alii discretio spirituum, alii genera linguarum, alii interpretatio sermonum. Hec autem omnia operatur unus atque idem Spiritus, diuidens singulis prout uult . Quia ergo de plenitudine conditoris nostri, non quidam [Beda, non quiddam], sed omnes, quidquid boni accepimus, habemus, curandum summopere est ne quispiam de bona se sua actione uel cogitatione incautus  extollat; ne si ingratus largitori remanserit, perdat bonum quod accepit. Cum autem dixisset euangelista, nos omnes de plenitudine Christi accepisse, confestim subiunxit et ait: Gratiam pro gratia. Geminam ergo nos gratiam accepisse testatur, unam uidelicet in presenti, alteram uero in futuro. In presenti quidem fidem, que per dilectionem operatur; in 472 futuro autem uitam eternam. Fides quidem [Ms., quippe], que per dilectionem operatur, gratia Dei est, quia quod credimus, et [Ms., quia ut crederemus, ut] ut diligamus, ut operemur bona que nouimus, non ullis precedentibus meritis nostris, sed ipso largiente percepimus, qui dicit: Non uos me elegistis, sed ego elegi uos, et posui uos, ut eatis et fructum afferatis . Et ut  uitam, propter fidem et dilectionem, per opera bona percipiamus eternam, gratia Dei est; quia ne a bono deuiemus itinere, ipso duce semper opus habemus, cui dicitur: Deduc me, Domine, in uia tua, et ambulabo in ueritate tua .« Notandum est quod quidam libri habent, Nos omnes accepimus de plenitudine eius, et gratiam pro gratia. Aliquid primo de plenitudine eius accepimus; et postea gratiam pro gratia, id est, de plenitudine eius accepimus remissionem peccatorum; et gratiam, id est, uitam eternam, pro gratia fidei, que per dilectionem operatur. Que omnia ex uno fonte plenitudinis Christi nobis prouenire certissimum est. Quid ergo accepimus de plenitudine bonitatis illius? Scilicet remissionem peccatorum, ut iustificemur in fide. Insuper  quid? Et gratiam pro gratia, id est pro gratia, in qua, ex fide uiuimus, recepturi sumus aliam. Quid tamen, nisi gratiam? hoc est, uitam eternam. Sequitur:

uERS. 17.---» [a 1Kb] Quia lex per Mosen data est, gratia et ueritas per Iesum Christum facta est. Lex quidem per Moysen data est, in qua quod agendum, quod uitandum sit, celesti iure decernitur. Sed quod illa precipit, non nisi gratia Christi completur. Illa siquidem monstrare peccatum, iustitiam docere, et transgressores sui reos ostendere ualebat. Porro gratia Christi diffusa per spiritum caritatis in cordibus fidelium facit, ut quod lex precipit impleatur. Unde illud quod scriptum est, non concupisces, lex est per Moysen, que iubet [Al., quia iubetur]; sed per Christum fit gratia, quando quod iubetur, impletur. ueritas  autem facta est per Christum, quia umbram habebat lex futurorum bonorum, non ipsam imaginem rerum. Et sicut alibi dicit Apostolus: Omnia in figura contingebant illis . Sed pro umbra lucem ueritatis, pro figura legis ipsam imaginem rerum que figurabatur, exhibuit Christus, quando data spiritus gratia, aperuit discipulis suis sensum ut intelligerent Scripturas. Lex per Moysen data est, cum populus aspersione sanguinis agni mundari preceptus est. Gratia et ueritas que in lege figurabatur, per Iesum Christum facta est, cum ipse passus in cruce, lauit nos a peccatis nostris in sanguine suo. Lex per Moysen data est, quia populum preceptis salutaribus  instituit, que si seruaret [Al., instituit si hec seruaret], terram repromissionis intraturum et in ea perpetuo uicturum promisit; sin alias, prosternendum ab hostibus predixit. Gratia et ueritas per Iesum Christum facta est, quia dato spiritus sui dono, et legem spiritaliter intelligi ac seruare posse donauit: et eos qui seruant, in ueram celestis uite beatitudinem, quam terra repromissionis signabat, introducit. Que sit autem summa gratie et ueritatis, que per Iesum Christum facta est, euangelista subdendo manifestat:

uERS. 18.---Deum nemo uidit unquam; unigenitus Filius, qui est in sinu Patris, ipse enarrauit. Nulla etiam gratia maior hominibus dari, nulla ueritas altior potest ab hominibus cognosci, quam ea de qua unigenitus Filius Dei suis fidelibus narrans: Beati,  inquit, mundo corde, quoniam ipsi Dominum [Ms., Deum] uidebunt . Et de qua Patri supplicans ait: Hec est autem uita eterna, ut cognoscant te uerum, et unum Deum, et quem misisti Iesum Christum . Que nimirum beatissima perceptio gratie et ueritatis, quoniam in huius seculi uita fieri non potest, recte dicitur: Deum nemo uidit unquam , id est, nemo corruptibili adhuc, et mortali carne circumdatus, incircumscriptam diuinitatis potest lucem contueri. Unde manifestius dicit Apostolus: Quem nemo uidit hominum, nec uidere potest . Nemo enim hominum dicitur, id est, nemo humano adhuc habitu aggrauatus, humana conuersatione caducus. Hinc est enim, quod Moyses, qui Deum, quem in  angelo uidebat, in ipsa eius natura uidere desiderans orabat: Si inueni gratiam in conspectu tuo, ostende mihi gloriam tuam, audiuit: non poteris uidere faciem meam, non enim uidebit me homo et uiuet . Qua autem ratione ad uisionem incommutabilis et eterni luminis peruenire debeat, euangelista consequenter exposuit, dicens:

473 Unigenitus Filius, qui est in sinu Patris, ipse enarrauit. Cui simile est, quod Dominus ait: Nemo uenit ad Patrem nisi per me ; et alibi: Nemo nouit Filium nisi Pater, neque Patrem quis nouit, nisi Filius, et cui uoluerit Filius reuelare . Ipsius quippe ducatu ad Patrem uenire, ipsius magisterio Patrem et Filium, nec non et Spiritum sanctum [unum] Deum et Dominum  nosse debemus: quia nimirum ipse homo factus pro nobis, in hominis habitu loquens nobis, quid de sancte Trinitatis unitate recte sentiendum, qualiter ad eius contemplationem fidelibus properandum, quibus actibus ad hanc sit perueniendum, clara luce reuelauit. Ipse sacramentis sue incarnationis nos imbuens, sui nos spiritus carismatibus sanctificans, ut ad hanc uenire ualeamus, adiuuat. Ipse peracto in hominis forma iudicio, nouissime [Ms., iudicio nouissimo] ad uisionem nos diuine maiestatis sublimiter introducet [Ms., introducit] atque arcana nobis regni celestis mirabiliter enarrabit [Ms., enarrauit]. Sane quod ait: Qui est in  sinu Patris, in secreto Patris significat. Neque enim sinus Patris pueriliter est cogitandus, in similitudinem nostri sinus, quem habemus in uestibus; aut putandus est Deus, qui humanorum forma membrorum compaginatus non est, sic sedere quemadmodum nos. Sed quia sinus noster intus est, more nostro loquens Scriptura, in sinu Patris esse dicit [Ms., dicitur] quem in secreto Patris, quo humanus intuitus pertingere non ualet, semper manentem uult intelligi. Non tunc autem solum enarrabit [Ms., enarrauit] unigenitus Filius Deum, id est, sancte et indiuidue Trinitatis, que est unus Deus, gloriam manifestabit [Ms., manifestauit] hominibus, cum post uniuersale iudicium omnes pariter electos ad uisionem claritatis eius inducet: sed et quotidie  narrat, cum singulis quibusque fidelium perfectorum mox a carnis corruptione [Edit., incorruptione] solutis, implere ceperit, quod promisit: Qui diligit me, diligetur a Patre meo, et ego diligam eum, et manifestabo ei meipsum. Meipsum, inquit, manifestabo dilectoribus meis, ut quem in sua cognouerunt mortalem, in mea tamen [Ms., et Beda, in mea iam] natura, Patri et Spiritui sancto uidere possint equalem.«



CAPUT II. Ioannes negat se esse Christum, sed missum se ante ipsum, uocemque clamantis in deserto secundum Isaiam enuntiat.

uERS. 19.---Hoc est testimonium Ioannis, quando miserunt Iudei ab Hierosolymis sacerdotes et leuitas ad eum, ut interrogarent eum: Tu quis es, etc. » [a 1Kb] Ex his uerbis Ioannis humilitas commendatur, qui  cum tante uirtutis esset, ut Christus credi potuisset, elegit solide subsistere in se, ne humana opinione raperetur inaniter super se.

uERS. 20.---Et confessus est, et non negauit, et confessus est, quia non sum ego Christus. Sed quia dixit, Non sum, negauit plane quod non erat, sed non negauit quod erat; ut ueritatem loquens, eius membrum fieret cuius sibi nomen fallaciter non usurparet. Cum ergo non uult appetere nomen Christi, factus est membrum Christi: quia dum infirmitatem suam studuit humiliter agnoscere, illius celsitudinem meruit ueraciter obtinere. Quisnam sit, continuo exprimit, cum subiungit:

uERS. 23.---Ego uox clamantis in deserto. Scitis  quia unigenitus Filius uerbum Patris uocatur, Ioanne attestante, qui ait: In principio erat uerbum, et uerbum erat apud Deum, et Deus erat uerbum, et ex ipsa uestra locutione cognoscitis, quia prius uox sonat, ut uerbum postmodum possit audiri. Ioannes ergo uocem se esse asserit, quia uerbum precedit. Aduentum itaque Dominicum precurrens uox dicitur, quia per eius ministerium, Patris uerbum ab hominibus [Ms., omnibus] auditur; qui etiam in deserto clamat, quia derelicte ac destitute Iudee, solatium redemptoris annuntiat. Quid autem clamet insinuat, cum subiungit:

Dirigite uiam Domini, sicut dixit Isaias propheta. uia Domini ad cor dirigitur, cum ueritatis sermo  humiliter auditur. uia Domini ad cor dirigitur, cum ad preceptum uita preparatur. Unde scriptum est: Si quis diligit me, 474 sermonem meum seruabit, et Pater meus diliget eum, et ad eum ueniemus, et mansionem apud eum faciemus . Quisquis ergo in superbia mentem eleuat, quisquis auaritie estibus anhelat, quisquis se luxurie inquinationibus polluit, cordis ostium contra ueritatem claudit; et ne ad se Dominus ueniat, claustra animi seris uitiorum damnat. Sed adhuc qui missi sunt, percunctantur [Greg., percontantur].

uERS. 25.---Quid ergo baptizas, si tu non es Elias, neque Christus, neque propheta? Quod quia non studio cognoscende ueritatis, sed malitia exercende emulationis dicitur, euangelista tacite innotuit,  cum subiunxit [dicens]:

uERS. 24.---Et qui missi fuerant, erant ex Phariseis. Ac si aperte dicat: Illi Ioannem de suis actibus requirunt, qui doctrinam nesciunt querere, sed inuidere. Sed sanctus quisque, etiam cum peruersa mente requiritur, a bonitatis sue studio non mutatur. Unde Ioannes quoque ad uerba inuidie, predicamenta respondit uite. Nam protinus adiungit:

uERS. 26.---Ego baptizo in aqua: medius autem uestrum stetit, quem uos nescitis. Ioannes non spiritu, sed aqua baptizat, quia peccata soluere non ualens, baptizatorum corpora aqua lauat, sed tamen per ueniam [Greg., mentem per ueniam] non lauat. Cur ergo baptizat, qui peccata per baptisma non relaxat, nisi ut precursionis sue ordinem seruans, qui nasciturum  nascendo preuenerat, baptizaturum quoque Dominum baptizando preueniret? Et qui predicando factus est precursor Christi, baptizando etiam precursor eius fieret, imitatione sacramenti? Qui inter hec mysterium Redemptoris nostri annuntians, hunc in medio hominum et stetisse asserit et nesciri; quia per carnem Dominus apparens, et uisibilis stetit corpore et inuisibilis maiestate. De quo etiam subdidit: Qui post me uenit, ante me factus est. Sic namque dicitur: Ante me factus est, ac si dicatur, ante [me] positus. Post me ergo uenit, quia postmodum natus; ante autem factus est, quia mihi prelatus. Sed hec paulo superius dicens, etiam prelationis eius causas aperuit cum subiunxit: Quia prior me  erat. Ac si aperte dicat: inde me etiam post natus superat, quo eum natiuitatis sue tempora non augustant. Nam qui per matrem in tempore nascitur, sine tempore est a Patre generatus: cui quante reuerentie humilitatem debeat, subdendo manifestat, cum ait:

uERS. 27.---Cuius non sum dignus soluere corrigiam calceamenti. Mos apud ueteres fuit, ut si quis eam que sibi competeret, accipere uxorem nollet, ille ei calceamentum solueret, qui ad hanc sponsus iure propinquitatis ueniret. Quid igitur inter homines Christus, nisi sancte Ecclesie sponsus apparuit? De quo et idem Ioannes dicit: Qui habet sponsam, sponsus est . Sed quia Ioannem homines Christum esse putauerunt, quod idem Ioannes  negat, recte se indignum esse ad soluendum corrigiam eius calceamenti denuntiat. Ac si aperte dicat: Ego Redemptoris uestigia denudare non ualeo, quia sponsi nomen mihi immeritus non usurpo. Quod tamen intelligi et aliter potest. Quis enim nesciat quod calceamenta ex mortuis animalibus fiant? Incarnatus uero Dominus ueniens, quasi calceatus apparuit, qui in diuinitate sua morticina [Ms., morticinam] nostre corruptionis assumpsit. Unde etiam per Prophetam dicit: In Idumeam extendam calceamentum meum . Per Idumeam quippe gentilitas designatur. In Idumeam ergo Dominus calceamentum suum se extendere asserit, quia dum per carnem gentibus innotuit, quasi calceata ad nos diuinitas uenit. Sed huius incarnationis mysterium humanus  oculus penetrare non sufficit. Inuestigari enim nullatenus potest, quomodo incorporatur [Greg., corporatur] uerbum; quomodo summus et uiuificator spiritus intra uterum matris animatur; quomodo is qui initium non habet, et existit et concipitur. Corrigia uero calceamenti est ligatura mysterii. Ioannes itaque soluere corrigiam calceamenti eius non ualet, quia incarnationis mysterium nec ipse inuestigare sufficit, qui hanc per prophetie spiritum agnouit. Quid est ergo dicere, Non sum dignus soluere corrigiam calceamenti eius, nisi aperte et humiliter suam ignorantiam profiteri? Ac si patenter dicat: Quid mirum, si mihi ille prelatus est, quem post me quidem natum considero, sed natiuitatis eius mysterium non apprehendo [a 1Kb] ?«

 475 uERS. 28.---Hec in Bethania facta sunt trans Iordanem, ubi erat Ioannes baptizans. Bene precursor Domini nostri in Bethania dicitur baptizasse; nam Bethania domus obedientie interpretatur; ut demonstraret per obedientiam fidei omnes ad Christi baptisma debere peruenire. Sicut Magis mandatum est per aliam uiam reuerti in patriam, ita nobis preceptum est per aliam ad paradisi gaudia peruenire: nam nostri parentes per inobedientie culpam inde eiecti sunt; nos uero per obedientie bonum et obseruationem mandatorum Dei, ad eterne beatitudinis paradisum peruenire debemus.

uERS. 29.---Altera die uidit Ioannes Iesum ad se uenientem. Ioannes interpretatur gratia Dei. Altera dies populo Christiano [Ms., populus Christianus] est  sub gratia, qui pretioso sanguine Christi redemptus est. Altera dies fuit populo priori sub lege, qui mystice sanguine agni redemptus est a seruitute Aegyptiaca. Ille agnus significabat istum agnum, quem presentem beatus Baptista digito ostendebat, dicens: » [b 1Kb] Ecce Agnus Dei, ecce qui tollit peccata mundi. Ecce agnus Dei, ecce innocens et ab omni peccato immunis, ut pote qui os quidem de ossibus Adam, et carnem [Beda, et caro] de carne Adam, sed nullam de carne peccatrice traxit maculam culpe. Ecce qui tollit peccata mundi; ecce qui iustus inter peccatores, mitis inter impios, hoc est, quasi agnus inter lupos apparens, etiam peccatores et impios  iustificandi habet potestatem. Quomodo autem peccata mundi tollat, quo ordine iustificet impios, apostolus Petrus ostendit, qui ait: Non corruptibilibus, argento uel auro redempti estis de uana uestra conuersatione paterne traditionis, sed pretioso sanguine, quasi agni incontaminati, et immaculati Iesu Christi . Sequitur:

uERS. 30.---Ioannes testimonium perhibet de Domino. Hic est de quo dixi, post me uenit uir, qui ante me factus est, quia prior me erat. Post me uenit uir, post me natus est in mundo, post me predicare incipiet mundo; qui ante me factus est, qui me potentia maiestatis tantum, quantum preconem iudex, quantum sol Luciferum, licet post apparens, antecellit. Quia prior me erat, quia in principio erat uerbum,  et uerbum erat apud Deum, et Deus erat uerbum. Post me uenit uir, tempus humane natiuitatis designat, in quo Ioanne posteriorem Christum intellige; Qui ante me factus est, primatum regie potestatis, quo etiam angelis presidet, intuere; quia prior me erat, eternitatem diuine maiestatis, qua Patri est equalis, intellige. Post me uenit uir, qui ante me factus est, quia prior me erat. Post me uenit humanitate, qui ideo me precellit dignitate, quia prior me erat diuinitate.

uERS. 31.---Et ego nesciebam, inquit, eum. Certum est quia sciebat Dominum Ioannes, cui testimonium perhibere missus est, quem iudicem omnium uenturum predicabat, dicens: Cuius uentilabrum in manu sua, et permundabit aream suam ; a quo Spiritum sanctum dari debere testabatur, ipse uos baptizabit, inquiens, Spiritu sancto; a quo se ipsum ablui desiderabat, dicens: Ego debeo a te baptizari, et tu uenis ad me? Quomodo ergo dicit, et ego nesciebam eum, nisi quia eum quem et antea nouerat, perfectius iam cum baptizaretur agnouit? Quem mundi Saluatorem et iudicem nouerat, huius potentiam maiestatis altius, Spiritu sancto super eum descendente, cognouit. Neque enim dubitandum est, quia beatus Ioannes, cum Spiritum sanctum, licet corporali specie uidere; cum uocem Patris, licet corporaliter sonantem, meruisset audire, multum ex hoc uisu et auditu profecerit, multum de diuine potestatis excellentia, reuelatis oculis  mentis, scientie celestis acceperit: adeo ut [Beda, acceperit a Deo, ut] ad comparationem intelligentie qua tunc illustrari ceperat, eatenus illum quantus esset, omnimodis sibi uideretur ignorasse. Qui testimonium, in quo [Beda, in quod] missus est, Domino diligenter perhibens adiungit:

Sed ut manifestaretur Isrel, propterea ueni ego in aqua baptizans. Quod est aperte dicere: non ideo ueni in aqua baptizans, quia peccata mundi baptizando tollere possum, sed ut eum baptizando ac predicando manifestarem populo Isrel, qui in spiritu sancto baptizans, ad tollenda peccata non solum Isrel, sed et totius mundi, si ei credere uoluerit, idoneus est. Propterea 476 ueni ego in aqua  [Al., in penitentiam] baptizans, ut sic baptizando, illi uiam pararem, qui baptizaret in remissionem peccatorum.

uERS. 32.---Et testimonium perhibuit Ioannes dicens, quia uidi Spiritum descendentem quasi columbam de celo, et mansit super eum. Bene autem [in] columbe specie descendit super Dominum Spiritus, ut discant fideles non aliter se membra eius fieri; non aliter eius Spiritu se posse repleri, nisi simplices fuerint, nisi ueram cum fratribus habuerint pacem, quam significant oscula columbarum. Habent autem oscula et corui, sed laniant, quod columbe omnimodo non faciunt: significantes eos, qui loquuntur pacem cum proximo suo, mala autem sunt in cordibus eorum . Columbe autem natura, que  laniatu innocens est, illis aptissime congruit, qui pacem sequuntur cum omnibus et sanctimoniam, solliciti seruare unitatem spiritus in uinculo pacis . Atque ideo Spiritus in columbe specie descendendo, non suam tantummodo, uel eius in quem descendit, innocentiam simplicitatemque designat, sed eorum eque qui sentiunt de illo in bonitate et in simplicitate cordis querunt illum . Et ego, inquit, nesciebam eum. Subaudis, tam subtiliter, quam Spiritu in eum descendente [Beda, spiritum . . . descendentem], cognoui.

uERS. 33.---Sed qui misit me baptizare in aqua, ille mihi dixit: Super quem uideris Spiritum descendentem, et manentem super eum, hic est qui baptizat in Spiritu sancto. Baptizat Dominus in Spiritu  sancto, per Spiritus sancti gratiam peccata dimittendo. Siue enim ipse aqua aliquos discipulorum suorum primus baptizauerit, per quos ad ceteros fideles riuus baptismi proflueret, eosdem etiam spiritu baptizabat, peccata illis relaxando et Spiritus sancti dona ministrando; siue fideles eius, inuocato nomine ipsius, aqua baptizent electos, et chrismate sancto perungant, eosdem nichilominus ipse Spiritu sancto baptizat; quia nemo preter ipsum peccatorum nexus soluere, et Spiritus sancti ualet dona tribuere. Sed diligentius intuendum est, quia cum dixisset: Super quem uideris Spiritum descendentem, adiecit: et manentem super eum. Et in sanctos enim eius spiritus descendit: uerum quandiu sunt in corpore, peccato carere nequeunt, quia celestium  contemplationi semper oculum mentis intendere non sufficiunt; sed sepius hunc ad terrene curam conuersationis inflectunt: in eorum procul dubio cordibus Spiritus aliquando uenit, aliquando recedit. Unde dictum est, Spiritus, ubi uult, spirat, et uocem eius audis, sed non scis, unde ueniat, et quo uadat . uenit quippe ad sanctos, uadit a sanctis Spiritus, ut quem semper [habere] idonei non sunt, eius per tempora redeuntis crebra luce reficiantur. In solo autem mediatore Dei et hominum homine Iesu Christo Spiritus perpetuo ueraciter manet, in quo nec sordide cogitationis maculam, quam refugeret,  ullam inuenit. Mansit autem totus in illo, non ex eo solum tempore quo hunc Ioannes super eum uidit descendentem; sed ex quo homo [fieri] incipiens, eius ministerio et opere conceptus est. Idcirco autem super eum, in quo semper manebat, baptizatum descendere Spiritus ostenditur, ut et Baptista ipse [Ms., ipsum] celsius iam quem predicaret, agnosceret; et credentibus daretur indicium, nequaquam se nisi baptizatos aqua, Spiritus eiusdem posse baptisma mereri. Querendum est interea quomodo speciale filii Dei agnoscendi signum fuerit, quod super eum descenderit, et manserit Spiritus? Cum etiam discipulis ipse promittat, dicens eis: Ego rogabo Patrem, et alium paracletum dabit uobis, ut maneat uobiscum in eternum, Spiritum  ueritatis . Et paulo post: Quia apud uos manebit, et in uobis erit. Si enim apud seruos Dei electos manet, et in illis erit Spiritus, quid est magnum [Ms. et Beda, magni est] Filio Dei, quod in ipso manere Spiritus astruatur? Notandum quoque quod semper in Domino manserit Spiritus sanctus: in sanctis autem hominibus, quandiu mortale corpus gestauerint, partim maneat in eternum, partim rediturus secedat. Manet quippe apud eos, ut bonis insistant actibus, uoluntariam paupertatem diligant mansuetudinem sequantur [Beda, consequantur], pro eternorum desiderio lugeant, esuriant, et sitiant iustitiam, misericordiam, munditiam cordis, et tranquillitatem pacis amplectantur. Sed et pro obseruatione iustitie, persecutionem pati non uereantur,  eleemosynis, orationibus, et ieiuniis, ceterisque spiritalibus [Ms. et Beda, Spiritus] 477 fructibus insistere desiderent. Recedit autem ad tempus, ne semper infirmos curandi, mortuos suscitandi, leprosos mundandi, demones eiiciendi, uel etiam prophetandi possint habere uirtutem. Manet semper, ut mirabiliter ipsi uiuant [a 1Kb] : uenit ad tempus, ut etiam aliis per miraculorum signa, quales sint intus, effulgeant.

uERS. 34.---Ego, inquit, uidi et testimonium perhibui, quia hic est Filius Dei. Supra dixerat: Post me uenit uir, qui ante [me] factus est: nunc testimonium perhibet, quia hic est Filius Dei: utriusque nature ueritatem, et humane uidelicet et diuine, in una eademque Christi persona, manifeste designans. Erubescat  Manicheus, audiens: uenit uir. Conticescat Photinus, audiens: Hic est Filius Dei. Audiant mansueti et letentur, quia uenit uir post Ioannem, fortior Ioanne, qui baptizat in Spiritu sancto, et quia hic est Filius Dei. Quia enim per superbiam recessimus omnes a Deo, Filius Dei per misericordiam factus est homo, ut idem ipse et per diuinitatem Patri et per humanitatem congrueret nobis; ac per humanitatem nostri similem pro nobis cum hoste configere, per diuinitatem Patri consubstantialem, ad imaginem nos Dei et similitudinem, quam peccando amisimus, posset digne recreare; [ut] per mortem nostre  fragilitatis destrueret eum qui habebat mortis imperium, et per impassibilem sue diuinitatis potentiam reconciliaret nos Deo Patri [a 1Kb] .«

uERS. 35.---Stabat Ioannes et ex discipulis eius duo. Stabat Ioannes, quia credebat in Domino, et duo ex discipulis eius; statim enim crediderunt, et secuti sunt Iesum ambulantem.

uERS. 36.---Et respiciens Iesum, ambulantem. Debemus singula Scripturarum uerba tractare, quare Ioannes stans, et iehsu ambulans dicitur: Et aspiciens Iesum ambulantem, dicit: Ecce agnus Dei. Lex dat testimonium: ecce agnus Dei, agnus immaculatus, agnus anniculus, agnus qui tollit peccata mundi, agnus qui exterminatorem Aegypti populum Isrel percutere non sinit. Ecce agnus Dei.

 uERS. 37.---Et audierunt eum discipuli. Quare uoluit dicere, ecce? Quando dicitur ecce, quodammodo ille qui ostenditur, digito demonstratur. Dicit ergo ad discipulos suos: Quid me sequimini? Quid me putatis magistrum habere? Ecce agnus Dei. Illum sequimini, illum oportet crescere, me autem minui. Nemo prudentum eum qui minuitur, sequitur, et relinquit eum qui crescit. Et audierunt eum duo discipuli loquentem magistrum: Magistri imperium sunt secuti. Testimonium Ioannis fides est discipulorum. Et secuti sunt Iesum. Sequentes Iesum, relinquerunt Ioannem; sequentes Euangelium, Legem amiserunt. Sic tamen secuti sunt Euangelium, ut testimonio uterentur e Lege. Conuersus autem iehsu, et uidens eos. Discipuli Ioannis cominus, et coram, et antecessu  Iesum uidere non poterant, sed tergum illius sequebantur ut uiderent. Ergo [illi] discipuli faciem Domini uidere non poterant. Conuertit se et quodammodo de sua maiestate descendit, ut possent discipuli contemplari faciem illius: conuertit se ut ex Lege a discipulis cerneretur.

uERS. 38.---Conuersus autem et uidens eos sequentes dixit: Quid queritis? Non quasi ignorans interrogat; sed interrogat, ut mercedem habeant respondentes. Quid queritis? Nec dixit quem queritis, ne se uideretur ostendere. Quid queritis? Rem interrogat, ut illi personam significent. Quid queritis? Qui dixerunt ei: Rabbi. Ipsa appellatio responsionis indicium est fidei. Quando enim dicunt Rabbi, quod  intelligitur magister, et sequuntur eum, utique magistrum sequuntur et dicunt:

uERS. 39.---Ubi habitas? Dicit eis: uenite et uidete. uolunt habitaculum nosse Iesu, uolunt sibi ostendi qualem habitationem habeat Saluator, ut cum ille ostenderit in quibus Christus habitet, tales se exhibeant, in quibus Dominus possit habitare. Et dixit eis: uenite et uidete. uultis uidere habitaculum meum? Sermone explicari non potest, opere demonstratur. uenite et uidete. Isti 478 quia de testimonio legis uenerant, qui [Forte, Isti, qui a testimonio . . . uenerant, statim] statim in ipso nomine confitentur, et dicunt: Rabbi, quod interpretatur magister. iehsu autem respondit eis, et dixit:  uos autem, qui discipuli estis Ioannis, qui ex ipso nomine confessionem uestram demonstratis, et dicitis: Rabbi, uenite et uidete [Ms. add. ubi maneo].

uenerunt et uiderunt ubi maneret, et apud eum manserunt die illo. Quia credebant, non in nocte manserunt, sed in die. Nox illa tenebras non habebat, ubi erat fides ueri luminis. Et apud eum manserunt die illo. Hora erat quasi decima. Ex Lege ueniebant ad Euangelium; ad fidem Christi mittebat illos legis decalogus, qui per Ioannem significabatur.



CAPUT III. Quod ex duobus Ioannis discipulis, qui secuti fuerant Dominum, unus Andreas adduxit fratrem suum ad Iesum, qui Petrus ab ipso nuncupatur. Philippus quoque uocatus Nathaneli indicat. Qui mox inter cetera Dei Filium confitetur. Hinc iehsu aquam conuertit in uinum, creduntque in eum discipuli eius.


uERS. 40.---Erat autem Andreas frater Simonis Petri, unus ex duobus, qui audierant a Ioanne, et secuti fuerant eum. In fide non est ordo: ubicunque fidelis est anima, ibi annorum multitudo non queritur, nec paucitas. Andreas minor erat Simone Petro, et tamen non queritur etatis ordo, sed fidei: Iesum primus inuenit. Erat autem Andreas frater Simonis Petri, unus ex duobus. Nisi forte et hec dignitas est Andree, quia Petri appellatur frater, super quem erat fundata [Ms., postea fundanda] Ecclesia. Qui audierant a Ioanne, et secuti fuerant Dominum.

uERS. 41.---Inuenit hic primum fratrem suum. O uera pietas! statim ut inuenit Iesum, statim ut  inuenit margaritam, statim ut inuenit thesaurum, fratri nuntiat. Fratrem suum Simonem uocat; fratrem, non tam sanguine quam spiritu. Quem fratrem habebat germanitate, et sanguine, uoluit habere et fide germanum. Et dicit ei: Inuenimus Messiam. Nemo inuenit, nisi qui querit. Iste qui inuenisse se dicit, ostendit, quia diu quesiuit. Inuenimus Messiam, quod est interpretatum Christus. Diu quesiuimus Christum in Moyse, et in omnibus prophetis; et quem inuenire cupiebamus, ipse nos inuenit, et inuenti inuenimus.

uERS. 42.---Et adduxit eum ad Iesum. Non dedignatur maior minorem sequi, quia non erat ordo etatis, ubi erat meritum fidei. Intuitus autem iehsu  eum dixit: Tu es Simon filius Iona: ut uocaberis Cephas, quod interpretatur Petrus. Necdum aliquid Petrus fecerat, et iam meruit nomen mutari [Ms., mutare]. Nunquid plus ab Andrea crediderat? Quid maius fecit, ut a fratre plus acciperet? [Quid maius fecerat?] Minorem fratrem secutus est, et quem habebat discipulum, non dedignatus est habere magistrum. Tu es Simon filius Iona. Iona lingua nostra dicitur columba. Tu es ergo filius Iona, tu es filius Spiritus sancti. Filius ergo dicitur Spiritus sancti, quia humilitatem de Spiritu sancto acceperat.

uERS. 43.---In crastinum uoluit exire in Galileam. In crastinum, inquit, uoluit iehsu exire in Galileam,  et inuenit Philippum, et dicit ei: Sequere me. » [a 1Kb] Iam patet ex superioribus, unde uoluerit iehsu exire in Galileam, uidelicet a Iudea, ubi erat Ioannes baptizans, et testimonium illi perhibens, quod esset agnus Dei. Duos ex discipulis suis ad eum sequendum prouocauit, e quibus unus Andreas, ad illum etiam fratrem Petrum adduxit. Patet iuxta sensum spiritalem, et crebra expositione uestre fraternitati iam cognitum est, quid sit Dominum sequi [Ms., quod Dominum sequitur?]. Sequitur namque Dominum, qui imitatur; sequitur Dominum, qui quantum fragilitas humana patitur, ea que in homine monstrat Filius Dei, humilitatis exempla non deserit; sequitur Dominum, qui socius passionum existendo, ad consortium resurrectionis eius, et ascensionis  479 pertingere sedulus exoptat. Sed non sine certi ratione mysterii refertur, quod dicturus est Philippo Iesu, sequere me. uoluit exire in Galileam. Galilea namque transmigratio facta, uel reuelatio interpretatur. In eo quippe quod transmigratio facta dicitur, profectum fidelium designat: quod [uel] de uitiis ad uirtutum celsitudinem transmigrare, uel in ipsis uirtutibus paulatim proficere, ac de minoribus ad maiora quotidie subire contendunt, quousque de hac conualle lacrymarum ad arcem letitie celestis, Domino auxiliante, perueniant; in eo autem, quod reuelationem sonat, ipsam uite eterne beatitudinem, pro qua in presenti sancti laborant, insinuat. Cuius utramque interpretationem nominis Psalmista uno uersiculo comprehendit, ubi ait:  Ambulabunt de uirtute in uirtutem, uidebitur Deus Deorum in Sion . Hec est namque uisio, de qua dicit Apostolus: Nos autem reuelata facie gloriam Domini speculantes, in eamdem imaginem transformamur, a gloria in gloriam, tanquam a Domini spiritu [Al., a Domino presenti] . Bene ergo uocaturus ad sequendum se discipulum, iehsu uoluit exire in Galileam, id est, in transmigrationem factam, siue reuelationem, ut uidelicet [sicut] ipse teste Euangelio proficiebat sapientia et etate, et gratia apud Deum et homines ; sicut passus est et resurrexit, et ita intrauit in gloriam suam: sic etiam suos sequaces ostenderet proficere uirtutibus, ac per passiones transitorias ad eternorum dona gaudiorum transmigrare debere.  Sequitur:

uERS. 44.---Erat autem Philippus a Betsaida, ciuitate Andree et Petri. Non est putandus euangelista fortuito et absque ratione mystica nomen ciuitatis, de qua esset Philippus, et quod eadem Andree quoque et Petri esset, uoluisse monstrare: sed per nomen ciuitatis typice, qualis tunc iam animo Philippus, qualis officio esset futurus, quales etiam Petrus et Andreas, ostendere curasse. Betsaida quippe domus uenatorum dicitur, et uenatores utique erant futuri, qui audiebant a Domino: uenite post me, et faciam uos fieri piscatores hominum . uenator et ille, qui et antequam ad predicationis officium  ordinaretur a Domino, quantum capiendis ad uitam animabus esset intentus, mox sponte predicando monstrauit.

uERS. 45.---Inuenit enim Nathanel, et dicit ei: Quem scripsit Moses in lege, et prophete, inuenimus Iesum filium Ioseph a Nazareth. [uideamus] quantum rete fidei, quam capacibus deuote predicationis miraculis [Ms., maculis] intextum inuento fratri circumdet, quem ad eternam cupit prouidus captare salutem. Illum dicit inuentum, quem Moses et prophete uenturum suis scriptis signauerunt, ut cunctis sequentibus intelligatur quod ipse sit cuius aduentui preconando uniuersa ueterum scripta seruiunt [Al., seruierint]. Iesum nuncupat, quod nomen Christi futurum, prophetarum oracula concinebant. Filium Ioseph appellat,  non ut hunc ex coniunctione maris et femine natum asseueret, quem de uirgine nasciturum in prophetis didicerat, sed ut de domo ac familia Dauid, unde Ioseph ortum nouerat, secundum uaticinia prophetarum, eum uenisse doceret. Neque enim mirandum si Philippus eum filium Ioseph uocet, cum et ipsa genitrix illius intemerata semper uirgo Maria, que uirum non nouerat, consuetudinem uulgi sequens sic locuta legatur: Fili, quid fecisti nobis sic? Ecce pater tuus et ego dolentes querebamus te . Addit et patriam a Nazareth, ut ipsum esse signaret de quo legerat in prophetis, quoniam Nazareus uocabitur. Non ergo mirum si mox ad consensum credendi ac ueniendi ad Christum captauit Philippus Nathanel, cui tantas undique ueritatis casses  pretendit. Quem scripsit Moses in lege, et prophete, inuenimus Iesum filium Ioseph a Nazareth. Neque immerito a Betsaida, id est, domo uenatorum oriundus asseritur, qui tantam Deo dilecte uenationis curam pariter, et gratiam accepisse monstratur. Nam sequitur:

uERS. 46.---Et dixit ei Nathanel: A Nazareth potest aliquid boni esse. Nazareth, munditia siue flos eius, aut separata interpretatur. Annuens ergo uerbis euangelizantis sibi Philippi Nathanel, a Nazareth, inquit, potest aliquid boni esse. Ac si patenter dicat: Potest fieri, ut a ciuitate tanti nominis aliquid summe gratie nobis oriatur, uel ipse uidelicet mundi Saluator Dominus, qui singulariter 480 sanctus est, innocens, impollutus, segregatus a peccatoribus,  quique loquitur in Canticis canticorum: Ego flos campi, et lilium conuallium . Et de quo Propheta: Exiet, inquit, uirga de radice Iesse, et Nazareus, id est, flos de radice eius ascendet . uel certe aliquis doctor eximius, qui florem nobis uirtutum munditiamque sanctitatis predicare sit missus. Possumus hunc locum et ita recte intelligere, quod dicente Philippo: Quem scripsit Moses in lege et prophete, inuenimus Iesum filium Ioseph a Nazareth, Nathanel cetera quidem bene intellexerit, miratus sit autem quomodo a Nazareth Christum uenisse dixerit, quem de domo Dauid, et de Bethleem ciuitate, ubi erat Dauid, uenturum prophete canebant;  adeoque admirando responderit: a Nazareth? sed continuo reminiscens quantum etiam uocabulum Nazareth mysteriis Christi congrueret, caute assenserit predicanti; Potest, inquiens, aliquid boni esse. Utrique autem sensui potest conuenire quod sequitur:

Dicit ei Philippus, ueni et uide. Ipsum namque uenire et uidere monebat, ut si quid ei uerbo [Beda, ad uerba] predicantis ambigui in corde resedisset, totum hoc uisio et allocutio presens eius quem predicabat, abstergeret. Nec distulit pius auditor predicatum sibi lumen ueritatis sollicite querendo ac pie pulsando, ut percipere mereretur, insistere. Unde mox Dominus satiare in bonis desiderium eius accelerans, salutaria eius cepta prouida laudatione  remunerat, ut hunc paulatim ad altiora querenda simul et capienda prouehat.

uERS. 47.---uidit namque eum uenientem ad se, et dicit de eo: Ecce uere Isrelita, in quo dolus non est. Ubi notandum quod laudans hominem qui nouit corda Deus, non eum absque peccato, sed absque dolo exstitisse confirmat. Non est enim homo iustus in terra qui faciat bonum et non peccet: multi autem sine dolo incessisse, id est, simplici et mundo corde conuersati esse leguntur: imo etiam cuncti fideles tales uiuere docentur, dicente Scriptura: Sentite de Domino in bonitate, et in simplicitate cordis quarite illum . Et ipse Dominus: Estote, inquit, prudentes sicut serpentes, et simplices sicut columbe . Talis erat exemplar patientie  Iob, de quo scriptum est: Erat autem uir ille simplex et rectus . Talis Iacob patriarcha, de quo scriptum est: Iacob, uir simplex, habitabat in tabernaculis ; qui quoniam puritate conscientie simplicis uidere Deum meruit, etiam Isrel, id est uir uidens Deum, appellatus est. Talis iste Nathanel, quem Dominus ob parilitatem innoxie conuersationis eiusdem patriarche meritis simul et nomine dignum ducit, Ecce, inquiens, uere Isrelita, in quo dolus non est. Ecce qui uere a patriarcha Deum uidente genus ducit, cui, sicut et ipsi patriarche, doli duplicitas nulla inesse probatur. O quam pulchrum auspicium ueniendi [Beda, uenienti] ad Dominum, et uidere illum cupienti! Ecce uere Isrelita, in quo dolus non est. Beati mundo corde, quoniam  ipsi Deum uidebunt . Et hic uidere Deum desiderans, non ab alio, sed ab ipso, qui scrutatur renes et corda, Deo mundus corde laudatur, et Isrelita, id est, a uiro Deum uidenti generatus, astruitur. O quam magnus nobis quoque, qui de gentibus ad fidem uenimus, in hac sententia nostri Redemptoris spiritus [Beda, quam magna spes] aperitur salutis. Si enim uere Isrelita est qui doli nescius incedit, iam perdidere Iudei nomen Isrelitarum, quamuis carnaliter [nati] de Isrel, quotquot doloso corde a simplicitate patriarche sui degenerauerunt; et adsciti sumus ipsi in semen Isrelitarum, qui quamlibet aliis de nationibus genus carnis habentes, fide tamen ueritatis et munditia corporis ac mentis uestigia sequimur  Isrel, iuxta illud Apostoli: Non enim omnes qui ex Isrel, hi sunt Isrelite; neque qui semen sunt Abrahe, omnes filii: sed in Isaac uocabitur tibi semen . Id est, non qui filii carnis, hi filii Dei; sed qui filii sunt repromissionis, estimantur in semine. Sequitur:

uERS. 48, 49.---Dicit ei Nathanel: Unde me nosti? Respondit iehsu et dixit ei: Priusquam te Philippus uocaret, cum esses sub ficu, uidi te. Respondit ei Nathanel et ait: Rabbi, tu es Filius Dei, tu es rex Isrel. Quia cognouit Nathanel uidisse et nosse Deum [Ms. et Beda, Dominum] que alio in loco gererentur, id est, quomodo et ubi uocatus sit a Philippo, cum ipse ibi corporaliter non esset, diuine hic maiestatis intuitum 481 considerans, protinus eum  non solum Rabbi, id est magistrum, sed et Filium Dei ac regem Isrel, id est Christum, confessus est. Et libet intueri quam prudens laudantis serui confessio respondeat Domino [Ms. et Beda, laudanti Domino confessio respondeat serui]. Ille hunc uere Isrelitam, id est uirum qui Deum uidere posset, eo quod dolum minime haberet, astruxit; iste eum non magistrum tantummodo, qui utilia preciperet, uerum etiam Filium Dei, qui celestia dona tribueret, et regem Isrel, id est populi Deum uidentis, religiosa deuotione fatetur: ut hac confessione suum quoque hunc regem, et se eius regni militem significet. Potest etiam Domini hec sententia, qua dixit se Nathanel, priusquam uocaretur a Philippo, cum esset sub ficu, uidisse, super electione spiritalis Isrel, id est populi  Christiani, mystice intelligi, quem Dominus necdum se uidentem, necdum per apostolos eius ad fidei gratiam uocatum, sed sub tegmine adhuc peccati prementis abditum, misericorditer uidere dignatus est, Paulo attestante, qui ait: Qui benedixit nos in omni benedictione spiritali, in celestibus in Christo, sicut elegit nos in ipso ante mundi constitutionem, ut essemus sancti et immaculati in conspectu eius in caritate . Et quidem fici arbor aliquando in Scripturis dulcedinem superne dilectionis insinuat; unde scriptum est: Qui seruat ficum, comedet fructum eius: et qui custos est Domini sui, glorificabitur . Sed quia primi parentes nostri, reatu preuaricationis confusi, de fici sibi foliis succinctoria fecerunt , potest arbor fici non incongrue  male dulcoratam generi humano consuetudinem peccandi signare, sub qua positos adhuc electos suos, sed necdum electionis sue gratiam cognoscentes, quasi sub ficu constitutum, nec se iam uidentem, Dominus uidet Nathanel; nouit enim Dominus, qui sunt eius . Quorum saluationi ipsum quoque nomen Nathanel aptissime conuenit; Nathanel namque donum Dei interpretatur, et nisi dono Dei quisque uocatus fuerit, nunquam reatum prime transgressionis, nunquam male blandientia augescentium quotidie peccatorum umbracula euadit, nunquam saluandus uenire meretur ad Christum. Unde dicit Apostolus: Gratia enim estis saluati per fidem, et hoc non ex uobis Dei donum est: non ex operibus,  ut ne quis glorietur . Sequitur:

uERS. 50.---Respondit iehsu et dixit ei: Quia dixi tibi: uidi te sub ficu, credis; maius his uidebis. [Quid sit maius] de quo dicit, ipse subsequenter aperit, futuram credentibus spondendo apertionem regni celestis, et predicandam mundo utramque unius sue naturam persone, quod reuera multo excellentius est arcanum, quam quod nos in peccati adhuc umbra positos a se illuminandos preuidit. Maius est enim quod nos saluatos gratia sue cognitionis imbuit, quod celi nobis gaudia pandit, quod predicatores sue fidei in mundo dispersit, quam quod nos saluandos potentia sue maiestatis ante secula presciuit.

uERS. 51.---Amen, amen dico uobis, uidebitis celum  apertum, et angelos dei ascendentes et descendentes supra filium hominis. Iam completum cernimus promissi huius effectum. uidemus etenim celum apertum, quia postquam celum Deus homo penetrauit, etiam nobis in eum credentibus, superne patrie patefactum cognoscimus ingressum [Al., introitum]. uidemus angelos Dei ascendentes et descendentes supra filium hominis, quia predicatores sanctos nouimus sublimitatem diuinitatis Christi simul et humanitatis eius infirma nuntiare. Ascendunt super filium hominis angeli, cum docent predicatores, quia in principio erat uerbum, et uerbum erat apud Deum, et Deus erat uerbum . Descendunt super filium hominis angeli, cum adiungunt iidem [Ms., id est], quia uerbum caro factum est, et habitauit in nobis. Neque  immerito predicatores sancti typice angeli uocantur, quibus consuete deriuatum ab angelis nomen euangelistarum conceditur; ut sicut hi nuntii, ita et illi propter idem summe predicationis officium, boni nuntii cognominentur. Et notandum quod Dominus seipsum filium hominis nuncupat: Nathanel eumdem Filium Dei predicat. Cui simile est quod apud alios euangelistas ipse discipulos interrogat: Quem dicunt homines esse filium hominis? At illi dixerunt: Alii Ioannem Baptistam, alii Eliam, etc. Dicit illis iehsu: uos autem quem me esse dicitis? Respondit Simon 482 Petrus: Tu es Christus Filius Dei uiui . Et quidem iuste dispensationis moderamine actum est ut cum utraque eiusdem mediatoris Dei et Domini nostri uel ab ipso Domino  uel ab homine puro esset commemoranda substantia, Deus homo fragilitatem assumpte a se humanitatis purus homo uirtutem eterne in eo diuinitatis astrueret: ipse suam humilitatem, ille eius fateretur altitudinem. Notandum quippe etiam quod Dominus, qui beatum Nathanel uere Isrelitam nuncupat, in hoc quoque uerbo quo ait: uidebitis celum apertum, et angelos Dei ascendentes et descendentes super filium hominis , uisionem Iacob patriarche , qui per benedictionem uocatus est Isrel, ad memoriam reducit. Is namque cum, uolens in quodam loco requiescere, lapidem capiti suo supposuisset,  uidit in somnis scalam stantem super terram, et cacumen illius tangens celum; angelos quoque Dei ascendentes, et descendentes super eam, et Dominum innixum scale dicentem sibi: Ego sum Deus Abraham patris tui, et Deus Isaac: surgensque mane debito cum pauore laudes Domino referens, tulit ipsum lapidem, et erexit in titulum, fundens oleum desuper. Huius ergo loci Dominus facit mentionem, et de se ac suis fidelibus figuratum manifestissime testatur [a 1Kb] .«

CAP. II, uERS. 1. Et die tertio nuptie facte sunt in Cana Galilee, et erat mater Iesu ibi [b 1Kb] . »Nec uacat a mysterio quod die tertio, post ea que superior [Ms., superius] sermo Euangelii descripserat, nuptie facte referuntur. Sed tertio tempore seculi Dominum  ad aptandum sibi Ecclesiam uenisse designat. Primum quippe seculi tempus ante legem patriarcharum exemplis, secundum sub lege Prophetarum scriptis, tertium sub gratia preconiis euangelistarum, quasi tertia diei luce mundo refulsit, in quo Dominus et Saluator noster, pro redemptione generis humani in carne natus apparuit. Sed et hoc quod in Cana Galilee, id est in zelo transmigrationis perpetrate, eedem nuptie facte perhibentur, typice denuntiat, eos maxime gratia Christi dignos existere, qui zelo feruoris ac pie deuotionis [Beda, qui zelo feruere pie deuotionis], et emulari carismata maiora, ac de uitiis ad uirtutes, bona operando, de terrenis ad eterna norunt sperando et amando transmigrare. Discumbente autem ad nuptias Domino uinum  defecit, ut, uino meliore per ipsum mirabili ordine facto, manifestaretur gloria latentis in homine Dei, et credentium in eum fides aucta proficeret. Quod si mysterium nouimus [Ms. et Beda, querimus], apparente in carne Domino, meraca illa legalis sensus suauitas paulatim ceperat, ob carnalem Phariseorum interpretationem, a prisca sua uirtute deficere. Qui mox ea, que carnalia uidebantur, mandata ad spiritalem conuertit doctrinam, cunctamque littere legalis superficiem euangelica celestis gratie uirtute mutauit, quod est uinum fecisse de aqua. Sed primo uideamus quid sit quod, deficiente uino, dicit [Beda, cum. . . diceret] mater Iesu ad eum:

uERS. 3, 4.---uinum non habent. Respondit:  Quid mihi et tibi est, mulier? Nondum uenit hora mea. Neque enim matrem suam inhonoraret, qui nos iubet honorare patrem et matrem; aut eam sibi esse matrem negaret, ex cuius carne uirgine [Ms., uirgineam] carnem suscipere non despexit, Apostolo etiam testante, qui ait: Qui factus est ei ex semine Dauid secundum carnem . Quomodo enim ex semine Dauid secundum carnem, si non ex corpore Marie secundum carnem, que ex Dauid semine descendit? sed in eo quod, miraculum facturus, ait: Quid mihi et tibi est, mulier? significat se diuinitatis, qua miraculum erat patrandum, non principium temporaliter  accepisse de matre, sed eternitatem semper habuisse de Patre. Quid mihi, inquit, et tibi est, mulier? Nondum uenit hora mea. Quid diuinitati, quam ex Patre semper habui, cum tua carne, ex qua carnem suscepi, commune est? Nondum uenit hora ut fragilitatem sumpte ex te humanitatis moriendo demonstrem. Prius est ut potentiam eterne deitatis uirtutes operando patefaciam. ueniet autem hora ut quod sibi et matri commune esset, ostenderet, cum eam moriturus in cruce discipulo uirgini uirginem commendare curauit. Carnis namque infirma perpessus, matrem, de qua hec susceperat, pie cognitam, eidem, quem maxime diligebat, discipulo commendauit: quam, diuina facturus, quasi incognitam se nosse dissimulat, quia hanc 483 diuine natiuitatis  auctricem non esse cognoscit.« Huius uero [Al., ergo] hore dominus in cruce pendens commemorat, cum dixit [Ms., commemorans dixit] matri: Mater, ecce filius tuus; quasi dixisset: ecce hoc quod ex te sumpsi modo ostenditur, moriendo quidem; que tamen natura postmodum clarificanda erat in resurrectionis gloria.

uERS. 5.---Dixit mater eius ministris: quodcunque dixerit uobis, facite. Sciebat quidem mater eius humanitatem filii sui, licet quoquomodo uidetur [Ms., hoc modo uideretur] negatum quod poscebat, mater tamen sciebat pietatem filii, quod non esset negaturus [Ms., negare noluit] quod petebatur: ideo fiducialiter mandauit ministris ut mandata implerent filii iubentis.

 uERS. 6.---Erant autem lapidee hidrie sex posite, secundum purificationem Iudeorum, capientes singule metretas binas uel ternas. »Hydrie uocantur uasa aquarum receptui parata, Grece enim aqua dicitur. Aqua autem Scripture sacre scientiam designat, que suos auditores et a peccatorum sorde abluere et diuine cognitionis solet fonte potare. uasa sex quibus aqua continebatur, corda sunt deuota sanctorum, quorum perfectio uite et fidei ad exemplum recte credendi ac uiuendi proposita est generi humano per sex seculi labentis etates, id est, usque ad tempus Dominice predicationis [Beda, passionis]. Et bene lapidea sunt uasa, quia fortia sunt precordia iustorum, ut pote illius fide et dilectione lapidis solidata quem uidit Daniel precisum  de monte sine manibus, factumque in montem magnum, et implesse omnem terram . Et de quo dicit Zacarias: In lapide uno septem oculi sunt , id est, in Christo uniuersitas scientie spiritalis inhabitat; cuius et apostolus Petrus meminit ita dicens: Ad quem accedentes lapidem uiuum, et ipsi tanquam lapides uiui superedificamini . Bene secundum purificationem Iudeorum [Beda add. tantum] posite erant hydrie, quia Iudeorum tantum populo lex per Mosen data est; nam gratia et ueritas Euangelii non minus gentibus quam Iudeis per Iesum Christum facta est. Capientes, inquit, singule metretas binas uel ternas. Quia Scripture sancte auctores et ministri  prophete, modo de Patre tantum loquuntur et Filio, ut est illud: Omnia in sapientia fecisti , uirtus enim Dei et sapientia Christus est: modo etiam Spiritus sancti faciunt mentionem, iuxta illud eiusdem Psalmographi: uerbo Domini celi firmati sunt, et spiritu oris eius omnis uirtus eorum . uerbum, Dominus, et Spiritus, totusque unus Deus est intelligendus in Trinitate [Ms. et Beda, uerbum, Dominum, et Spiritum totam, que unus Deus est, intellige Trinitatem]. Sed quantum inter aquam et uinum, tantum distat inter sensum illum quo Scripture ante aduentum Saluatoris intelligebantur, et eum quem ueniens ipse reuelauit apostolis eorumque discipulis perpetuo sequendum reliquit. Et quidem potuit Dominus uacuas implere  hydrias uino, qui in exordio mundane creationis cuncta creauit ex nichilo; sed maluit de aqua facere uinum, quo typice doceret, non se ad soluendam improbandamque, sed ad implendam potius legem prophetasque uenisse, neque alia super [Beda, se per] euangelicam gratiam facere et docere quam que legalis et prophetica Scriptura eum facturum docturumque signaret. uideamus ergo sex hydrias Scripturarum aqua salutari repletas, uideamus eamdem aquam in suauissimum uini odorem gustumque conuersam. In prima etate seculi, Abel iustum frater inuidens occidit , et ob hoc ipse perpetua martyrii gloria beatus, etiam in euangelicis et apostolicis litteris iustitie laudem accepit . Fratricida uero impius eterne maledictionis  penas luit. Quicunque his auditis, metuentes [Beda, metuunt] cum impiis damnari, cupientes benedici cum piis, omnem odiorum et inuidie fomitem abiiciunt, Deo placere per sacrificium iustitie; modestie et innocentie, uirtuteque [Ms., modestiam, innocentiam, uirtutem] patientie curant, uas profecto aque in Scriptura inuenerunt, unde salubriter abluti potatique gaudeant. Sed si intellexerint in Cain homicidam Iudeorum esse perfidiam; occisionem Abel passionem esse Domini Saluatoris; terram, que aperuit os suum et suscepit [eius] sanguinem de manu Cain, Ecclesiam esse, que effusum a Iudeis Christi sanguinem in mysterium sue redemptionis accepit; nimirum aquam in uinum mutatam reperiunt [Beda, repererunt], quia  sacre dicta legis sacratius intelligunt. Secunda etate seculi inchoante, deletus est aquis diluuii mundus, ob peccatorum magnitudinem; sed solus Ne per iustitiam cum domo sua liberatus in arca . Huius plage 484 audita uastatione horribili, paucorumque liberatione mirabili, quisquis emendatius uiuere ceperit, liberari desiderans cum electis, timens exterminari cum reprobis, hydriam profecto aque, qua mundetur uel reficiatur, accepit. At dum altius sapere [Beda, altius respicere] ceperit, et in arca Ecclesiam, in Ne Christum, in aqua diluente peccatores aquam baptismi que peccata diluit, in hominibus et in animalibus que arca continebat, multifariam baptizatorum differentiam, in columba,  que post diluuium ramum oliue intulit in arcam, unctionem Spiritus sancti, quo baptizati imbuuntur, intellexerit, uinum profecto de aqua factum libat [Beda, factum miratur]; quia in ueteris historia facti [Ms., historie factis] suam ablutionem, sanctificationem, iustificationem prophetari contemplatur. Tertia seculi etate, Deus tentans obedientiam Abrahe, filium unicum, quem diligebat, in holocaustum sibi offerre precepit . Non differt Abraham facere que iubetur, sed pro filio immolatur aries; ipse tamen, pro obedientie uirtute eximia, perpetue benedictionis hereditate donatur. Ecce habes hydriam tertiam. Audiens enim quanta uirtus obedientie [quanta] mercede remuneretur, et ipse obedientiam discere atque habere satagis: quod si in immolatione  filii unici dilecti passionem eius intelligis de quo dicit Pater: Hic est Filius meus dilectus, in quo mihi complacui , in qua quia, diuinitate impassibili permanente, sola humanitas mortem passa est et dolorem, quasi filius offertur, sed aries mactatur. Si intelligis benedictionem que promissa est Abrahe, in te, qui de gentibus credis, munus esse completum, nimirum de aqua uinum fecit tibi, quia spiritalem sensum, cuius noua fragrantia debriaris [Ms., ebriaris; Beda, inebriaris], aperuit. Quarte etatis initiis, Dauid pro Saule regnum Isrelitice gentis sortitur, humilis innocens et mitis, exsul: porro ille, cuius iniusta diu persecutione cruciabatur, abiectus est [Beda, exsul pro illo cuius iniusta diu persecutione cruciabatur]. Ecce hydria  quarta fonte salutari repleta. Quisquis hec audiens humilitati atque innocentie studere, et superbiam ceperit atque inuidiam suo de corde repellere, quasi haustum aque limpidissime, quo reficiatur, inuenit. At si in Saule Iudeos persequentes, in Dauide Christum et Ecclesiam significare cognouerit, illorumque perfidia [Beda, ob perfidiam], et carnale simul imperium et spiritale destructum, Christi autem et Ecclesie regnum semper esse mansurum, poculum utique uini [Ms., non solum utique uinum] de aqua factum sentiet, quia se suamque uitam et regnum, sed et ipsum regem ibi scriptum legere nouit, ubi prius quasi de aliis ueterem legebat historiam. Quinta etate seculi, populus peccans, captiuante [Beda, captiuitate] Nabuchodonosor, Babyloniam transmigrat. Sed  post septuaginta annos penitens et correctus ad patriam per Iesum sacerdotem magnum reducitur, ubi domum Dei, que incensa est, et ciuitatem sanctam, que destructa est, reedificat. Hec legens siue audiens quisque peccandi metum corripit, ad penitendi remedium confugit, aqua hydrie purificantis ablutus est. Si uero intelligere didicerit Hierusalem et templum Dei Ecclesiam Christi, Babylonem confusionem peccatorum, Nabuchodonosor diabolum, Iesum sacerdotem magnum, uerum eternumque pontificem esse Iesum Christum, septuaginta annos bonorum plenitudinem operum, que per Spiritus sancti dona largiuntur, uidelicet propter decalogum et septiformem eiusdem spiritus gratiam, uideritque  hoc quotidie fieri, alios nimirum a diabolo de Ecclesia peccando raptos, alios gratia Spiritus sancti per Iesum resipiscendo ac penitendo reconciliatos [Beda, aliis . . . raptis . . . reconciliatis], uinum de aqua factum habet, quia ad se pertinere que scripta sunt intelligens, magno mox compunctionis quasi musto incalescens, quidquid sibi peccati captiuantis inesse deprehenderit [Al., intellexerit], per Christi gratiam liberari deposcit. Sexta inchoante seculi etate, Dominus in carne apparens, octaua die natiuitatis, iuxta legem circumcisus est. Tricesima et tertia post hec ad templum delatus, et legalia pro eo sunt munera oblata. Hec intuentes ad litteram, aperte discimus quanta nobis diligentia sunt euangelice fidei subeunda mysteria, quando ipse benedictionem gratie  afferens, qui legem littere dedit, ueterum primo ceremoniarum ritu consecrari, qui [Beda, quo] cuncta diuinitus consecrat, et sic noua gratie sacramenta suscipere simul et tradere curauit. Ecce hydria sexta, ad abluenda peccati 485 contagia, ad potanda uite gaudia, mundiorem ceteris afferens undam. uerum si in octaua [Beda, octaui] diei circumcisione baptisma, quod in mysterium Dominice resurrectionis a peccatorum nos morte redemit, intelligis; in inductione in templum et oblatione, oblationem hostie purificantis figuratum cognoscis, fideles quosque [Ms., in inductione in templum et oblatione hostie purificantis figuratum cognoscis, fideles quosque] de baptisterio ad altare sanctum ingredi, ac Dominici corporis et sanguinis uictima singulari debere consecrari,  uino quidem de aqua facto et quidem meracissimo donatus es. Porro si circumcisionis diem ad generalem humani generis resurrectionem, quando mortalis propago cessabit, mortalitas uero tota in immortalitatem mutabitur, interpretaris; et circumcisos induci in templum cum hostiis intellexeris, quando post resurrectionem, uniuersali expleto iudicio, sancti iam incorruptibiles facti, ad contemplandam perpetuo speciem diuine maiestatis cum bonorum operum muneribus intrabunt; tunc profecto uinum de aqua fieri uidebis, cuius conditori recte protesteris, et dicas: Et poculum tuum inebrians quam preclarum est ! Ergo Dominus uinum in aqua [Al., in gaudio; Ms. et Beda, in gaudia] nuptiarum, non de nichilo facere uoluit, sed hydrias  sex impleri aqua precipiens, hanc mirabiliter conuertit in uinum, quia sex mundi etates sapientie salutaris largitate donauit, quam tamen ipse ueniens, sublimioris sensus uirtute fecundauit. Namque [Beda, Nam quo] carnales carnaliter tantum sapiebant, ipse spiritalibus spiritaliter sentienda reserauit. uultis scire qualiter de aqua uinum fecerit? Apparuit post resurrectionem suam duobus discipulis ambulantibus in uia, ibatque cum illis, et incipiens a Moyse et omnibus prophetis, interpretabatur illis in omnibus Scripturis, que de ipso erant . uultis iterum audire quomodo eodem sint uino inebriati? Postmodum cognoscentes, quis esset qui eis uerbum uite propinabat, dicebant ad inuicem: Nonne  cor nostrum ardens erat in nobis, cum loqueretur in uia, et aperiret nobis Scripturas?

uERS. 7.---Dicit ergo ministris iehsu: Implete hydrias aqua. Et impleuerunt eas usque ad summum. Quid per ministros qui hec facere iubentur, nisi Christi signantur discipuli, qui impleuerunt hydrias aqua? Non quidem ipsi preteritas mundi etates legalibus ac propheticis scriptis implendo, sed intelligendo ipsi prudenter et aperiendo fideliter: quia Scriptura, que a prophetis ministrata est, et salubris esset ad haustum sapientie celestis et ad operum castigationem utilis. Impleuerunt autem eas usque ad summum; quia recte intellexerunt nullum fuisse tempus seculi a sanctis alienum doctoribus, qui siue uerbis, siue exemplis, siue etiam scriptis,  uiam uite mortalibus panderent.

uERS. 8.---Et dicit eis iehsu: Haurite nunc, et ferte architriclino. Et tulerunt. Architriclinus aliquis legisperitus illius temporis est, fortasse Nicodemus uel Gamaliel, uel discipulus tunc eius Saulus, nunc autem magister totius Ecclesie Paulus apostolus. Et dum talibus uerbum euangelii creditur, quod in littera legis, et prophete [Ms., prophetie; al., prophetia] latebat occultum, uinum utique architriclino de aqua factum propinatur [a 1Kb] .« Et bene in domo harum nuptiarum, que Christi et Ecclesie sacramenta figurarent, triclinium, id est, tres ordines discumbentium, altitudine distantes [Al., distentas] inesse describuntur; quia nimirum tres sunt ordines  fidelium, quibus Ecclesia constat: coniugatorum uidelicet,  continentium, et doctorum. Primus ordo discumbentium ad nuptias sponsi celestis, id est, in Ecclesia fide et operatione gaudentium, gradus est coniugatorum fidelium. Secundus continentium. Supremus predicatorum. » [b 1Kb] Unde conuenienter perhibetur, quod architriclinus uocato sponso dixerit:  Omnis homo primum bonum uinum ponit, et cum inebriati fuerint, tunc id, quod deterius est. Tu autem seruasti bonum uinum usque adhuc. Quia doctorum est cognoscere distantiam Legis et Euangelii, ueritatis et umbre, cunctisque ueteribus institutis, cunctis regni terreni promissis, nouam euangelice fidei gratiam, et perpetua celestis patrie dona preferre [Beda, proferre].

uERS. 11.---Hoc fecit initium signorum iehsu in  Cana Galilee, et manifestauit gloriam suam. Manifestauit hoc signo, quia ipse esset rex glorie, et ideo sponsus Ecclesie, qui ut homo communis ueniret ad nuptias, sed quasi [Ms., quia] celi et terre Dominus, elementa, prout uoluisset, conuerteret. Pulchra autem rerum conuenientia. 486 Qui initio signorum que mortalis adhuc mortalibus erat ostensurus, aquam conuertit in uinum; ipse initio signorum, qui [Beda, que] immortalis iam per resurrectionem effectus, immortalis uite studia sola sectantibus ostenderet, carnalem prius, et quasi insipidam mentem eorum, sapore scientie celestis imbuit: [c 1Kb] « post uere [Al., uero] resurrectionis gloriam, maiori eos spiritalis gratie munere completurus.



LIBER SECUNDUS.



CAPUT Iu. Appropinquante Pascha Iudeorum, eiicit uendentes, et ementes de templo.


Sequitur namque huius prefati signi mirabile sacramentum, quomodo ipse iehsu cum matre et fratribus ascendisset Hierosolymam, et ibi inuenisset uendentes et ementes in templo, eosque qualiter inde eiecerit, dicente euangelista:

 uERS. 12, 13.---Descendit iehsu Capharnaum, ipse et mater eius, et fratres eius, et discipuli eius, ibique manserunt non multis diebus, et prope erat Pascha Iudeorum, et ascendit iehsu Hierosolymam. Bene autem euangelista ait, descendisse Iesum in Capharnaum. Capharnaum uero uilla pulcherrima interpretatur, significans hunc mundum, quo Dominus noster iehsu Christus pro salute humani generis a paterna sede nunquam recedens descendisse dicitur. » [a 1Kb] Sed solet mouere quosdam, quod in exordio lectionis huius euangelice dictum est quia descendente Capharnaum Domino, non solum mater et discipuli, sed et fratres eius secuti sunt eum. Nec defuere heretici qui Ioseph uirum beate semper uirginis Marie putarent  ex alia uxore genuisse eos, quos fratres Domini Scriptura appellat. Alii maiore perfidia hos eum ex ipsa Maria, post natum Dominum, generasse putarunt. Sed nos, fratres karissimi, absque ullius scrupulo questionis, scire et confiteri oportet, non tantum beatam Dei genitricem, sed et beatissimum castitatis eius testem atque custodem Ioseph, ab omni prorsus actione coniugali mansisse semper immunem;  nec natos, sed cognatos eorum, more Scripture usitato, fratres, sororesue Saluatoris uocari. Denique Abraham hoc modo loquitur ad Lot: Ne queso sit iurgium inter me et te, et pastores meos et pastores tuos, fratres enim sumus . Et Laban ad Iacob: Num quia frater meus es, gratis seruies mihi ? Et quidem constat quia Lot filius Aran fratris Abrahe fuit, et Iacob filius Rebecce sororis Laban. Sed propter cognationem sunt fratres nuncupati. Hac ergo regula, in Scripturis sanctis, ut dixi, frequentissima, etiam cognatos Marie uel Ioseph, fratres Domini appellatos oportet intelligi. Quod autem propinquante Pascha, iehsu ascendit Hierosolymam. nobis profecto dat exemplum quanta  animi uigilantia Dominicis subiici debeamus imperiis, cum ipse in hominis infirmitate apparens, eadem, que ex diuinitatis auctoritate statuit, decreta custodiat. Ne enim putarent serui, absque crebris orationum bonorumque actuum uictimis, uel flagella euadere, uel premia se posse percipere, et ipse inter seruos ad adorandum [Beda, ad orandum] immolandumque [Dei] Filius ascendit. Qui ueniens Hierosolymam, quid ibi gerentes inuenerit, quid ibidem ipse gesserit, uideamus.

uERS. 14, 15.--- [a 1Kb] Et inuenit, inquit, in templo uendentes oues, et boues, et columbas, et nummularios sedentes. Et cum fecisset quasi flagellum de funiculis, omnes eiecit de templo, oues quoque, et boues, et nummulariorum effudit es, et mensas subuertit. Boues,  487 oues, et columbe ad hoc emebantur ut offerrentur in templo. Nummularii ad hoc sedebant ad mensas, ut inter emptores uenditoresque hostiarum prompta esset pecunie taxatio. uidebantur ergo licite uendi in templo, que ob hoc emebantur ut in eodem templo offerrentur Domino. Sed nolens ipse Dominus aliquid in domo sua terrene negotiationis, ne eius quidem que honesta putaretur, exhiberi, dispulit negotiatores iniustos, et foras omnes simul cum his que negotiabantur, eiecit. Quid ergo, fratres mei, quid putamus faceret Dominus? Si rixis dissidentes, si fabulis uacantes, si risu dissolutos, uel alio quolibet scelere reperiret irretitos? Qui hostias que sibi immolarentur ementes in templo uidit, et eliminare festinauit? Hec propter illos diximus qui ecclesiam  ingressi non solum intentionem orandi negligunt, uerumetiam ea pro quibus orare debuerant, augent; insuper et arguentes se pro huiusmodi stultitia, conuiciis odiisque, uel etiam detractionibus insequuntur, addentes uidelicet peccata peccatis, et quasi funem sibi longissimum incauta eorum augmentatione texentes, nec timentes ex eo districti iudicis examinatione damnari. Nam bis quidem in Euangelio sancto legimus quod ueniens in templo Dominus huiusmodi negotiatores eiecerit; nunc uidelicet, id est, tertio ante passionem suam anno, sicut ex huius euangeliste sequentibus scriptis agnoscimus; et ipso quo passus est anno, cum ante quinque dies Pasche sedens asino, Hiersolymam uenisset. Sed et hoc idem eum in templo sancte Ecclesie examine quotidiane  uisitationis agere, omnis qui recte sapit, intelligit. Unde multum tremenda sunt hec, dilectissimi, et digno expauescenda timore; sedulaque precauendum industria, ne ueniens improuisus peruersum quid in nobis, unde merito flagellari, ac de Ecclesia eiici debeamus, inueniat. Et maxime in illa, que specialiter domus orationis uocatur, obseruandum ne quid ineptum geramus, ne cum Corinthiis audiamus ab Apostolo: Nunquid domos non habetis ad agenda uel loquenda temporalia ? aut Ecclesiam Dei contemnitis? Et a Propheta cum  Iudeis: Dilectus meus in domo mea fecit scelera multa . Et quidem gaudendum est, quia ipsi sumus in baptismo templum Dei facti, teste Apostolo, qui ait: Templum Dei sanctum est, quod estis uos . Ipsi ciuitas regis magni, de qua canitur: Fundamenta eius in montibus sanctis , id est, fundamenta Ecclesie in soliditate fidei apostolorum et prophetarum. Sed non minus [Ms., nimis] tremendum, quia premisit Apostolus dicens: Si quis autem templum Dei uiolarit, disperdet illum Deus . Et ipse iudex iustus, Disperdam, inquit, de ciuitate Domini omnes, qui operantur iniquitatem . Gaudendum, quia in nobis Pasche solemnitas agitur, cum de uitiis ad uirtutes transire satagimus. Pascha quippe  transitus dicitur. Gaudendum quia Dominus nostra pectora, ciuitatem uidelicet suam uisitare, quia idem Pascha nostre bone actionis, presentia sue pietatis illustrare dignatur. Sed timendum satis, ne nos in ciuitate sua aliud quam ipse diligit, agentes inueniat, et ipse qualem non diligimus nobis districtus redditor ostendatur [Al., et ipse se nobis, qualem non diligimus, districtus redditor ostendat]; ne nos in templo nummularios, ne uenditores boum, ouium, columbarumue reperiens damnet . Boues quippe doctrinam uite celestis, oues opera munditie et pietatis, columbe sancti Spiritus dona designant. Quia nimirum boum iuuamine solet ager exerceri; ager autem est Domini, cor celesti excultum doctrina, et suscipiendis uerbi Dei preparatum rite  seminibus. Oues innocenter sua uellera uestiendis hominibus prestant. Spiritus super Dominum in columbe specie descendit. uendunt autem boues, qui uerbum euangelii non diuino amore, sed terreni questus intuitu audientibus impendunt; quales reprehendit Apostolus, quia Christum annuntiarent non sincere. uendunt oues, qui humane gratia laudis opera pietatis exercent, de quibus Dominus ait: Quia receperunt mercedem suam . uendunt columbas, qui acceptam Spiritus gratiam, non gratis, ut preceptum est, sed ad premium dant; qui impositionem manus, qua Spiritus accipitur, etsi non ad questum pecunie, ad uulgi tamen fauorem tribuunt; qui sacros ordines non ad uite meritum, sed ad gratiam largiuntur. Nummos mutuo dant in  templo, qui non simulate celestibus, sed aperte terrenis rebus in 488 Ecclesia deseruiunt; sua querentes, non que Iesu Christi . uerum huiusmodi operarios fraudulentos que merces maneat, ostendit Dominus, cum, facto de funiculis flagello, omnes eiecit de templo. Eiiciuntur enim [Ms., autem] de parte sortis sanctorum, qui inter sanctos positi, uel ficte bona, uel aperte faciunt opera mala. Oues quoque et boues eiecit, qui talium uitam pariter et doctrinam ostendit esse reprobam. Funiculi, quibus flagellando impios de templo expulit, tremenda  [Ms. et Beda, crementa] sunt actionum malarum, de quibus materia damnandi reprobos districto iudici datur. Hinc etenim dicit Isaias: ue qui trahitis iniquitatem in funiculis uanitatis ! Et in Prouerbiis Salomon: Iniquitates, inquit, sue capiunt impium, et funibus peccatorum suorum constringitur . Qui enim peccata peccatis, pro quibus acrius damnetur, accumulat, quasi funiculos quibus ligetur ac flagelletur, paulatim augendo prolongat. Nummulariorum quoque quos expulerat [Beda, expulsat], effudit es et mensas subuertit, quia damnatis in fine reprobis, etiam ipsarum quas dilexere rerum tollet figuram, iuxta hoc quod scriptum est: Et mundus transibit et concupiscentia eius .

 uERS. 16.---Et eis qui columbas uendebant, dixit: Auferte ista hinc, nolite facere domum Patris mei, domum negotiationis. uenditionem columbarum de templo auferri precipit, quia gratia Spiritus gratis accipi, gratis debet dari [a 1Kb] . Unde Simon ille magus, quia hanc emere pecunia uoluit, ut maiore pretio uenderet, audiuit: Pecunia tua tecum sit in perditione, non est tibi pars, neque sors in sermone hoc . Notandum autem quia non soli uenditores sunt columbarum et domum Dei faciunt domum negotiationis, qui sacros ordines largientes [Beda, largiendo], pretium pecunie, uel laudis, uel etiam honoris inquirunt: uerum hi quoque qui gradum uel gratiam in Ecclesia spiritalem, quam Domino largiente percepere, non simplici intentione,  sed cuiuslibet humane causa retributionis exercent, contra illud apostoli Petri: Qui loquitur quasi sermones Dei, qui ministrat tanquam ex uirtute, quam administrat Deus, ut in omnibus honorificetur Deus per Iesum Christum . Quicunque ergo tales sunt, si nolint ueniente Domino de Ecclesia auferri, auferant ista de suis actibus, ne faciant domum Dei domum negotiationis. Nec pretereundum quia sollicite nobis Scriptura utramque Saluatoris nostri naturam, et humanam uidelicet commendat et diuinam. Ut enim uerus Dei Filius intelligatur, audiamus quod ipse dicit: Nolite facere domum Patris mei, domum negotiationis. Aperte namque se Filium Dei Patris ostendit, qui templum Dei domum sui Patris cognominat. Et ut rursum uerus hominis  filius sentiatur, recolamus quod in huius capite lectionis descendens in Capharnaum, matrem comitem [Beda om. comitem] habuisse perhibetur. Sequitur:

uERS. 17.---Recordati uero sunt discipuli eius, quia scriptum est: Zelus domus tue comedit me. Zelo domus Patris Saluator eiecit impios de templo. Zelemus et nos, fratres karissimi, domum Dei, et quantum possumus, ne quid in ea prauum geratur, insistamus. Si uiderimus fratrem qui ad domum Dei pertinet, superbia tumidum, si detractionibus assuetum, si ebrietati seruientem, si luxurie eneruatum  si iracundia turbidum, si alio cuiquam uitio substratum, studeamus, in quantum facultas suppetit, castigare, polluta ac peruersa corrigere, et si quid de talibus emendare nequiuimus [Beda, nequimus], non sine acerrimo mentis sustinere dolore. Et maxime in ipsa domo orationis, ubi corpus Domini consecratur, ubi Angelorum presentia semper adesse non dubitatur, ne quid ineptum fiat, ne quid, quod nostram fraternamue orationem impediat, totis uiribus agamus [b 1Kb] . Sequitur:

uERS. 18, 19.---Responderunt ergo Iudei, et dixerunt ei: Quod signum ostendis nobis, quia hec facis? Respondit iehsu, et dixit eis: Soluite templum hoc, et in tribus diebus excitabo illud. De quo templo diceret, euangelista post aperuit; uidelicet de templo corporis  sui, quod ab illis passione solutum, ipse post triduum excitauit de morte. Quia ergo signum querebant a Domino, quare solita commercia proiicere debuerat [Ms. et Beda, debuerit] e templo, respondit; ideo se rectissime impios 489 exterminare de templo, quia ipsum templum significauerit templum corporis sui, in quo nulla prorsus esset alicuius macula peccati. Neque immerito typicum purgauerit a sceleribus templum, qui uerum Dei templum ab hominibus morte solutum, diuine potentia maiestatis excitare posset a mortuis.

uERS. 20.---Dixerunt ergo Iudei: Quadraginta et sex annis edificatum est templum hoc, et tu tribus diebus excitabis illud? Quomodo intellexerunt, ita responderunt. Sed ne nos quoque spiritalem Domini  sermonem carnaliter sentiremus, euangelista subsequenter, de quo templo loqueretur, exposuit. Quod autem aiunt templum quadraginta et sex annis edificatum, non primam, sed secundam illius edificationem significant. Primus enim Salomon templum in maxima regni sui pace decentissimo [Beda, citissimo] septem annorum [Ms., XX septem annorum] opere perfecit, quod destructum a Chaldeis, post septuaginta annos ad iussionem Cyri Perse laxata captiuitate, reedificari ceptum est. Sed filii transmigrationis opus, quod sub principibus Zorobabel et Iesu faciebant, propter impugnationem gentium uicinarum, ante quadraginta et sex annos implere nequiuerunt. Qui etiam numerus annorum perfectioni Dominici corporis aptissime congruit. Tradunt  etenim naturalium scriptores rerum, formam corporis humani tot dierum spatio perfici: quia uidelicet primis sex a conceptione diebus, lactis habeat similitudinem, sequentibus nouem conuertatur in sanguinem, deinde duodecim solidetur, reliquis decem et octo formetur usque ad perfecta lineamenta omnium membrorum; et hinc iam reliquo tempore, usque ad tempus partus, magnitudine augeatur. Sex autem, et nouem, et duodecim, et decem, et octo, quadraginta quinque faciunt; quibus si unum adiecerimus, id est, ipsum diem, quo discretum per membra corpus crementum sumere incipit, tot nimirum dies in edificatione  corporis Domini, quot in fabrica templi annos inuenimus. Et quia templum illud manufactum, sacrosanctam Domini carnem, quam ex uirgine sumpsit, ut ex hoc loco discimus, figurabat, quia eque corpus eius, quod est Ecclesia, quod [Beda, quia] uniuscuiusque fidelium corpus, animamque designabat, ut in plerisque Scripturarum locis inuenimus [a 1Kb] .« Adam uero primus post peccatum audiuit: Terra es, et in terram ibis . Secundus uero Adam de se ipso ait: Soluite templum hoc, et in tribus diebus excitabo illud. Sparsus uero fuit primus Adam per uniuersum mundum, qui in secundo collectus est; quod significat nomen Adam, qui quatuor litteris scribitur, id est: Alpha, Delta, iterum Alpha, et My: que quatuor littere, quatuor partes  orbis designant, in quas sparsus est Adam in filiis suis. Ideo in principiis nominum partium mundi he quatuor littere leguntur; nam , quod est Septentrio, ab Alpha incipit; et , quod est Occidens, a Delta incipit; et , quod est Oriens, ab Alpha incipit; , quod est Meridies, a My incipit: que sunt quatuor partes orbis, ab his quatuor litteris incipientes. Que littere si in computo Greco considerentur, quadraginta sex faciunt. Nam Alpha unum, Delta quatuor, et iterum Alpha unum, My quadraginta, que simul ducta faciunt quadraginta sex. Qui numerus mystice designat quadraginta sex dies, quibus templum corporis Christi in utero uirginali edificatum est, sicut superius diximus. Caro autem Christi, que de Adam sumpta est, destructa  est a Iudeis, et a seipso iterum edificata secundum Scripturas prophetarum; et ideo dicit euangelista: Hoc enim dicebat de templo corporis sui.

uERS. 21, 22.---Cum ergo resurrexisset a mortuis, recordati sunt discipuli eius quia hoc dicebat, et crediderunt Scripture. Id est, prophetarum, qui predixerunt Christum tertia die resurgere. Et sermonem, quem dixit iehsu, id est, quod ait: Soluite templum hoc, et in tribus diebus excitabo illud: hoc est, tertia die resuscitabo, quod uos soluetis in cruce. Sequitur:

uERS. 23, 24.---Cum autem esset iehsu Hierosolymis in Pascha in die festo, multi crediderunt in eum, ipse autem iehsu non credebat semetipsum eis, quia ipse sciebat quid esset in homine. Non enim sic credebant  in eum ut digni essent Christum habitare in eis, quorum fides catechumenis comparari potest, qui credunt in Christum, sed Christus non credit seipsum eis, quia, nisi quis renatus fuerit ex aqua et Spiritu 490 sancto, non potest introire in regnum Dei. Nemini uero se credit Christus, nisi qui dignus est introire in regnum Dei; nullus uero dignus est introire in regnum Dei, nisi qui renatus est ex aqua et Spiritu sancto. Inde et ecclesiastica consuetudo catechumenis corporis et sanguinis Christi communionem non tradit, quia non sunt renati ex aqua et Spiritu sancto, quibus tantum creditur participatio  corporis et sanguinis Christi. Ex his autem multis, qui credebant in Iesum, unus erat Nicodemus iste; et ideo nocte uenit, non die, quia necdum illumina tus uenit celestis gratie luce.



CAPUT u. Nicodemo inter multa dicit, nisi renatum in regnum Dei intrare non posse: ut quod non iudicare, sed saluare uenerit mundum. Et manifestari dicit opera, que in Deo sunt acta.

CAPUT III. uERS. 1, 2.---Erat homo ex Phariseis Nicodemus nomine, princeps Iudeorum, hic uenit ad Iesum nocte. » [b 1Kb] Princeps scilicet Iudeorum uenit ad Iesum nocte, cupiens secreta eius allocutione plenius discere mysteria fidei, cuius aperta ostensione signorum aliquatenus iam rudimenta perceperat. Qui quoniam  prudenter ea que ab illo fieri uidebat, intelligere curauit, subtiliter ea que ab illo querebat, inuestigare promeruit. Rabbi, inquit, scimus quia a Deo uenisti magister; nemo enim potest hec signa facere que tu facis, nisi fuerit Deus cum eo. A Deo igitur Iesum ad magisterium celeste mundo adhibendum uenisse confessus est, Deum cum illo fuisse miraculis prodentibus [Al., prudentius] intellexit, necdum tamen ipsum Deum esse cognouit. Sed quia quem magistrum nouerat ueritatis studiose docendus adiit, merito ad cognitionem [Beda, agnitionem] diuinitatis eius perfecte doctus subiit; merito utriusque natiuitatis eius, diuine scilicet et humane, sed et passionis [eius] atque ascensionis ipsius arcana percepit; nec non etiam modum secunde generationis,  ingressum regni celestis, aliaque perplura doctrine euangelice sacramenta, Domino reuelante, didicit.

uERS. 3.---Respondit enim iehsu, et dixit ei: Amen amen dico uobis: Nisi quis renatus fuerit denuo, non potest uidere regnum Dei. Que sententia tanto apertius cunctis fidelibus lucet, quanto constat quia sine huius luce fideles esse nequeunt. Quis etenim sine lauacro regenerationis, remissionem peccatorum consequi, et regnum ualet intrare celorum? Sed Nicodemus, qui nocte uenit ad Iesum, necdum lucis mysteria capere nouerat; nam et nox, in qua uenit, ipsam eius qua premebatur ignorantiam designat; necdum enim eorum numero sociatus erat, quibus ait Apostolus: Fuistis aliquando tenebre, nunc autem  lux in Domino ; sed inter eos potius remanebat, quibus loquitur Isaias: Surge, illuminare Ierusalem, quia uenit lumen tuum, et gloria Domini super te orta est . Respondit ergo Domino, et ait:

uERS. 4.---Quomodo potest homo nasci cum senex sit? Nunquid potest in uentrem matris sue iterato introire et nasci? Quia secunde natiuitatis adhuc nescius perseuerabat, de salute autem sua iam sollicitus exstiterat, necessario de una quam nouerat natiuitate, an posset iterari, uel quo ordine regeneratio posset impleri, querebat, ne huius expers remanendo,  uite celestis particeps esse nequiret. Notandum autem quia quod de carnali dixit, hoc etiam de spiritali est regeneratione sentiendum; nequaquam uidelicet eam, postquam semel expleta fuerit, posse repeti: siue enim hereticus, siue schismaticus, siue facinorosus quisque in confessione sancte Trinitatis baptizet, non ualet ille qui ita baptizatus est, a bonis catholicis rebaptizari, ne confessio uel inuocatio tanti nominis uideatur annullari. Et quia Nicodemus ad primam Domini responsionem sollicitus, quomodo sit intelligenda diligenter inquirit, meretur iam planius instrui, et quia secunda natiuitas non carnalis est, sed spiritalis, audire; respondit namque illi iehsu:

491 uERS. 5.---Amen amen dico tibi, nisi quis  renatus fuerit ex aqua et Spiritu, non potest introire in regnum Dei. Cuius natiuitatis modum subsequenter exponens, prorsusque a carnali distinguens ait:  Quod natum est ex carne, caro est; et quod natum est ex spiritu, spiritus est. Natura spiritus inuisibilis, carnis est uisibilis; atque ideo carnalis generatio uisibiliter administratur uisibilibus incrementis. Qui in carne nascitur, per etatum momenta proficit: spiritalis autem generatio tota inuisibiliter agitur. Nam uidetur quidem baptizatus [Beda, baptizandus] in fontem descendere, uidetur aquis intingui, uidetur de aquis ascendere; qui autem in illo lauacrum regenerationis egerit, minime potest uideri. Sola autem [Beda, sola hoc] fidelium pietas nouit, quia peccator in fontem descendit, sed purificatus  ascendit. Filius preuaricationis descendit, sed filius reconciliationis ascendit; filius mortis descendit, sed filius resurrectionis ascendit; filius ire descendit, sed filius misericordie ascendit; filius diaboli descendit, sed filius Dei ascendit. Sola hec Ecclesia mater, que generat, nouit. Ceterum, oculis insipientium uidetur talis exire de fonte qualis intrauit, totumque ludus esse quod agitur. Unde in fine uidentes gloriam sanctorum dicent gementes in tormentis: Hi sunt, quos aliquando habuimus in derisum et in similitudinem improperii, quomodo computati sunt inter filios Dei ? Apostolus Ioannes, karissimi, inquit, nunc filii Dei sumus, et nondum apparuit quid erimus . Quod ergo natum est ex spiritu, spiritus est; quia  qui ex aqua et Spiritu regeneratur, inuisibiliter in nouum mutatur hominem, et de carnali efficitur spiritalis. Qui ideo recte non solum spiritalis, sed etiam spiritus uocatur; quia sicut substantia spiritus inuisibilis est nostris aspectibus, ita is qui per gratiam Dei renouatur, inuisibiliter fit spiritalis et Dei filius, cum uisibiliter omnibus caro et filius hominis appareat. Sequitur:

uERS. 7, 8.---Non mireris quia dixi tibi, oportet uos nasci denuo. Spiritus, ubi uult, spirat, et uocem eius audis, sed non scis, unde ueniat, et quo uadat. Sic est omnis qui natus est ex Spiritu. Spiritus, ubi uult, spirat, quia ipse habet in potestate, cuius cor gratia sue uisitationis illustret. Et uocem eius audis,  cum te presente loquitur is qui Spiritu sancto repletus est; sed non scis, unde ueniat, et quo uadat, quia etiamsi te presente quempiam Spiritus ad horam impleuerit, non potest uideri [Al., non potes uidere], quomodo eum intrauerit, uel quomodo redierit: quia natura est inuisibilis. Sic est omnis qui natus est ex Spiritu: et ipse enim inuisibiliter agente Spiritu incipit esse quod non erat, ita ut infideles nesciant, unde ueniat et quo uadat, id est, quia a gratia regenerationis uenit in adoptionem filiorum Dei; et uadit in perceptionem regni celestis. Querente autem adhuc Nicodemo quomodo possint hec fieri , subiungit Dominus, dicens:

uERS. 10.---Tu es magister in Isrel, et hec ignoras? Non quasi insultare uolens ei qui magister uocetur,  cum sit ignarus sacramentorum celestium; sed ad humilitatis illum uiam prouocans, sine qua ianua celestis non potest inueniri.

uERS. 12.---Si terrena dixi uobis, et non creditis, quomodo, si dixero uobis celestia, credetis? Terrena illis dixit, ut in superiore lectione inuenimus, cum de passione et de resurrectione sui corporis, quod de terra assumpserat, loqueretur dicens: Soluite templum hoc, et in tribus diebus excitabo illud . Non tamen credebant uerbo quod dixit, sed ne hoc quidem intelligere ualebant [Beda, uolebant], quia non de alio, quam de templo corporis sui diceret. Qui ergo terrena audientes non capiebant, quanto minus ad celestia, id est, diuine generationis [Ms., regenerationis] capienda mysteria sufficiunt? Addit  autem Dominus adhuc, et de celestibus sacramentis, et de terrenis instruere eum, quem uidit sapienter ac diligenter his que audit, intendere. Celestis namque est ascensio eius ad uitam sempiternam; terrena uero exaltatio eius ad mortem temporalem. Dicit ergo de celestibus:

uERS. 13.---Et nemo ascendit in celum, nisi qui descendit de celo, Filius hominis, qui est in celo. Subiungit uero de terrenis:  Et sicut Moyses exaltauit serpentem in deserto, ita exaltari oportet Filium hominis. Merito autem queritur quomodo dicatur Filius hominis, uel descendisse de celo, uel eo tempore quo hec in terra loquebatur, 492 iam fuisse in celo? Nota est namque confessio fidei catholice, quia descendens de celo Filius Dei, Filium  hominis in utero uirginali suscepit, eumque completa dispensatione passionis sue resuscitauit a mortuis, et assumpsit in celum. Non ergo caro Christi descendit de celo, neque ante tempus ascensionis erat in celo. Et qua ratione dicitur: Nisi qui descendit de celo, Filius hominis, qui est in celo, nisi quia Christi persona una est, in duabus existens naturis? atque ideo Filius hominis recte dicitur, et descendisse de celo, et ante passionem fuisse in celo; quia quod in sua natura habere non potuit, hoc in Filio Dei, a quo assumptus est, habuit. Sicut propter eamdem unius Christi personam, que ex duabus existit naturis, Apostolus ait: uos Spiritus sanctus posuit episcopos regere Ecclesiam Dei, quam acquisiuit  sanguine suo . Neque enim Deus in sua substantia, sed in homine assumpto sanguinem, qui pro Ecclesia funderetur [Beda, quem funderet], habuit. Hinc enim Psalmista dicit: Ascendit Deus in iubilatione . Quomodo enim Deus nisi in homine ascenderet, qui in sue natura maiestatis semper ubique presens adest? Sed et hoc querendum est quomodo dictum sit, et nemo ascendit in celum, nisi qui descendit de celo, cum omnes electi se ueraciter confidant ascensuros in celum, promittente sibi Domino, quia, ubi ego sum, illic et minister meus erit? Cuius tamen nodum questionis apertissima ratio soluit, quia uidelicet mediator Dei et hominum, homo Christus iehsu, electorum omnium caput est. Itemque omnes electi, eiusdem capitis  membra sunt, dicente Apostolo: Et ipsum dedit caput super omnia Ecclesie [Ms. et Beda, omnem Ecclesiam] . Et rursum: uos enim estis corpus Christi et membra de membro  Nemo ergo ascendit in celum, nisi qui descendit de celo Filius hominis, qui est in celo; quod est aperte dicere: Nemo ascendit in celum, nisi Christus in corpore suo, quod est Ecclesia, qui in seipso quidem primum cernentibus apostolis, eminentioribus nimirum membris suis, ascendit, et exinde in membris suis quotidie ascendens se colligit in celum. Hinc est enim quod ipsum corpus eius, intra aduersa presentis seculi deprehensum gloriatur et dicit: Nunc autem exaltauit caput meum super inimicos meos . Ac si patenter dicat: Qui  occisum a Iudeis Christum, caput uidelicet meum suscitauit a mortuis, ac frustratis omnibus inimicorum insidiis, subleuauit in celum, spero [quod] me etiam de presentibus periculis eruens, meo capiti iungat in regno suo. Quia ergo nemo ascendit in celum, nisi qui descendit de celo, quisquis in celum ascendere desiderat, ei qui de celo descendit et [est] in celo, se uera fidei et dilectionis unitate coniungat; aperte intelligens quia nullo alio ordine, nisi per eum qui descendit de celo, potest ascendere in celum. Unde alias ipse dicit: Nemo uenit ad Patrem nisi per me. Hec ideo Nicodemo et [Ms., uel] cunctis dicuntur catechumenis, ut discant eius membris renascendo incorporari, per quem possint ascendere in regnum Dei. Et quia ascensio uel ingressus regni fieri  non potest absque fide et sacramentis Dominice passionis, recte infertur: Et sicut Moyses exaltauit serpentem in deserto, ita exaltari oportet Filium hominis.

uERS. 15.---Ut omnis qui credit in ipsum, non pereat, sed habeat uitam eternam. Mira magisterii celestis arte Dominus magistrum legis Mosaice ad spiritalem legis eiusdem sensum inducit, recordans historie ueteris, et hanc in figuram sue passionis atque humane saluationis factam edisserens. Narrat quippe liber Numerorum, quia pertesus in eremo populus Isrel itineris longi ac laboris, murmurauit contra Dominum et Moysen; ideoque Dominus immiserit in illum ignitos serpentes, ad quorum  plagas et mortes plurimorum, cum clamarent ad Moysen, et ille oraret pro eis, iussit eum Dominus facere serpentem eneum, et ponere pro signo. Qui percussus, inquit, aspexerit eum, uiuet. Et ita factum est . Plaga [Ms. et Beda, Plage] igitur serpentium ignitorum, uenena sunt, et incentiua uitiorum, que animam quam tangunt spiritali morte perimunt. Et bene murmurans contra Dominum populus serpentium morsibus sternebatur, ut ex ordine flagelli exterioris agnosceret quantam intus perniciem murmurando pateretur. Exaltatio autem serpentis enei, quem dum percussi aspicerent, sanabantur, passio est nostri Redemptoris in cruce, in cuius solum fide 493 regnum mortis et peccati superatur. Recte etenim per serpentes peccata, que animam  simul et corpus ad interitum trahunt, exprimuntur; non solum quia igniti, quia uirulenti, quia ad perimendum sunt astuti, uerum etiam quia per serpentem primi parentes nostri ad peccandum persuasi, ac de immortalibus sunt peccando mortales effecti. Recte per serpentem eneum Dominus ostenditur, qui uenit in similitudinem [Beda, similitudine] carnis peccati: quia sicut eneus serpens effigiem quidem ignitis serpentibus similem, sed nullum prorsus in suis membris habuit ardorem ueneni nocentis; quin potius percussos a serpentibus, sua exaltatione sanabat: sic nimirum, sic Redemptor humani generis, non carnem peccati, sed similitudinem induit carnis peccati, in qua mortem crucis patiendo, credentes in se ab omni peccato et ab ipsa etiam morte liberaret.  Sicut ergo Moyses exaltauit serpentem in deserto, ita [inquit] exaltari oportet Filium hominis. Quia sicut illi qui exaltatum pro signo serpentem eneum aspiciebant, sanabantur ad tempus a temporali morte et plaga quam serpentium morsus intulerat, ita et qui mysterium Dominice passionis credendo, confitendo, sinceriter imitando aspiciunt, saluantur in perpetuum ab omni morte, quam peccando in anima pariter et carne contraxerant. Unde recte subiungitur: Ut omnis qui credit in ipsum [Beda, in ipso] non pereat, sed habeat uitam eternam. Cuius quidem uerbi patet sensus; quia qui credit in Christum, non solum perditionem euadit penarum, sed et uitam percipit eternam. Et hoc inter figuram distat et ueritatem, quia per illam uita protelatur [Beda, protelabatur]  temporalis, per hanc uita donatur sine fine mansura. Sed curandum solerter est, ut quod intellectus bene sentit, operatio condigna perficiat, quatenus confessio recte nostre fidei, pie et sobrie conuersando, ad perfectionem [Beda, ad perceptionem] promisse nobis uite mereatur attingere. uerum quia hec de Filio hominis dicuntur, qui exaltari in cruce, et mortem potuit pati, ne putaret Nicodemus Filium tantum eum hominis esse, a quo uita esset exspectanda perpetua, curauit ei Dominus etiam diuinitatis sue patefacere sacramentum, unumque et eumdem Filium Dei, et Filium hominis mundi ostendere saluatorem. Nam sequitur:

uERS. 16.---Sic enim dilexit Deus munaum, ut  Filium suum unigenitum daret, ut omnis qui credit in eum, non pereat, sed habeat uitam eternam. Unde notandum quod eadem de Filio Dei unigenito replicat, que de Filio hominis in cruce exaltato premiserat, dicens: Ut omnis qui credit in eum, non pereat, sed habeat uitam eternam. Quia profecto idem redemptor et conditor noster, Filius Dei ante secula existens, Filius hominis factus est in fine seculorum, ut, qui per diuinitatis sue potentiam nos creauerat ad perfruendam uite beatitudinem perennis, ipse per fragilitatem humanitatis nostre nos restauraret ad recipiendam quam perdidimus uitam. [a 1Kb] « Sequitur autem:

uERS. 17.---Non enim misit Deus Filium suum in mundum, ut iudicet mundum, sed ut saluetur mundus  per ipsum. » [b 1Kb] Ergo quantum in medico est, sanare uenit egrotum. Se ergo interimit, qui precepta medici obseruare non uult. uenit Saluator in mundum: quare Saluator dictus est mundi, nisi ut saluet mundum, non ut iudicet mundum? Saluari non uis ab ipso, ex te iudicaberis. Et quid dicam iudicaberis? uide quid ait: Qui credit in eum, non iudicabitur [Al., iudicatur]. Qui autem non credit: quid dicturum sperabas, nisi, iudicatur? Iam, inquit, iudicatus est. Nondum apparuit iudicium, sed iam factum est iudicium; Nouit enim Dominus, qui sunt eius, ; nouit, qui permaneant ad coronam, qui permaneant ad flamma; nouit in area sua triticum suum, nouit et paleam; nouit et segetem, nouit zizania. Iam iudicatus est qui non credit.  Quare iudicatus? Quia non credit in nomine unigeniti Filii Dei.  Hoc est autem iudicium, quia lux uenit in mundum, et dilexerunt homines magis tenebras quam lucem: erant enim mala opera eorum. Fratres mei, quorum opera bona inuenit Dominus? Nullorum. Omnia [Aug., Omnium] enim mala opera inuenit. Quomodo ergo quidam fecerunt ueritatem, et uenerunt ad lucem? Hoc enim sequitur:

uERS. 21.---Qui autem facit ueritatem, uenit ad lucem, ut manifestentur opera eius, quia in Deo facta sunt. Quomodo ergo quidam bonum opus fecerunt, ut uenirent 494 ad lucem, id est, ad Christum? Et quomodo quidam dilexerunt tenebras? Si enim omnes  peccatores inuenit, et omnes a peccato sanat; et serpens ille, in quo figurata est mors Domini, eos sanat qui morsi fuerant; et propter morsus serpentis erectus est serpens, id est, mors Domini, propter mortales homines, quos inuenit iniustos; quomodo intelligitur, hoc est iudicium, quoniam lux uenit in mundum, et dilexerunt homines magis tenebras quam lucem: erant enim mala opera eorum? Quid enim est hoc? Quorum enim erant opera bona? Nonne uenisti ut iustifices impios? Sed dilexerunt, inquit, tenebras magis quam lucem. Ibi posuit uim; multi enim dilexerunt peccata sua, [multi confessi sunt peccata sua]: quia, qui confitetur peccata sua et accusat peccata  sua, iam cum Deo facit. Accusat Deus peccata tua: si et tu accuses, coniungeris Deo. Quasi due res sunt, homo et peccator. Quod audis homo, Deus fecit; quod audis peccator, ipse homo fecit. Dele quod fecisti, ut Deus saluet quod fecit. Oportet ut oderis in te opus tuum, et ames in te opus Dei. Cum autem ceperit tibi displicere quod fecisti, inde incipiunt bona opera tua, quia accusas mala opera tua. Initium bonorum operum, confessio est operum malorum. Facis ueritatem, et uenis ad lucem. Quid est, facis ueritatem? Non te palpas, non tibi blandiris, non te adulas; non dicis: iustus sum, cum sis iniquus, et incipis facere ueritatem. uenis autem ad lucem, ut manifestentur opera tua quia in Deo sunt facta, quia et hoc ipsum quod tibi displicuit peccatum tuum,  non tibi displiceret, nisi Deus tibi luceret, et eius ueritas tibi ostenderet lucem [In Aug. deest, lucem]; sed qui etiam admonitus diligit peccata sua, odit admonentem lucem, et fugit eam, ut non arguantur opera eius mala que diligit. Qui autem facit ueritatem, accusat in se mala sua, non sibi parcit, non sibi ignoscit, ut Deus ignoscat; quia quod uult ut Deus ignoscat, ipse agnoscit, et uenit ad lucem, cui gratias agit quod illi, quid in se odisset, ostenderit. Dicit Domino: Auerte faciem tuam a peccatis meis. Et qua fronte dicit, nisi iterum dicat? Quoniam facinus meum ego agnosco, et peccatum meum contra me est semper . Sit ante te, quod non uis esse ante Dominum [Aug., Deum]. Si autem post te feceris peccatum tuum, retorquet tibi illud Deus  ante oculos tuos: et tunc retorquet, quando iam penitentie fructus nullus erit. Currite dum lucem habetis, ne tenebre mortis uos comprehendant.« Sequitur autem:

uERS. 22.---Post hec autem uenit iehsu et discipuli eius in Iudeam terram. Et illic demorabatur cum eis, et illic baptizabat. » [c 1Kb] Baptizatus baptizat; non in eo baptismate baptizat quo baptizatus est. Dat baptismum [Ms., baptisma] Dominus baptizatus a seruo, ostendens humilitatis uiam, et perducens ad baptismum [Ms., baptisma] Domini. Hoc est baptisma suum, prebendo humilitatis exemplum, quia ipse non respuit baptisma serui; et baptismate serui uia preparabatur Domino: et baptizatus Dominus, uiam se fecit ad se [uenientibus.] Ipsum audiamus:  Ego sum uia, ueritas et uita . Si ueritatem queris, uiam tene: nam ipse est uia, qui est ueritas. Audiamus Ioannem; Baptizabat iehsu. Diximus quia baptizat iehsu. Quomodo inquit, iehsu, quomodo Dominus, quomodo Dei Filius, quomodo uerbum; sed uerbum caro factum est.«



CAPUT uI. Ioanni in Aenon baptizanti a suis discipulis dicitur, quod, cui ille testimonium perhibebat, hic baptizet, et quod omnes ad eum ueniant. Quem ille sponsum esse, et oportere crescere, se autem minui. Illumque desursum, et supra omnes esse. Credentemque in eum habere uitam eternam. Super incredulum uero iram manere confirmat.


uERS. 23.---Erat autem Ioannes baptizans in Aenon, iuxta Salin. Locus quidem [Forte, lacus quidam] ex nomine intelligitur, quia aque multe erant ibi. Aenon iuxta Salim locus est, ubi baptizabat Ioannes, et ostenditur nunc usque locus, in octauo lapide 495 Scytopoleos ad meridiem, iuxta Salim et Iordanem.  Nondum enim missus fuerat Ioannes in carcerem. Quare baptizabat Ioannes? Quia oportebat ut baptizaretur Dominus. Quare oportebat ut Dominus baptizaretur? Ne aliquis magna licet preditus gratia uel potestate, contemneret baptizari. Ipse Dominus non contempsit baptismi sacramentum, quamuis in illo non esset quod mundaretur in baptismo,  qui nullum habuit peccatum, quod dimitteretur in baptismi lauacro. Baptizatus est a seruo Dominus, ne seruus Domini baptismum contemneret. Nondum enim missus fuerat Ioannes in carcerem. Ideo hoc dixit euangelista, ut intelligeretur [hec miracula], que ante posuit, primo anno doctrine Domini nostri Iesu Christi, que incipiebat a baptismo suo, acta esse; cuius anni gesta, maxime alios intellexit euangelistas tacere.

uERS. 25.---Facta est autem questio ex discipulis Ioannis cum Iudeis de purificatione. Zelantes uero discipuli Ioannis magistrum, quia plures audiebant concurrere ad baptisma Christi, et preferre Iudeos baptismo Ioannis baptismum Christi, ita ut nouissime uentum est ad ipsum Ioannem, ut solueret questionem quam habuerunt discipuli illius cum Iudeis, de  discretione inter baptismum Christi et baptismum Ioannis, et dixerunt ei:

uERS. 26.---Rabbi, qui erat tecum trans Iordanem, cui tu testimonium perhibuisti, ecce hic baptizat, et omnes ueniunt ad eum. Quasi indignantes quod plures uenissent ad baptismum Christi, dixerunt: Omnes ueniunt ad eum, et te dimittunt, dum tuo baptismo baptizatus est ille, ad cuius baptismum omnes modo concurrunt.

uERS. 27.---Respondit Ioannes et dixit: Non potest homo accipere quidquam, nisi fuerit ei datum de celo. uos mihi testimonium perhibetis, quod dixerim: Non sum ego Christus. Si meo testimonio creditis, scitote me non esse Christum, sed illum; et  illius baptismum esse in quo est remissio peccatorum et Spiritus sanctus datur; non meum in quo tantummodo penitentia dabatur, et fides in eum in quo [Ms., de quo] querimoniam nunc habetis. Non potest homo aliquid accipere, nisi fuerit illi datum de celo. Ministerium accepi quod mihi datum fuit de celo. Preco sum, ille iudex; ego seruus, ille Dominus; ille sponsus, ego amicus sponsi. Illum oportet crescere, me autem minui. ueniebam illi uiam parare, non me exaltare. Ego uox clamantis, ille uerbum patris. Qui post me uenit, ante me factus est, id est, dignitate prelatus est mihi. Cuius ego non sum dignus corrigiam calceamenti [eius] soluere, id est, natiuitatis illius qui ex uirgine natus uenit in mundum  enarrare mysterium. Audistis testimonium meum; credite testimonio meo. Concurrite ad illum, in cuius baptismo est remissio peccatorum. Iste Ioannes tante auctoritatis habebatur, ut a populo Christus putaretur; sed ille falsum respuit honorem, ut solidam potuisset habere ueritatem. Noluit de se iactare quod non fuit, ne sine eo esset qui semper fuit.

uERS. 29.---Qui habet sponsam, sponsus est. Ego non sum sponsus. Sed quid sum? Amicus sponsi, gaudens in uocem illius. Quis est sponsus? Ille de quo dicitur: Rex omnis terre Deus; et adorabunt eum omnes reges terre, omnes gentes seruient ei . Ille sponsus uerus; sponsa uero sancta Ecclesia, ex omnibus congregata gentibus, de qua Apostolus ait: Desponsaui uos uni uiro, uirginem castam exhibere  Christo . uirgo est et sponsum habet, que quotidie generat et uirgo perpetua permanet. uirginitas hec integritas est mentis, caritatis perfectio, unitas catholice fidei, pacis concordia, castitas in corde et anima; quia nichil ualet corporis castitas sine catholice fidei integritate; cuius uirginis, id est, uniuersalis Ecclesie, amici sunt predicatores euangelice ueritatis. Et ideo dicit iste Ioannes, amicus sponsi: Qui stat et audit, gaudio gaudet propter uocem sponsi. Stat enim, qui in fide recta permanet, et quod credit, predicat. » [a 1Kb] Quare stat? Quia non cadit. Quare non cadit? Quia humilis est. Iste precursor Domini in solida petra stabat, dum ait: Non sum ego Christus, non sum ego sponsus, sed amicus sponsi. Qui gloriam illius querit qui  misit eum, merito non cadit, merito stat, merito audit uocem sponsi, et gaudio gaudet propter uocem sponsi.« uox ergo sponsi est: Ite, docete omnes gentes, baptizantes eos in nomine Patris, et Filii, et Spiritus sancti. 496 » [b 1Kb] Confessus est ergo Ioannes, sicut superius audistis, quia non sum ego Christus: quia cum discipulos multos faceret iehsu, et perferretur ad eum, ueluti [ut] instigaretur, quasi inuido enim narrauerunt: Ecce ille facit plures discipulos quam tu, ille confessus est quid esset, et inde meruit pertinere ad eum, quia non est ausus se dicere, quod est ille. Hoc ergo dicit Ioannes, Non potest homo accipere quidquam, nisi fuerit ei datum de celo. Ergo Christus [dat], homo accipit.

 uERS. 28, 29.---Ipsi uos mihi testimonium perhibetis, quod dixerim: Ego non sum Christus; sed quia missus sum ante illum. Qui habet sponsam, sponsus est, amicus autem sponsi, qui stat et audit eum, et gaudio gaudet propter uocem sponsi. Non sibi gaudium facit de se. Qui uult gaudere de se, tristis erit; qui autem de Deo uult gaudere, semper gaudebit, quia Deus sempiternus est. uis [ergo] habere gaudium sempiternum? inhere illi qui sempiternus est. Talem se dixit Ioannes. Propter uocem sponsi gaudet amicus sponsi, ait, non propter uocem suam; et stat et audit eum: si ergo cadit, non audit eum. De illo [enim] quondam [Aug., quodam] qui cecidit, dictum est: Et in ueritate non stetit . De diabolo  dictum est. Ergo stare debet amicus sponsi, et audire. Quid est stare? Permanere in gratia eius quam accepit, et audire [Aug., et audit] uocem ad quam gaudeat. Sic erat Ioannes. Nouerat, unde gaudebat. Non sibi arrogabat, quod ipse nouerat [Aug., quod ipse non erat]: sciebat illuminatum se, non illuminatorem. Erat enim lumen uerum, ait euangelista, quod illuminat omnem hominem uenientem in hunc mundum . Si ergo omnem hominem, et ipsum Ioannem, quia et ipse de hominibus erat. Sequitur et dicit Ioannes: Hoc ergo gaudium meum impletum est. Quod est gaudium ipsius? ut gaudeat ad uocem sponsi. Multi enim ideo facti sunt insipientes, quia dixerunt se esse sapientes; quos arguit Apostolus in Epistola ad Romanos dicens: Aestimantes se esse  sapientes, stulti facti sunt . Ergo Deus quod dat gratias agentibus, tulit non agentibus. Noluit esse hoc Ioannes; gratus esse uoluit. Confessus est accepisse se, et gaudere se dixit, propter uocem sponsi, et ait:

uERS. 30.---Hoc ergo gaudium meum impletum est. Illum oportet crescere, me autem minui. Quid est hoc? illum oportet exaltari, me autem humiliari. Magnum hoc sacramentum est: antequam ueniret Dominus iehsu, homines gloriabantur de se: uenit ille homo, ut minueretur illius [Ms., hominis] gloria, et augeretur gloria Dei. Etenim uenit ille sine peccato, et inuenit omnes cum peccato. Si sic uenit ille, ut dimitteret peccata, Deus largiatur, homo confiteatur. Etenim confessio hominis, humilitas hominis;  miseratio Dei, altitudo Dei. Si ergo uenit ille dimittere peccata [Aug., homini peccata], agnoscat homo humilitatem suam, et Deus faciet misericordiam suam. Illum oportet crescere, me autem minui: hoc est, illum oportet dare, me autem accipere; illum oportet glorificari, me autem confiteri. Intelligat homo gradum suum, et confiteatur Deo, et audiat Apostolum dicentem homini superbienti et elato et extollere se uolenti: Quid enim habes, quod non accepisti? Si autem accepisti, quid gloriaris, quasi non acceperis ? Intelligat ergo homo, quia accepit, qui uolebat suum dicere quod non est eius, et minuatur. Bonum est illi enim ut Deus in illo glorificetur; ipse in se minuatur, ut in Deo augeatur. Hec testimonia, hanc [Aug., et hanc]  ueritatem, etiam passionibus suis, significauerunt Christus et Ioannes. Nam Ioannes capite minoratus est, et Christus in cruce exaltatus est, ut et ibi appareret, quid est, illum oportet crescere, me autem minui,« hoc est, illum oportet exaltari, me autem humiliari. Hoc enim significat et ipsa creatura lucis. Nam Christus natus est diebus crescentibus, Ioannes uero decrescentibus; ut ostenderetur quid est Christus, hoc est lumen uerum; et quid est Ioannes, hoc est illuminatus ab eo. Crescamus [nos] in illo, et per illum, ut ille crescat in nobis, donec perueniamus ad perfectum diem. Audiamus adhuc quid Ioannes de Christo dixerit, uel quid de seipso. Dicit enim:

 497 uERS. 31.---» [a 1Kb] Qui de sursum uenit, super omnes est, et qui de terra est, de terra loquitur. Qui de sursum uenit, super omnes est, id est Christus. Qui autem est de terra, terra est, et de terra loquitur, id est Ioannes.« Quomodo ergo de terra loquitur? Omnis homo terrenus est, et dum terrena loquitur, de terra loquitur; qui uero illuminatus est ab eo, qui est lumen uerum, de diuinis loquitur. Ergo seorsum [Ms., sursum] est gratia Dei, seorsum natura hominis. Carnalis carnaliter estimat, carnaliter suspicatur. Dum uenit gratia Dei illuminans hominem, celestia loquitur, sicut dictum est: Qui illuminas lucernam meam, Domine, Deus meus, illumina tenebras meas . »Hoc est, illum oportet crescere, me autem minui. Ergo Ioannes, quod ad Ioannem pertinet,  de terra est, et de terra loquitur: si quid diuinum a Ioanne audisti, illuminantis est, non recipientis.

uERS. 32.---Qui de celo uenit, super omnes est, et quod uidit et audiuit, hoc testificatur, et testimonium eius nemo accepit. Qui de celo uenit, super omnes est, Dominus noster iehsu Christus, de quo superius dictum est: Nemo ascendit in celum, nisi qui descendit de celo, Filius hominis, qui est in celo. Est autem super omnes, et quod uidit et audiuit, hoc loquitur. Habet enim et Patrem ipse Filius Dei; habet et matrem [Aug., et Patrem], et audiuit a Patre. Et quod audiuit a Patre, quid est? Quis hoc explicet? Quando lingua mea, quando cor meum sufficere potest, uel cor ad intelligendum, uel lingua ad proferendum?  Quid est quod Filius audiuit a Patre? Forte Filius uerbum Patris audiuit? Imo Filius uerbum Patris est. Cum ergo uerbum Dei Filius sit, Filius autem locutus est nobis; non uerbum suum, sed uerbum Patris se nobis loqui uoluit, qui uerbum Patris loquebatur. Hoc ergo, quomodo decuit et oportuit, dixit Ioannes. Qui de celo uenit, super omnes est, et quod uidit et audiuit, illud testatur, et testimonium eius nemo accepit. Si nemo, ut quid uenit? quorumdam enim [Al., ergo] nemo. Est quidam populus preparatus ad iram Dei, damnandus cum diabolo, horum nemo accepit [Aug., accipit] testimonium Christi. Nam si omnino nemo, nullus homo; quid ergo est quod sequitur?

uERS. 33.---Qui accepit testimonium eius, signauit,  quia Deus uerax est. Certe ergo nemo, sed tu ipse dicis [Aug., non nemo, si tu ipse dicis]: Qui accepit testimonium eius, signauit, quia Deus uerax est. Responderet ergo fortasse interrogatus Ioannes, et diceret nobis, quid dixerit [Aug., noui quid dixerim, nemo] nemo [Ms., Certe ergo nemo, si tu ipse dicis, Qui accepit, etc. . . , et diceret: Noui quid dixerim: nemo est quidam populus]. Est quidam populus natus ad iram Dei, et ad hoc precognitus. Qui sint enim credituri, et qui non sint credituri, nouit Dominus; qui sint perseueraturi in eo quod crediderint, et qui sint lapsuri, nouit Deus; et numerati sunt Deo omnes futuri in uitam eternam.« Testimonium  eius qui uenit de celo, nemo accepit; qui autem accepit testimonium eius, signauit, quia Deus uerax est. Signauit, dixit; hoc est, signum posuit in corde suo, quasi singulare et speciale aliquid, hunc esse Deum uerum, qui missus est ob salutem humani generis. »Quid est, signauit, quia Deus uerax est, nisi quia omnis homo mendax, Deus autem uerax est? Quia nemo hominum potest dicere, quod ueritas [Aug., ueritatis est] est, nisi illuminetur ab eo, qui mentiri non potest. Deus ergo uerax, Christus autem Deus. uis probare? Accipe testimonium eius, et inuenis. Qui enim accepit testimonium eius, signauit quia Deus uerax est. Quis? Ipse qui de celo uenit et descendit, et super omnes est, Deus uerax est.« Quem enim misit Deus, uerba Dei loquitur; ipse est  Deus uerax, ipse est Deus, et Dominus noster iehsu Christus, de quo Apostolus ait: Postquam uenit plenitudo temporis, misit Deus Filium suum factum ex muliere, factum sub lege .

uERS. 34.---» [a 1Kb] Quem enim misit Deus, uerba Dei loquitur. Hoc utique de Christo dicebat, ut se ab illo distingueret. Quid enim? Ioannem nonne Deus misit? An non ipse dixit: Missus sum ante eum: et qui me misit baptizare in aqua: et de illo dictum est: Ecce ego mitto Angelum meum ante te, et preparabit uiam tuam . Nonne et ipse uerba Dei loquitur, de quo etiam dictum est quod sit amplius quam propheta? Si ergo et ipsum Deus misit, et uerba Dei loquitur, quomodo ad distinctionem de Christo eum dixisse accepimus: Quem enim misit  Deus, uerba Dei loquitur? Sed uide, quid adiungat:

498---Non enim ad mensuram dat Deus Spiritum. Audi Apostolum dicentem: Secundum mensuram donationis Christi . Hominibus ad mensuram dat, unico Filio non dat ad mensuram. Quomodo hominibus dat ad mensuram? Alii quidem datur per Spiritum sermo sapientie, alii sermo scientie secundum eumdem Spiritum; alii fides in eodem Spiritu, alii prophetia, alii iudicatio [Aug., diiudicatio] spirituum, alteri genera linguarum, alii dona curationum . [Aug., Nunquid omnes apostoli?] Nunquid omnes prophete? Nunquid omnes doctores? Nunquid omnes habent uirtutes? Nunquid omnes dona habent sanitatum? Nunquid omnes linguis loquuntur? Nunquid  omnes interpretantur? Aliud habet ille, aliud iste; et quod habet iste, ille non habet. Mensura, diuisio quedam donorum est. Ergo hominibus mensura [Idem, ad mensuram] datur; et concordia ibi unum corpus facit. Quomodo aliud accepit manus ut operetur; aliud oculos ut uideat; aliud aures ut audiat; aliud pedes [Idem, oculus, auris, pes] ut ambulet: anima tamen una est, que agit omnia; in manu, ut operetur; in pede, ut ambulet; in aure, ut audiat; in oculo, ut uideat: sic sunt etiam diuersa dona fidelium, tanquam membris ad mensuram cuique propriam distributa. Sed Christus,  qui dat, non ad mensuram accipit. [b 1Kb] Audi enim adhuc, quod sequitur, quia de Filio dixerat: Non enim ad mensuram dat Deus Spiritum.

uERS. 35.---Pater diligit Filium, et omnia dedit in manu eius. Addidit: Et omnia dedit in manus eius, ut nosses et hic quam distincte [Aug., qua distinctione] dictum est: Pater diligit Filium. Quare? Ergo Pater non diligit Ioannem? et tamen [non] omnia dedit in manu eius; Pater non diligit Paulum? et tamen [non] omnia dedit in manu eius. Pater diligit Filium: sed quomodo Pater Filium, non quomodo Dominus seruum; quomodo Unicum, non quomodo adoptatum. Itaque omnia dedit in manu eius. Quid est omnia? Ut tantus sit Filius, quantus est Pater. Sequitur:

CAPUT Iu. uERS. 1, 2, 3.---Ut ergo cognouit iehsu  quia audierunt Pharisei, quia iehsu plures discipulos facit quam Ioannes, et baptizat: quanquam iehsu non baptizaret, sed discipuli eius: reliquit Iudeam terram, et abiit in Galileam. » [c 1Kb] Utique Dominus si sciret Phariseos ita de se cognouisse quod plures discipulos faceret et quod plures baptizaret, ut hoc eis ad salutem pertineret [Aug., ualeret] sequendi eum, ut et ipsi essent discipuli, et ipsi uellent ab eo baptizari; magis non relinqueret Iudeam terram, sed propter illos maneret ibi: quia uero cognouit eorum scientiam, simul cognouit et inuidentiam, quia non hoc propterea didicerunt ut sequerentur, sed ut persequerentur, abiit inde. Poterat quidem ille et presens ab his non teneri, si nollet; non occidi, si nollet; qui [Aug., quia] potuit, et non nasci, si nollet:  sed quia in omni re quam gessit ut homo, hominibus in se credituris prebebat exemplum , fecit hoc ille magister bonus, ut doceret, non quod timeret. Fortassis etiam hoc moueat, cur dictum sit: Baptizabat iehsu plures quam Ioannes, et posteaquam dictum est, baptizat [Ms., baptizabat], subiectum sit: Quanquam iehsu non baptizaret, sed discipuli eius. Quid ergo? Falsum dictum erat, et correctum est cum additum est, quanquam iehsu non baptizaret, sed discipuli eius? An utrumque uerum  est, quia iehsu et baptizabat, et non baptizabat? Baptizabat enim, quia et ipse mundabat; non baptizabat, quia non ipse tingebat. Prebebant discipuli ministerium corporis, prebebat ille adiutorium maiestatis. Quando enim cessaret a baptizando, qui non cessat a mundando, de quo dictum est ab eodem Ioanne per Ioannis Baptiste personam [dicentis]: Hic est qui baptizat? Ergo iehsu adhuc baptizat; et quousque baptizantur, qui baptizandi sunt [Aug., quousque baptizandi sumus], iehsu baptizat. Securus homo accedat ad inferiorem ministrum, habet enim superiorem magistrum. Sed forte dicat aliquis:  Baptizat quidem Christus in spiritu, non in corpore. Quasi uero alterius dono quam illius, quisquam etiam sacramento corporalis et uisibilis baptismatis imbuatur. uis nosse quia ipse baptizat non solum spiritu, sed etiam aqua? Audi Apostolum: Sicut Christus, inquit, 499 dilexit Ecclesiam suam, et seipsum tradidit pro ea, mundans eam lauacro aque in uerbo, ut exhiberet sibi ipse gloriosam Ecclesiam, non habentem maculam aut rugam, aut aliquid eiusmodi . Mundans eam, unde? Lauacro aque in uerbo. Tolle aquam, non est baptismum. Similiter uerbum si tuleris, baptismum non fit [Ms., baptisma, tolle uerbum, non est baptisma]. [a 1Kb] « Queri enim solet si in hoc baptismo discipulorum Christi, Spiritus sanctus daretur, propter uerba que in sequenti huius  Euangelii loco leguntur, ubi dicitur: Spiritus sanctus nondum fuerat datus, quia iehsu nondum fuerat glorificatus ? Profecto dabatur Spiritus sanctus in hoc discipulorum Christi baptismo, licet non ea manifestatione, qua post ascensionem Christi decima die in igneis linguis datus est. Quod quedam latenter, quedam uero per uisibilem creaturam, uisibiliter Deus operatur, pertinet ad gubernationem prudentie, quia omnes diuine actiones, locorum, temporumque ordinis [Ms., ordine] distinctione pulcherrima aguntur. Quomodo autem ipse Dominus secum habebat utique Spiritum sanctum in ipso homine quem gerebat, quando ut baptizaretur uenit ad Iordanem [Ms., amnem]; et tamen posteaquam baptizatus est, descendere in eum in columbe specie  idem Spiritus [sanctus] uisus est: sic intelligendum est, ante manifestum et uisibilem aduentum Spiritus sancti quoscunque sanctos eum latenter habere potuisse. Ita sane hoc diximus ut intelligamus etiam uisibili demonstratione Spiritus sancti, qui aduentus eius dicitur, ineffabili uel etiam incogitabili modo largius in hominum corda plenitudinem eius infusam. Sequitur: Reliquit Iudeam, et abiit iterum in Galileam. Quid est, reliquit Iudeam, nisi reliquit infidelitatem illorum qui eum recipere noluerunt; et lapidem quem edificare debuerunt, reprobauerunt? Et abiit per apostolos in Galileam, id est, in uolubilitatem istius mundi, precipiens apostolis: Ite, docete omnes gentes, baptizantes eos in nomine Patris, et Filii, et Spiritus sancti .

 uERS. 4.---Oportebat enim eum transire per Samariam. In lectione uero Euangelii, infirmitatem humani generis suscepisse Dominum Iesum Christum plenissime nobis sanctus euangelista monstrauit; siquidem cum dixisset uenisse Dominum in ciuitatem Samarie, que dicitur Sichar, iuxta predium quod dedit Iacob filio suo Ioseph, in quo predio erat fons Iacob, addidit: iehsu, inquit, fatigatus ex itinere, sedebat sic supra fontem [Ms., supra puteum].



CAPUT uII Ad puteum Iacob mulieri Samaritane Christus se manifestans plurima mystice loquitur, et multi Samaritanorum credunt in eum, dicentes: uere hic est Saluator mundi.


uERS. 5, 6.---uenit iehsu in ciuitatem Samarie, que dicitur Sichar, iuxta predium quod dedit Iacob Ioseph filio suo. Erat enim ibi fons Iacob. iehsu, inquit, fatigatus itinere, sedebat sic super fontem. Super fontem uidelicet putei, [qui erat in predio, quod] sanctus Iacob Ioseph filio suo dereliquerat: quod predium non tam Ioseph quam Christo arbitror derelictum, cuius figuram sanctus Ioseph patriarcha portauit, quem uere sol adorat et luna, et omnes stelle benedicunt. Ad hoc predium ideo uenit Dominus, ut Samaritani, qui hereditatem sibi patriarche Isrel uindicare cupiebant, agnoscerent possessorem suum, et conuerterentur ad Christum qui legitimus  patriarche heres est factus. Dicit euangelista: iehsu autem fatigatus ex itinere, sedebat sic super fontem [Ms., supra puteum]. Euangelica sacramenta in Domini nostri Iesu Christi dictis factisque signata, non omnibus patent; et ea nonnulli minus diligenter minusque sobrie interpretando afferunt plerumque pro salute perniciem et pro cognitione ueritatis errorem. Inter que illud est sacramentum quod scriptum est Dominum hora diei sexta uenisse ad puteum Iacob, fessumque ab itinere resedisse, a muliere Samaritana potum petisse, et cetera que in eodem loco Scripturarum discutienda et pertractanda dicuntur. De qua re id primum 500 tenendum est, quod in omnibus Scripturis summa uigilantia custodire oportet ut secundum fidem sit sacramenti  diuini expositio. Hora igitur diei sexta uenit ad puteum Dominus noster. uideo in puteo tenebrosam profunditatem. Admoneo ergo intelligi [Ms., intelligere] mundi huius infirmas partes, id est, terrenas, quo uenit Dominus iehsu hora sexta, id est, sexta etate generis humani, tanquam senectute ueteris hominis, quo iubemur exui, ut induamur nouo qui secundum Deum creatus est . Nam sexta etas senectus est, quoniam prima est infantia, secunda pueritia, tertia adolescentia, quarta iuuentus, quinta grauitas. ueteris itaque hominis uita, que secundum carnem temporali conditione peragitur, sexta etate, id est, senectute concluditur, quia senectute, ut dixi, humani generis Dominus noster creator nobis et reparator aduenit, ut moriente  scilicet uetere homine, nouum in se constitueret, quem exutum luto terreno in celestia regna transferret. Ergo nunc puteus, ut dictum est, mundi huius terrenum laborem et errorem tenebrosa profunditate significat. Et quoniam exterior est homo uetus, et nouus interior, dictum est ab Apostolo: Et si exterior homo noster corrumpitur, interior autem renouatur de die in diem. Rectissime omnino, quoniam omnia uisibilia ad exteriorem hominem pertinent, quibus Christiana disciplina renuntiat. Hora sexta uenit Dominus ad puteum, id est, medio die, unde iam incipit sol iste uisibilis declinare in occasum:  quoniam et nobis uocatis a Christo ad inuisibilium amorem, homo interior recreatus, ad interiorem lucem que nunquam occidit, reuertatur; secundum apostolicam disciplinam, non querens que uidentur, sed que non uidentur. Que enim uidentur temporalia sunt, que autem non uidentur eterna sunt. Quod autem fatigatus uenit ad puteum, infirmitatem carnis significat; quod sedit, humilitatem, quia et imbecillitatem carnis pro nobis suscepit, et homo hominibus tam humiliter apparere dignatus est. De hac infirmitate carnis Propheta dicit: Homo in plaga positus, et sciens ferre imbecillitatem; de humilitate uero Apostolus loquitur dicens: Humiliauit se, factus subditus usque ad mortem . Quanquam illud quod sedit, quoniam solent sedere  doctores, possit alio intellectu non humilitatis modestiam, sed magistri demonstrare personam. Sed queri potest quare a muliere Samaritana, que aque implende gratia uenerat, bibere postulauerit, cum ipse postea spiritalis fontis affluentiam se petentibus dare posse predicauerit? Sed scilicet sitiebat Deus mulieris illius fidem, quoniam Samaritana erat, et solet Samaria idololatrie imaginem sustinere; ipsi enim separati a populo Iudeorum, simulacris mutorum animalium, id est, uaccis aureis animarum suarum dedecus adduxerant [Ms., decus addixerant]. uenerat autem iehsu Dominus noster ut gentium multitudinem, que simulacris seruierat, ad munimentum fidei Christiane et incorrupte religionis adduceret. Non enim est, inquit, sanis opus medicus,  sed male habentibus. Ergo eorum fidem sitit, pro quibus sanguinem fudit.

uERS. 7.---Dixit ergo ad eam iehsu: Mulier, da mihi bibere. Et ut noueris quid sitiebat Dominus noster post paululum ueniunt discipuli eius, qui perrexerant in ciuitatem, ut cibos emerent, et dicunt ei: Rabbi, manduca. Ille autem dixit eis: Ego aliam habeo escam manducare, quam uos nescitis. Dicunt ergo discipuli eius ad alterutrum: Nunquid aliquis attulit ei manducare? Dicit eis iehsu: Meus cibus est, ut faciam uoluntatem eius qui me misit, et ut perficiam opus eius. Nunquid hic intelligitur alia uoluntas Patris qui eum misit, et opus eius quod perficere uelle respondit, nisi ut nos ad fidem suam a pernicioso mundi errore conuerteret? Qualis est ergo cibus  eius, talis et potus. Quapropter hoc in illa muliere sitiebat, ut faceret in ea uoluntatem Patris, et perficeret opus eius. Sed illa carnaliter intelligens respondit:  Tu cum sis Iudeus, quomodo a me bibere poscis, cum sim mulier Samaritana? Non enim coutuntur Iudei Samaritanis. Cui Dominus noster dixit:

uERS. 10.---Si scires donum Dei, et quis est qui dicit tibi, Da mihi bibere, tu magis petisses ab eo, ut dedisset tibi aquam uiuam. Ut hinc ei ostenderet non se talem 501 aquam petisse, qualem ipse intellexerat; sed quia ipse sitiebat fidem eius, eidem sitienti  Spiritum sanctum dare cupiebat. Hanc enim recte intelligimus aquam uiuam, quod est donum Dei, sicut ipse ait: Si scires donum Dei; et sicut idem Ioannes testatur alio loco dicens: Quoniam stabat iehsu, et clamabat: Si quis sitit, ueniat [ad me] et bibat. Qui credit in me, sicut dicit Scriptura, flumina de uentre eius fluent aque uiue . Consequenter omnino, qui credit in me, inquit, flumina de uentre eius fluent aque uiue, quia primo credimus, ut hec dona mereamur. Hec ergo flumina aque uiue, que illi mulieri uolebat dare, merces est fidei quam prius sitiebat. Cuius aque uiue interpretationem ita subiicit: Hoc autem dicebat, inquit, de Spiritu, quem accepturi erant hi qui in eum credituri erant. Nondum autem erat Spiritus datus, quia  iehsu nondum fuerat clarificatus. Hoc itaque donum Spiritus sanctus est, quod post suam clarificationem dedit Ecclesie, sicut alia Scriptura dicit: Ascendens in altum captiuam duxit captiuitatem, dedit dona hominibus . Sed adhuc illa mulier carnaliter sapit. Sic enim respondit:  Domine, neque hauritorium habes, et puteus altus est. Unde mihi habes dare aquam uiuam? Nunquid tu maior es Patre nostro Iacob, qui dedit nobis hunc puteum, et ipse ex eo bibit, et filii eius, et pecora eius? Nunc uero iam Dominus exponit quid dixerit:  Omnis, inquit, qui biberit de aqua ista, sitiet iterum. Qui autem de aqua, quam [ego] dedero, biberit, non sitiet in sempiternum. Sed aqua illa quam dedero, fiet in eo fons aque salientis in uitam eternam.  Sed adhuc mulier prudentiam carnis amplectitur. Quid enim respondit?  Domine, da mihi hanc aquam, ut neque sitiam, neque ueniam huc haurire. Dicit ei iehsu: uade, uoca uirum tuum, et ueni huc. Cum sciret eam uirum non habere, cur hoc dixerit, queritur; namque cum mulier dixerit: Non habeo uirum,

uERS. 18.---Dicit ei iehsu: Bene dixisti non habere te uirum. Quinque enim uiros habuisti, et nunc, quem habes, non est tuus uir. Hoc uere [Ms., uerum] dixisti. Sed non sunt hec carnaliter accipienda, ne huic ipsi adhuc mulieri Samaritane similes esse uideamur: sed de illo dono Dei si aliquid iam gustauimus, spiritaliter ista tractemus. [a 1Kb] Quinque uiros, quinque libros  qui per Moysen ministrati sunt, nonnulli accipiunt. Quod autem dictum est: Et nunc quem habes, non est tuus uir, de se ipso Dominum dixisse intelligunt, ut iste sit sensus: Primo quinque libris Moysi, quasi quinque uiris seruisti; nunc autem hic quem habes, id est, quem audis, non est tuus uir, quia nondum in eum credidisti. Sed quoniam nondum credens Christo, adhuc utique illorum quinque uirorum, id est, quinque librorum copulatione tenebatur; potest mouere quomodo dici potuerit, quinque uiros habuisti, quasi nunc eos iam non haberet, cum adhuc utique ipsis subdita uiueret? Deinde cum quinque libri Moysi nichil aliud quam Christum predicent,  sicut ipse ait: Si crederetis Moysi, crederetis forsitan et mihi; ille enim de me scripsit , quomodo potest intelligi a quinque illis libris recedere hominem, ut ad Christum transeat; cum ille qui credit in Christum, non relinquendos quinque illos libros, sed spiritaliter intelligendos multo beatius amplectatur? [a 1Kb] Est ergo alius intellectus, ut quinque uiri intelligantur quinque corporis sensus; unus, qui ad oculos pertinet, quo lucem istam uisibilem, et quoslibet colores, formasque corporum cernimus; alter est aurium, quo uocum et omnium sonorum momenta sentimus; tertius narium, quo uaria odorum suauitate delectamur; quartus in ore gustus, dulcia et amara sentit, et omnium saporum habet examen; quintus per totum corpus tangendo  diiudicat calida et frigida, mollia et dura, lenia et aspera, et quidquid aliud est quod tangendo sentimus. Istis itaque carnalibus sensibus quinque prima hominis etas imbuitur, necessitate nature mortalis, qua ita post peccatum primi hominis nati sumus, ut nondum reddita luce mentis, carnalibus sensibus subditi, carnalem uitam sine ulla ueritatis intelligentia transeamus. Tales necesse est esse infantes et paruulos pueros, qui nondum possunt accipere rationem. Et quia naturales sunt isti sensus, qui primam etatem regunt, et Deo artifice nobis tributi sunt, recte dicuntur uiri, id est mariti, 502 tanquam legitimi, quoniam non eos error uitio proprio, sed Dei artificio natura contribuit. Cum autem quisque uenerit ad eam etatem cui uita possit capax esse  rationis, si ueritatem statim comprehendere potuerit, non iam illis sensibus rectoribus utitur; sed habebit uirum spiritum rationalem, cui sensus illos in famulatum redigat, seruituti subiiciens corpus suum; cum anima non iam uiris quinque, id est, quinque corporis sensibus subdita est, sed uerbum diuinum habet legitimum uirum, cui copulata inherens, cum et ipse spiritus hominis heserit Christo, quia caput uiri Christus est , amplexus spiritalia, sine ullo separationis timore eterna perfruitur uita. Quis nos enim separare potuerit a caritate Christi ? Sed quoniam illa mulier errore tenebatur, que significabat multitudinem seculi uanis superstitionibus subiugati [Ms., subiugari], post tempora illa quinque carnalium sensuum, quibus  prima etas, ut diximus, regitur, non eam uerbum Dei acceperat in coniugium, sed complexu adulterino diabolus obtinebat. Itaque illi Dominus dicit, uidens eam esse carnalem, id est, carnaliter sapere: uade, uoca uirum tuum, et ueni huc. Id est, remoue te ab affectione carnali, in qua nunc constituta es, unde non potes intelligere que loquor: Et uoca uirum tuum, id est, spiritu intelligentie presens esto. Est enim anime quasi maritus quodammodo spiritus hominis, qui animalem affectionem tanquam coniugem regit: non ille Spiritus sanctus, qui cum Patre et Filio incommutabiliter datur, sed spiritus hominis,  de quo Apostolus dicit: Nemo scit quid est in homine, nisi spiritus hominis. Nam ille Spiritus sanctus, Spiritus Dei est, de quo iterum dicit: Sic et que Dei sunt, nemo scit, nisi Spiritus Dei. Hic ergo spiritus hominis cum presens est, id est, intentus est et se pietate subiicit Deo, intelligit homo que spiritaliter dicuntur; cum autem diaboli error, tanquam absente intellectu in anima dominatur, adulter est. uoca ergo, inquit, uirum tuam, id est, spiritum, qui est in te, quo potest homo intelligere spiritalia, si eum lux ueritatis illustret. Ipse adsit cum loquor tibi, ut spiritalem aquam possis accipere. Et cum illa diceret: Non habeo uirum; Bene, inquit, dixisti. Quinque enim uiros habuisti, id est, quinque sensus carnis te in prima etate rexerunt, et nunc,  quem habes, non est tuus uir, quia non in te est spiritus, qui intelligat Deum, cum quo legitimum potes habere coniugium; sed error diaboli potius dominatur, qui te adulterina - contaminatione corrumpit. Et fortasse ut intelligentibus indicaret quinque memoratos corporis sensus quinque uirorum nomine significari, post quinque carnales responsiones ista mulier sexta responsione nominat Christum; nam prima eius responsio est: Tu cum sis Iudeus, quomodo a me bibere petis? Secunda: Domine, neque in quo haurias, habes, et puteus altus est. Tertia: Domine, da mihi hanc aquam, ut neque sitiam, neque ueniam huc haurire. Quarta: Non habeo uirum. Quinta: uideo quia propheta es tu, patres nostri in monte hoc adorauerunt. Nam ista responsio carnalis est; carnalibus  enim datus fuerat locus terrenus, ubi orarent: spiritales autem spiritu et ueritate oraturos Dominus dixerat; quia posteaquam locutus est, sexta mulieris responsio Christum fatetur omnium istorum esse doctorem. Dicit enim: Scio, quia Messias uenit, qui dicitur Christus. Cum ergo uenerit, ipse nobis annuntiabit omnia. Sed adhuc errat, quia eum quem uenturum sperat, uenisse non uidet; uerumtamen misericordia Domini nunc error iste tanquam adulter expellitur. Dicit enim [ei] iehsu:

Ego sum, qui tecum loquor. Quo audito, illa non respondit; sed statim relicta hydria sua, abiit in ciuitatem festinans, ut euangelium et Domini aduentum non tantum crederet, sed etiam predicaret. Nec hoc, quod relicta hydria discessit, negligenter pretereundum  est; hydria enim fortasse amorem seculi huius significat, id est cupiditatem, qua sibi homines de tenebrosa profunditate, cuius imaginem puteus gerit, hoc est, de terrena conuersatione hauriunt uoluptatem; qua percepta iterum in eius appetitu inardescunt, sicut de aqua illa qui biberit, sitiet iterum. Oportebat autem ut Christo credens seculo renuntiaret, et relicta hydria, cupiditatem secularem se reliquisse 503 monstraret, non solum corde credens ad iustitiam, sed etiam ad salutem ore confessura et predicatura quod credidit.

 uERS. 19.---Dicit ei mulier: Domine, ut uideo, quia propheta es tu. » [a 1Kb] Cepit uenire uir, sed nondum plene uenit. Prophetam Dominum putabat. Erat quidem et propheta; nam de se ipso ait: Non est propheta sine honore, nisi in patria sua . Item de illo dictum est ad Moysen: Prophetam eis suscitabo de fratribus eorum similem tui ; similem scilicet ad formam carnis, non ad eminentiam maiestatis. Ergo inuenimus Dominum Iesum dictum prophetam. Proinde iam non multum errat mulier ista, uideo, inquit, quia propheta es tu. Incipit uirum adulterum excludere, cum ait: uideo quia propheta es; et incipit querere quod illam solebat mouere. Contentio quippe fuerat inter Samaritanos et Iudeos, quia Iudei in templo a Salomone  fabricato adorabant Deum: Samaritani longe inde positi, non in eo adorabant; et eo Iudei meliores se esse letabantur, quia in templo adorabant Deum. Non enim coutuntur Iudei Samaritanis; quia dicebant eis: Quomodo uos iactatis [Al., letatis; al., letamini], et ideo uos nobis meliores esse perhibetis, quia templum habetis, quod nos non habemus? Nunquid patres nostri, qui Deo placuerunt, in illo templo adorauerunt? Nonne in isto monte adorauerunt, ubi nos sumus? Melius ergo nos, inquiunt, in hoc monte Deum rogamus, ubi patres nostri rogauerunt. Contendebant utrique ignari, quia uirum non habentes, illi pro templo, isti pro monte inflammabantur [Ms. et Aug., inflabantur] aduersus se inuicem. Dominus tamen modo quid docet mulierem,  tanquam cuius uir ceperit presens esse? Dicit ei mulier: Domine, uideo quia propheta es tu.

uERS. 20, 21.---Patres nostri in monte hoc adorauerunt, et uos dicitis quia Hierosolymis adorare oportet. Dicit ei iehsu: Mulier, crede mihi, quia ueniet hora, quando neque in monte hoc, neque in Hierosolymis adorabitis Patrem. ueniet enim Ecclesia, sicut dictum est in Canticis canticorum: Dilectus meus loquitur mihi: Surge, propera, amica mea, sponsa mea, columba mea, immaculata mea, et ueni: iam enim hiems transiit, imber abiit et recessit; flores apparuerunt in terra, tempus putationis aduenit, uox turturis audita est in terra nostra . Merito iam presente uiro audit: Mulier crede mihi, iam enim est in te qui credat, quia presens est uir tuus. Cepisti  adesse intellectu, quando me prophetam appellasti. Mulier, crede mihi, quia nisi credideritis, non intelligetis: Ergo mulier crede mihi, quia ueniet hora, quando neque in monte hoc, neque in Hierosolymis adorabitis Patrem.  uos adoratis quod nescitis, nos adoramus quod scimus, quia salus ex Iudeis est. Sed ueniet hora, [quando?] et nunc est, [que ergo hora?] quando ueri adoratores adorabunt Patrem in spiritu et ueritate; non in monte isto, non in templo, sed in spiritu et ueritate.

uERS. 24.---Spiritus est Deus. Si corporeus esset Deus, oportebat eum adorari in monte, quia corporeus  est mons; oportebat eum adorari in templo, quia corporeum est templum. Spiritus est Deus, et eos, qui adorant eum, in spiritu oportet adorare. Nos adoramus quod scimus, uos adoratis quod nescitis, quia salus ex Iudeis est. [b 1Kb] Multum dedit Iudeis; sed noli istos reprobos accipere. Parietem illum accipe, cui adiunctus est alius, ut pacati in lapide angulari, qui est Christus, copularentur. Unus enim paries a Iudeis, unus a Gentibus: longe a se isti parietes distabant, donec in angulo [Al., Christo] coniunguntur. Alienigene autem et hospites erant Gentes, et peregrini a testamento [Ms., testamentis] Dei. Secundum ergo hoc dictum est: Nos adoramus quod scimus. Ex persona quidem Iudeorum dictum est, sed non omnium Iudeorum, non reproborum  Iudeorum: sed de qualibus fuerunt apostoli, quales fuerunt prophete, quales fuerunt illi omnes sancti, qui omnia sua uendiderunt, et pretia rerum suarum ad pedes apostolorum posuerunt . Non repulit enim Deus plebem suam quam presciuit. Audiuit hoc mulier ista, et addidit. Iam dudum prophetam dixerat: uidit alia [Aug., uidit talia] dicere eum, cum quo loquebatur, qui etiam [Ms., iam] plus esset quam propheta. Et quid respondit, uidete: Dicit ei mulier: Scio, quia Messias ueniet, qui dicitur Christus; cum ergo uenerit, ille nobis omnia demonstrabit. Quid est hoc? Modo, inquit, de templo contendunt Iudei, et nos 504 de monte contendimus; cum ille uenerit, montem spernet, et templum euertet. Docebit nos iste omnia, ut in spiritu et ueritate  oportet [Ms., nouerimus] adorare. Sciebat, quis eam posset docere, sed iam docentem nondum agnoscebat. Iam ergo digna erat, cui manifestaretur. Messias autem unctus est: unctus enim Grece Christus est, Hebraice Messias. Ergo dicit ei mulier:  Scio quia Messias ueniet, qui dicitur Christus. Cum ergo uenerit, ille nobis annuntiabit omnia.

uERS. 26.---Dicit ei iehsu: Ego sum, qui loquor tecum. uocauit uirum suum, factus est uir caput mulieris, factus est Christus caput uiri. Iam mulier ordinatur in fide, et regitur bene uictura [Al., ductura]. Posteaquam audiuit hoc, Ego sum, qui loquor tecum, iam ultra quid diceret, quando Christus Dominus manifestare se uoluit mulieri, cui dixerat, crede mihi?  Et continuo uenerunt discipuli  eius, et mirabantur, quia cum muliere loquebatur. Quia querebat perditam, qui uenerat querere quod perierat, hoc illi mirabantur. Bonum enim mirabantur, non malum suspicabantur.  Nemo tamen dixit, quid queris? aut quid loqueris cum ea? Reliquit ergo hydriam suam mulier, et abiit ad ciuitatem. Audito Ego sum, qui loquor tecum, et recepto in corde Christo Domino, quid faceret nisi iam hydriam dimitteret, et euangelizare curreret? Proiecit cupiditatem, et properauit annuntiare ueritatem. Discant qui uolunt euangelizare, proiiciant hydriam ad puteum. Recordamini quid superius dixerim de hydria.  Hydria uas erat, unde aqua hauriebatur; Greco nomine appellatur hydria, quoniam Grece, aqua, dicitur, tanquam si aquarium diceretur. Proiecit ergo hydriam, que non iam usui, sed oneri fuit, auida quippe desiderabat aqua illa satiari. Ut nuntiaret Christum, onere abiecto cucurrit ad ciuitatem, et dicit illis hominibus:  uenite, et uidete hominem, qui dixit mihi omnia quecunque feci. Proiecit hydriam, et abiit, et nuntiauit ciuitati pedetentim, ne illi quasi iam irascerentur, et indignarentur, et persequerentur. Ait enim: uenite et uidete hominem, qui dixit mihi omnia quecunque feci: nunquid ipse est Christus?

uERS. 30, 33.---Exierunt de ciuitate, et ueniebant ad eum, et rogabant eum discipuli dicentes: Rabbi,  manduca. Ierant enim emere cibos, et uenerant. Ille autem dixit: Ego cibum habeo manducare, quem uos nescitis. Dicebant ergo discipuli ad inuicem: Nunquid aliquis attulit ei manducare? Quid mirum si mulier illa non intelligat aquam? Ecce discipuli nondum intelligunt escam. Audiuit autem cogitationes illorum, et iam instruit, ut magister, non per circuitum, sicut illa cuius adhuc uirum requirebat, sed iam aperte dicit eis iehsu:  Meus, inquit, cibus est, ut faciam uoluntatem eius, qui me misit. Ergo et potus ille [Ms., ipse] erat in illa muliere, ut faceret uoluntatem eius qui eum misit. Ideo dicebat: Sitio, da mihi bibere: scilicet, ut fidem in ea operaretur, et fidem eius biberet, et eam in corpus suum traiiceret: corpus enim eius est Ecclesia.   Ergo, inquit, ipse est cibus meus, ut faciam uoluntatem eius qui me misit. Nonne uos dicitis, quod adhuc quatuor menses sunt, et messis [uenit]? In opus feruebat, et operarios mittere disponebat. uos quatuor menses computatis ad messem, ego uobis aliam messem albam et paratam ostendo. Ecce dico uobis, leuate oculos uestros, et uidete quia iam albe sunt regiones ad messem. Ergo messores missurus est [Ms., sum]? In hoc enim est uerbum uerum, quia alius est qui metit, et alius qui seminat, ut et qui seminat, simul gaudeat et qui metit.

uERS. 38.---Ego misi uos metere quod uos non laborastis. Alii laborauerunt, et uos in eorum laborem introistis. Quid ergo? Messores misit, non seminatores. Quo messores? ubi iam alii laborauerunt. Nam ubi iam laboratum  erat, utique seminatum erat; et quod seminatum erat, iam maturum factum, falcem et trituram desiderabat. Quo ergo erant messores mittendi? ubi iam prophete predicauerunt: ipsi enim seminatores. Nam si ipsi non seminatores, sed messores erant, unde ad illam mulierem peruenerat, que ait: Scio quia Messias uenit? Iam ista mulier fructus maturus erat, et erant albe messes, et falcem querebant. Misi uos: quo? Metere quod non seminastis: alii seminauerunt, et uos in eorum labores introistis. Qui laborauerunt? Ipse Abraham, 505 Isaac, et Iacob. Legite labores illorum: in omnibus eorum laboribus est prophetia  Christi; et ideo seminatores. Moyses et ceteri patriarche, et omnes prophete, quanta pertulerunt in illo frigore quando seminabant? Ergo iam in Iudea messis parata erat. Merito ibi tanquam matura seges fuit, quando tot millia hominum pretia rerum suarum afferebant; et ad pedes apostolorum ponentes, expeditis humeris a sarcinis secularibus, Christum Dominum sequebantur . uere matura messis! Quid inde factum est? De ipsa messe eiecta sunt pauca grana, et seminauerunt orbem terrarum, et surgit alia messis que in fine seculi metenda est. De ipsa [Aug., ista] messe dicitur: Qui seminant in lacrymis, in gaudio metent . Ad istam ergo messem non apostoli, sed angeli mittuntur [Ms., mittentur]. Messores, inquit,  angeli sunt . Ista ergo messis crescit inter zizania, et exspectat in fide purgari. Illa ergo messis iam matura erat, quo prius missi sunt discipuli, ubi prophete laborauerunt. Sed tamen, fratres, uidete quid dictum sit: Simul gaudeat et qui seminat, et qui metit? Disparis temporis labores habuerunt, sed gaudio pariter perfruentur, mercedem simul accepturi sunt uitam eternam.

uERS. 39-42.---Ex ciuitate autem illa multi crediderunt in eum, propter sermonem eius, non propter uerbum mulieris testimonium perhibentis: Quia dixit mihi omnia quecunque feci. Cum uenissent autem ad illum Samaritani, rogauerunt ut apud eos maneret; et mansit ibi duos dies, et multo plures crediderunt propter sermones eius; et mulieri dicebant: Quia iam  non propter tuam loquelam credimus, ipsi enim audiuimus et scimus quia hic est uere Saluator mundi. Et hoc paululum animaduertendum est, quia lectio terminata est. Mulier prima nuntiauit, et ad mulieris testimonium crediderunt Samaritani, et rogauerunt eum ut apud eos maneret; et mansit ibi biduo, et plures crediderunt. Et cum credidissent, dicebant mulieri: Non iam propter uerbum tuum credimus, sed ipsi cognouimus et scimus quia hic est uere Saluator mundi. Primo per famam, postea per presentiam. Sic agitur hodie cum eis qui foris sunt, et nondum sunt Christiani. Christus nuntiatur per Christianos amicos; tanquam illa muliere, hoc est, Ecclesia annuntiante, ad Christum ueniunt. Credunt per istam famam; manet apud eos biduo, hoc est, dat illis duo  precepta caritatis; et multo plures in eum credunt firmius, quoniam uere ipse est [Ms., esset] Saluator mundi [a 1Kb] .«

uERS. 43-44.---Post duos autem dies exiit inde, et abiit in Galileam. Ipse enim iehsu testimonium perhibuit: quia propheta in sua patria honorem non habet. Confirmatis uero in fide et caritate Samaritanis, id est Gentibus, reuertitur nouissimis diebus huius seculi in patriam, in qua necdum honorem habuit. De qua ipse in hoc loco testatur, quia propheta in sua patria honorem non habet. In patria uero miracula fecit, et non crediderunt in eum; in Samaria  non fecit, tamen crediderunt, unius femine testimonio incitati. Mundus credidit apostolice Ecclesie predicatione, que est una columba, incitatus; patrie uero terrene, nec ipso Christo predicante, nisi pauci crediderunt. Et hoc est quod in alio loco eiusdem [Ms., huius] Euangelii ait: Qui credit in me, opera que ego facio, et ipse faciet, et maiora horum faciet . Maiora opera fuerunt totius mundi fides per apostolicam predicationem, quam Christi; qui in Iudea paucos admodum saluauit, in tantum paucos, ut discipuli sui pene omnes, preter duodecim, dimiserint eum, sicut dictum est: Ex hoc multi discipulorum eius abierunt retro, et iam cum illo non ambulabant .  Cum ergo uenisset in Galileam, exceperunt [eum] Galilei, cum  omnia uidissent que fecerat Hierosolymis in die festo, et ipsi ascenderunt ad diem festum; forte miraculorum curiositate incitati, non uoluntate predicationis audiende.  uenit ergo iterum iehsu in Cana Galilee, ubi aquam uinum fecit. Quasi diceret: Quamuis plena domus esset discumbentium, ubi miraculum in conspectu illorum fecit Christus, tamen pauci crediderunt in eum, dicente euangelista: Et crediderunt in eum discipuli eius. Et forsitan ad uerecundiam dictum est ciuium suorum, et ad laudem alienigenarum; nam Galilei ciues fuerunt Christi, et Samaritani alienigene fuerunt, ut in sacra legitur historia.



506 CAPUT uIII. Reguli cuiusdam filius egrotans absentis Domini uoce sanatur.


uERS. 46.---Erat autem quidam regulus, cuius filius infirmabatur Capharnaum. Regulus uero diminutiuum nomen est a rege; et ideo forsitan regulus dicitur iste, qui salutem poposcit filio suo, quia plenam non habuit fidem. Habuit, et non habuit, ideo audiuit:  Nisi signa et prodigia uideritis, non creditis. » [a 1Kb] Qui enim salutem querebat pro filio, procul dubio credebat: neque enim ab eo quereret salutem, quem non crederet Saluatorem. Quare ergo dicitur, nisi signa et prodigia uideritis, non creditis, qui ante credebat quam signum uideret? Sed mementote quod petiit, et aperte cognoscetis quia in fide dubitauit. Poposcit namque ut descenderet et sanaret  filium eius. Corporalem ergo presentiam Domini querebat, qui per spiritum nusquam deerat. Minus itaque in illo credidit, quem non putauit posse salutem dare, nisi presens esset et corpore. Si enim perfecte credidisset, procul dubio sciret quia non esset locus, ubi non esset Deus. Ex magna ergo parte diffusus [Ms., diffisus] est, quia honorem non dedit maiestati, sed presentie corporali: et salutem itaque filio petiit, et tamen in fide dubitauit, quia eum ad quem uenerat et potentem ad curandum credidit, et tamen morienti filio esse absentem putauit Deum . Sed Dominus qui rogatur ut uadat, quia non desit ubi inuitatur, indicat: solo  iussu salutem reddidit, qui uoluntate omnia creauit. Qua in re hoc est nobis solerter intuendum, quoniam, sicut, alio euangelista attestante, didicimus, centurio ad Dominum uenit dicens: Domine, puer meus iacet paralyticus in domo, et male torquetur. Cui a Iesu protinus respondetur: Ego ueniam, et curabo eum . Quid est quod regulus rogat ut ad eius filium ueniat, et tamen corporaliter ire recusat; ad seruum uero centurionis non inuitatur, et tamen se corporaliter ire pollicetur? Reguli filio per corporalem presentiam non dignatur adesse, centurionis seruo non dedignatur occurrere. Quid est hoc, nisi quod superbia nostra retunditur, qui in hominibus non naturam, qua ad imaginem Dei facti sunt, sed honores et diuitias ueneramur? Cumque pensamus  que circa eos sunt, profecto interiora minime peruidemus. Dum ea consideramus que in corporibus despecta sunt, negligimus pensare quod sunt. Redemptor uero noster, ut ostenderet quia que alta sunt hominum, sanctis despicienda sunt; et que despecta sunt hominum, despicienda non sunt sanctis, ad filium reguli ire noluit, et ad seruum centurionis ire paratus fuit. Increpata est ergo superbia nostra, que nescit pensare homines propter homines. Sola, ut diximus, que circumstant hominibus, pensat, naturam non aspicit, honorem Dei in hominibus non agnoscit. Ecce ire non uult Filius Dei ad filium reguli, et tamen uenire paratus est ad salutem serui [b 1Kb] .« Hoc est quod Apostolus ait: Infirma mundi elegit Deus, ut confundat fortia .

 uERS. 50, 51, 52.---Credidit homo sermoni, quem dixit ei iehsu, et ibat. Incipit enim iam fidem habere in sermone Iesu, et ideo sanitatem meruit filii; et qui ex parte dubius uenit, fidelis recessit, et ideo sanitatem meruit filii. Iam autem eo descendente, serui occurrerunt ei, nuntiantes quod filius eius uiueret. Interrogauit ergo horam ab eis, in qua melius habuerat. Dixerunt ei: Quia heri hora septima reliquit eum febris. Septenarius numerus sanctificatus est in donis Spiritus sancti, in quo sanitas omnibus credentibus constat, quia in sancto Spiritu, qui est donum Dei, remissio est omnium peccatorum credentibus. Septenarius quoque numerus, si diuiditur in tria et quatuor, sanctam Trinitatem significat in trinario numero;  et omnium creaturarum perfectionem in quaternario, propter quatuor elementa plenaria [Ms., plenalia], et quatuor plagas mundi, et quatuor anni tempora. Que omnia ex ipso, et per ipsum, et in ipso creata sunt, constant et gubernantur, quomodo [Ms., quoniam] in ipso uiuimus, mouemur et sumus .

507 uERS. 53.---Cognouit ergo pater quia illa hora erat in qua dixit ei iehsu: Filius tuus uiuit. Et credidit ipse, et domus eius tota, quia nuntiatus est ei filius eius sanus. Ad solum ergo sermonem crediderunt plures Samaritani; ad illud autem miraculum sola domus [illa] credidit. Que res protendit [Ms.,  portendit] in multitudine fidem Gentium, et in paucitate fidem Iudeorum. Gentes uero solo sermone, id est, predicatione apostolica crediderunt; Iudei  uero signa uiderunt ipsum Dei filium facientem, et tamen pauci crediderunt ex eis.



LIBER TERTIUS.


 Delectatio [Bed., Dilectio] diuinorum eloquiorum, et dulcedo intelligende sancte Scripture, et maxime humilis euangelice ueritatis, in qua uerborum honesta simplicitas patet et sensuum alta profunditas latet, adiuuante ipso Domino qui dat suauitatem ut terra nostra det fructum suum, et nos ad loquendum et uos ad audiendum exhortatur. Atque utinam  tam efficax nobis esset loquendi sensus quam uobis studiosa [Ms., studiose] audiendi data est diligentia; dum uideo sine fastidio uos audire, et gaudeo palato cordis uestri, a quo id quod salubre est non respuitur, sed cum auiditate percipitur et utiliter continetur. Loquamur ergo uobis et nunc de euangelica lectione in qua duo pariter miracula humane sanitatis leguntur, unum inuisibiliter per angelicam administrationem, alterum per Dominicam presentiam uisibiliter exhibitum. Sed utriusque nobis sunt breuiter exponenda mysteria, ne prolixe lectionis prolixa quoque explanatio cuiquam forte grauior existat.



CAPUT IX. Hominem triginta octo annos habentem in infirmitate sua iehsu dicendo: Tolle grabatum tuum, et ambula, in sabbato curauit, equalem se, qui erat, faciens Deo.


CAPUT u. uERS. 1, 2, 3, 4.---Post hec erat dies festus Iudeorum, et ascendit iehsu Hierosolymam. Est autem Hierosolymis Probatica piscina, que cognominatur Hebraice Bethsaida, quinque porticus habens. In his iacebat multitudo magna languentium, cecorum, claudorum, aridorum, exspectantium aque motum. Angelus autem Domini secundum tempus descendebat in piscinam, et mouebatur aqua. Et qui prior descendisset in piscinam post motionem aque, sanus fiebat a quacunque detinebatur infirmitate. » [a 1Kb] Probatica piscina que quinque porticibus cingebatur, populus est Iudeorum, legis undique custodia  ne peccare debeat munitus. Recte etenim lex, que quinque libris Moysi descripta est, quinario numero figuratur; recte populus, qui in quibusdam munditiam uite seruare [Ms., munditie uite seruire], in quibusdam uero solebat immundorum spirituum tentamentis agitari, per aquam significatur piscine, que nunc placida uentis stare, nunc eis irruentibus turbari consueuerat. Et bene piscina eadem probatica uocatur: probata quippe Grece oues dicuntur. Quia erant nimirum in illo populo, qui dicere Domino nossent: Nos autem populus tuus, et oues gregis tui, confitebimur tibi in secula . uulgo autem probatica, id est, pecualis piscina  fertur appellata, quod in ea sacerdotes hostias lauare consueuerint. Multitudo languentium, que in memoratis porticibus iacebat, aque motum exspectans, significat eorum cateruas, que [Beda, qui] legis uerba audientes, suis se hanc uiribus implere non posse dolebant, atque ideo Dominice auxilium gratie totis anime affectibus implorabant. Ceci erant,  qui necdum perfectum fidei lumen habebant; claudi erant, qui bona que nouerant, operandi gressibus implere nequibant; aridi, qui quamlibet oculum scientie habentes, pinguedine tamen spei et dilectionis egebant. Tales in quinque porticibus iacebant, sed nonnisi in piscina angelo ueniente sanabantur; quia per legem cognitio peccati, gratia autem remissionis nonnisi per Iesum Christum facta est . Hunc designat angelus, qui inuisibiliter descendens in 508 piscinam, ad suggerendam uim sanandi mouebat aquam. Descendit enim carne indutus magni consilii angelus , id est, paterne uoluntatis nuntius, in populum Iudeorum, et mouit peccatores factis ac doctrina sua, ut occideretur ipse, qui sua morte corporali  non solum spiritaliter languentes sanare, sed et mortuos uiuificare sufficeret. Motus ergo aque passionem Domini, qua [Ms. et Beda, que mota turbataque Iudeorum gente] mota turba a Iudeorum gente facta est, insinuat; et quia per eamdem passionem redempti sunt credentes a maledicto legis, quasi descendentes in aquam piscine turbatam sanabantur, qui eatenus iacebant in porticibus egroti. Legis siquidem littera, que nescientes quid agendum, quid uitandum esset, docuit; nec tamen edoctos, ut sua decreta complerentur, adiuuit, quasi eductos de sedibus ignorantie prioris, in porticibus suis continebat, nec sanabat languidos: gratia autem Euangelii, que per fidem ac mysterium Dominice passionis sanat omnes languores iniquitatum  nostrarum, a quibus in lege Moysi non potuimus iustificari, quasi electos de porticibus legis egrotos in aquam piscine turbidam, ut sanari possint, immittit, quia a peccatis que lex ostenderat per aquam baptismatis abluit, testante Apostolo: Quia quicunque baptizati sumus in Christo Iesu, in morte ipsius baptizati sumus; consepulti enim sumus cum illo per baptismum in mortem, ut quomodo surrexit Christus a mortuis per gloriam Patris, ita et nos in nouitate uite ambulemus . Bene autem dicitur quia qui primus descendisset post motum aque, sanus fiebat, a quocunque languore tenebatur; quia unus Dominus, una fides, unum baptisma,  unus Deus . Et qui in unitate catholica Christi mysteriis imbuitur, sanus fit a quocunque peccatorum languore detinebatur [Beda, detineatur]; quisque autem ab unitate discrepat, salutem que ab uno est, consequi non ualet. Hec de primo euangelice lectionis miraculo quod Dominus dedit locuti, nunc de secundo quod ipse dederit, fraternitati uestre loquamur, in quo etiam ipso unus commendatur sanatus: non quia omnipotentis pietas Saluatoris omnes quos ibi languentes inuenit, sanare nequit [Beda, nequiuerit], sed ut doceret, preter unitatem catholice fidei nullum cuilibet locum patere salutis.

uERS. 5.---Erat autem quidam homo ibi, inquit, triginta et octo annos habens in infirmitate sua. Homo  iste multorum infirmitate detentus annorum significat peccatorem quemlibet, enormi scelerum magnitudine uel numerositate depressum, cuius significando reatui, etiam motus [Beda, modus] temporis, quo iste languebat, congruit; nam duodequadraginta annos habebat in infirmitate: quadragenarius autem numerus, qui denario quater ducto conficitur, pro perfectione recte conuersationis solet in Scripturis accipi; quia quisquis perfectam conuersationem [Ms. et Beda, perfecte conuersationis opera] egerit, legis profecto decalogum per quatuor sancti Euangelii libros implet: ad quam nimirum perfectionem [Ms., a qua . . . perfectione] duo minus habet, qui a Dei et proximi dilectione, quam legis pariter et Euangelii Scriptura commendat,  uacuus incedit. Quod etiam mystice Dominus sanans infirmum docuit, cum ait:

uERS. 8.---Surge, tolle grabatum tuum, et ambula. Surge enim dicitur, uitiorum torporem, [in] quibus diu languebas, excute, et ad exercitium uirtutum, quibus perpetuo salueris, erigere. Tolle grabatum tuum, id est, porta. Diligis proximum tuum? Patienter eius infirma tolerando porta [a 1Kb] , qui te adhuc tentationum fasce depressum diu patienterque sustinuit. Alter, enim, alterius onera portate, et sic adimplebitis legem Christi . Et sicut alibi dicitur: Supportantes inuicem in caritate, solliciti seruare unitatem spiritus in uinculo pacis . Ambula autem; toto corde, tota anima, tota uirtute Deum dilige, et ut ad eius uisionem pertingere  merearis, quotidianis bonorum operum passibus de uirtute in uirtutem progredere, nec fratrem quem sufferendo ducis ob amorem eius ad quem pergis, deseras [Ms., deserens]; nec ob fratris amorem, ab illo querendo cum quo manere desideras, intentionem recti incessus auertas [Ms., auertens]; sed ut perfecte possis saluari, surge, tolle grabatum tuum et ambula, id est, relinque peccata pristina, necessitatibus fratrum succurre, et in uniuersis que agis, uide ne 509 in hoc seculo mentem figas, sed ad uidendum faciem tui festines Redemptoris. Surge bona operando, porta grabatum diligendo  proximum, et ambula exspectando beatam spem et aduentum glorie magni Dei . Sed o mira perfidorum dementia! qui ad tam inopinatam diu languentis sanationem credere ac spiritaliter sanari debuerant, e contra scandalizantur, et saluato pariter ac Saluatori calumnias struunt. Saluato quidem, quia sabbato grabatum tulerit; Saluatori autem, quia sabbato illum saluari, et grabatum tolli preceperit, quasi melius ipse diem sabbati [Ms., ipsi de sabbato] quam tanta diuinitatis potentia nosset.  Dicebant, inquit, Iudei illi qui sanus [Ms., sanatus] fuerat: Sabbatum est, non licet tibi tollere grabatum tuum. Litteram legis stulte defendebant ignorando dispensationem eius, qui legis quondam edicta per seruum decernens, nunc ipse adueniens  eamdem legem gratia mutare disposuit; ut quod iuxta litteram diu carnales carnaliter obseruabant, deinceps spiritales spiritaliter obseruandum cognoscerent. Sabbato quippe [Al. quidem] carnali, quod iuxta litteram custodiebatur, populus [Edit. custodiebat populus] ab omni opere seruili die septima uacare preceptus est; spiritale autem sabbatum est in luce gratie spiritalis, que septiformis accipitur, quia non una, sed omni die nos ab inquietudine uitiorum manere feriatos oportet. Si enim iuxta uocem Dominicam, omnis, qui facit peccatum, seruus est peccati , patet liquido quia peccata recte opera seruilia intelliguntur, a quibus quasi in die septima in preceptione [Beda, perceptione] gratie spiritalis, immunes incedere iubemur,  nec solum a prauis continere, sed et bonis insistere factis. [Quod] in hac quoque lectione Dominus typice ostendit, cum eum qui duodequadraginta annos languebat, in die sabbati non solum surgere, uerum etiam grabatum tollere et ambulare precepit: uidelicet insinuans eos qui longo uitiorum languore tabescunt, et Dei ac proximi dilectione [Ms., dilectionis] inanes, quasi a perfecta uirtutum summa duo minus habent, iam per donum sancti Spiritus a uitiis posse resurgere, eorumque discusso torpore, eum fraterne dilectionis onere ad uisionem debere sui properare conditoris. Nam sequitur:

uERS. 14.---Postea inuenit eum iehsu in templo, et dixit ei: Ecce sanus factus es, iam noli peccare, ne deterius tibi aliquid contingat. Quod autem is  qui sanatus est Iesum non in turba adhuc positus, sed post in templo cognoscit, mystice nos instituit ut si uere conditoris nostri gratiam cognoscere, si eius amore confirmari, si ad eius uisionem peruenire desideramus, fugiamus sollicite turbam, non solum turbantium nos cogitationum affectuumque prauorum, uerum etiam hominum nequam, qui nostre sinceritatis possunt impedire propositum, uel mala uidelicet exemplo suo monstrando, uel bona nostra opera deridendo, aut etiam prohibendo. Confugiamus seduli ad domum orationis, ubi secreta libertate Dominum inuocantes, et de perceptis ab eo  beneficiis gratias agamus, et de perceptionis [Ms. et Beda percipiendis] humili deuotione precemur. Imo etiam ipsi templum Dei sanctum, in quo uenire et mansionem facere dignetur, existere curemus, audientes ab Apostolo: Quia corpus uestrum templum est Spiritus sancti, qui in uobis est . Inter que diligentius intuendum, fratres mei, quod inueniens in templo quem sanauerat, Dominus ait illi: Ecce sanus factus es, iam noli peccare, ne deterius tibi aliquid contingat. Quibus uerbis aperte monstratur quia propter peccata languebat, nec nisi dimissis eisdem peccatis poterat sanari; sed qui foris ab infirmitate, ipse etiam intus saluauit a scelere. Unde et caute premonuit ne amplius peccando grauioris sibi sententiam damnationis contraheret.  Quod non ita sentiendum est, quasi omnis qui infirmatur, ob peccata infirmetur.« Sepe infirmatur homo ne extollatur in donis Dei, sicut de Paulo apostolo legitur ; sepe ut probetur, tribulatur, sicut beati Iob patientia tribulata et probata est; sepe infirmitas pro castigatione datur, ut illud: Flagellat Deus omnem filium, quem recipit ; quibusdam uero infirmitas pro gloria Dei datur, ut de ceco nato, uel de Lazaro legitur. Nouit Dominus pro quo quemlibet iubeat infirmari, uel dimittat sepe occulto hominibus iudicio, sed nunquam iniusto. »Sed discamus flagellis piissimi Redemptoris nostri humiliter substerni, arbitrantes nos minus pati quam meremur, semper 510 illius sententie memores: Quia beatus homo, qui corripitur  a Domino . Et ipse in Apocalypsi: Ego, inquit, quos amo, arguo et castigo . Longeuo autem languenti, interius exteriusque sanato, id est, et a flagellis aperte castigationis et a peccatis quibus hec merebatur erepto; Iudei e contra male intus languidi iam deterius egrotare incipiunt, persequendo uidelicet Iesum, qui hoc faceret in sabbato. Persequebantur autem eum quasi legis auctoritatem simul et diuine operationis exempla secuti; quia et Dominus sex diebus mundi perfecta creatione, septimo requieuit [Beda, requieuerit] ab omnibus operibus suis, et populum sex diebus operari, septimo uacare preceperit; non intelligentes quia carnalia legis decreta paulatim erant spiritali interpretatione mutanda, apparente illo qui  non tantum legislator, sed et finis legis est Christus, ad iustitiam omni credenti ; neque animaduertentes quia conditor in die septima non ab opere mundane gubernationis et annue, imo quotidiana [Ms., cottidiane. . . substitutionis] rerum creatarum substitutione, sed a noua creaturarum institutione cessauit [a 1Kb] .« Quod uero dicitur, Requieuit Deus in die septimo ab omnibus operibus suis, ita intelligendum est, cessasse Deum a nouarum conditione creaturarum. Quid uero hic ipsa ueritas ait?

 uERS. 17---Pater meus usque modo operatur, et ego operor. Operatur Pater et Filius, ut naturarum diuersitas permaneat, que in prima conditione mundi condite sunt. Ideo dictum est in Psalmo: Qui finxit singillatim corda eorum , non incognita animarum genera, sed eiusdem substantie animas, que in primo homine condita est, reformat. » [b 1Kb] Quapropter Psalmista cum non solum primordialem mundi creationem, sed et quotidianam creature gubernationem ad laudem creatoris referret, ait inter cetera: Omnia in sapientia fecisti . Si autem Christum Dei uirtutem et Dei sapientiam recte confitemur, et omnia in sapientia fecit ac regit Deus, constat nimirum quia Pater usque modo operatur, operatur et Filius;  ergo Pater meus, inquit, non solum sex, ut putatis, diebus primis operatus est, uerum usque modo operatur, non nouum creature genus instituendo, sed que in principio creauerat, ne deficiant propagando. Et ego operor, subauditur, usque modo, cum eo cuncta disponens, regens, accumulans; ac si aperte dicat: Quid mihi inuidetis? Cur me uituperatis, ceci legis lectores [Beda, legislatores], quod in forma hominis sabbato salutem unius hominis operatus sim, qui in natura diuinitatis una cum Deo Patre totum genus humanum, imo totam mundi machinam, et cuncta uisibilia et inuisibilia quietus semper operor? Sed ipsi talis ac tanti mysterii minus capaces, propterea magis querebant eum interficere, quia non solum soluebat sabbatum, sed et Patrem  suum dicebat Deum, equalem se faciens Deo. In eo maxime dolebant, quia is quem uerum ex infirmitate carnis hominem cognouerant, uerum se Dei Filium credi uoluisset, id est, non gratia adoptatum, ut ceteros sanctos, quibus loquitur Propheta: Ego dixi, dii estis, et filii Excelsi omnes ; sed natura Patri per omnia equalem [c 1Kb] .«

Notandum sane quod dictum est, equalem se faciens Deo, a Iudeorum persona dictum, qui putabant Dominum Iesum predicando se facere quod non esset, et non ueraciter intimare quod esset. » [d 1Kb] Commoti igitur Iudei, et indignati sunt. Merito quidem, quod audebat homo equalem se facere Deo; sed ideo immerito, quia in homine non intelligebant Deum. Carnem uidebant, Deum nesciebant; habitaculum cernebant,  habitatorem ignorabant. Caro enim illa templum erat, Deus inhabitabat intus. Non ergo iehsu carnem equabat Patri, non formam serui Domino comparabat: non quod factum est propter nos, sed quod erat quando fecit nos. Quis namque sit Christus,  nostis, quia bene credidistis: non uerbum tantum, non caro tantum; sed uerbum caro factum est, et habitauit [Aug., ut habitaret] in nobis. Recensete de uerbo, quod nostis. In principio erat uerbum, et uerbum erat apud Deum,  511 et Deus erat uerbum. Hic equalitas cum Patre. Sed uerbum caro factum est, et habitauit in nobis: hac carne maior est Pater. Ita Pater et equalis et maior: equalis uerbo, maior carne; equalis ei per quem fecit nos, maior eo qui factus est propter nos.« Commotis uero et turbatis Iudeis, quia se equalem Christus Patri fecit, qui hominem tantummodo intellexerunt, non Deum; carnem uiderunt, diuinitatem non crediderunt; dixit enim:

uERS. 19.---Non potest a se Filius facere quidquam, nisi quod uiderit Patrem facientem. » [a 1Kb] Non alia opera facit Pater que uideat Filius, et alia Filius cum [Ms., que] uiderit Patrem facientem; sed eadem opera ipse Pater et Filius facit. Secutus enim ait [Ms., sequitur enim] Quecunque ille fecerit, hec [et] Filius  similiter facit. Non cum ille fecerit, alia Filius similiter facit: sed quecunque ille fecerit, hec et Filius similiter facit. Si hec facit Filius que fecerit Pater, per Filium facit Pater; si per Filium facit Pater que facit, non alia Pater, alia Filius facit, sed eadem opera sunt Patris et Filii. Et quomodo eadem facit Filius, eadem et Pater similiter [b 1Kb] . Ne forte eadem, sed dissimiliter: Eadem, inquit, et similiter. Et quomodo possit eadem non similiter, [c 1Kb] « dum omnia, que Pater facit, per Filium facit? Sicut dictum est: Omnia per ipsum facta sunt, et sine ipso factum est nichil. Ideo similiter dixit, quia eadem facit Filius, que facit et Pater: quia una Patris et Filii in diuinitate substantie est [Ms., substantia et] operatio, una uoluntas et potestas, una uita et essentia,  et equalia omnia sunt in Patre et Filio, nisi quod Pater pater est, et Filius filius est. Separatio est in personis, sed unitas in natura. Non enim potest Filius a se facere quidquam, nisi quod uiderit Patrem facientem. Non debemus carnaliter intelligere hanc sententiam, » [d 1Kb] quasi duorum hominum Patris et Filii, unius ostendentis, alterius uidentis; unius loquentis, alterius audientis; que omnia phantasmata cordis sunt.« Talis cogitatio procul a pectoribus Christianis expellenda est. Ergo de Filio et Patre presentis docet lectionis exemplum, quia nec Pater minorem quam Filius, nec Dei Filius maiorem, quam Pater habet personam [e 1Kb] , cum Patri et Filio nulla distantia diuinitatis sit, sed una maiestas. Quod enim ait Filium nichil facere, nisi quod uiderit  Patrem facientem, non corporaliter intelligendum est, quia non corporalibus modis Deus uidet: sed uisus ei omnis in uirtute nature est; neque enim partitio esse poterit in simplici natura diuinitatis; sed [idem est] Filio uidere Patris opera, cum Patre equaliter facere, quia idem est Filio uidere et esse. Ideo subiecit: Omnia enim quecunque facit Pater, eadem et Filius facit similiter. Significationem unius nature ostendit et unius operationis, quia communis [est] operatio Patris et Filii, quorum est una natura, una etiam et operatio. Ideo consequenter  subiunxit:  Pater enim diligit Filium, et omnia demonstrat ei que ipse facit. Ut ostenderet omnem hanc Patris demonstrationem fidei nostre esse doctrinam. Ut scilicet et Pater nobis in confessione esset et Filius; et ne qua ignoratio in Filio posset intelligi, cui Pater opera omnia que ipse faceret, monstraret, continuo ait: Et maiora horum opera demonstrabit ei, ut uos admiremini.



CAPUT X. Quod sicut Pater suscitat mortuos, sic et Filius; et quod equaliter cum Patre sit honorandus; et in quod credentes transeant de morte ad uitam. uenturam quoque pronuntiat horam, qua de monumentis boni malique resurgent.

uERS. 21.---Sicut enim Pater suscitat mortuos,  et uiuificat, sic et Filius quos uult uiuificat. Ea enim Patrem demonstraturum Filio dicit que mirentur. Et que eadem essent illa, mox docuit: Sicut enim Pater suscitat mortuos, sic et Filius quos uult uiuificat. Exequata uirtus est indissimilis per nature [Ms., per nature indissimilis] unitatem, et demonstratio operum non ignorantionis instructio est, sed nostre fidei que 512 non Filio scientiam ignoratorum, sed nobis confessionem natiuitatis inuexit. Demonstrare enim Patrem, est per Filium facere que facturus est. Nam maiora opera sunt resurrectio mortuorum que erit in nouissimo die, quam istius languentis sanitas, qui Christi uerbo sanatus est. Ex quo nata est huius occasio tota sermonis; dicit enim: Ut uos miremini. » [f 1Kb] Et hoc difficile est uidere, quomodo  tanquam temporaliter Filio ceterno aliqua demonstraret eternus Pater, omnia scienti que sunt apud Patrem. Que sunt tamen illa maiora? Hoc enim facile est intelligere. Sicut enim Pater, inquit, suscitat mortuos et uiuificat, sic et Filius quos uult uiuificat. Maiora ergo sunt opera mortuos suscitare, quam languidos sanare. Sed sicut suscitat Pater mortuos et uiuificat, sic et Filius quos uult uiuificat. Non alios ergo Pater, alios Filius: sed omnia per ipsum; ipsos itaque Filius quos et Pater: quia non alia, nec aliter, sed hec Filius similiter facit. Ita plane intelligendum est, et ita tenendum: sed mementote, quia Filius quos uult uiuificat. Tenete hic ergo non solum potestatem Filii, uerum etiam uoluntatem [Ms., et uoluntatem Patris]. Filius quos uult uiuificat,  et Pater quos uult uiuificat: et ipsos Filius, quos et Pater: ac per hoc eadem Patris et Filii [et] potestas est et uoluntas,« eadem quoque uita et uiuificatio mortuorum. Et ideo dicit: Sicut Pater suscitat mortuos, et uiuificat quos uult, sic et Filius quos uult uiuificat. Non enim alios Pater, alios Filius uiuificat; sed una potestas unam uiuificationem facit; que etiam potestas uno honore honoranda est [Al., ueneranda]. Et ideo consequenter subiunxit.

uERS. 22, 23.---Pater enim non iudicat quemquam, sed omne iudicium dedit Filio, ut omnes honorificent  Filium, sicut honorificant Patrem. Qui non honorificat Patrem, non honorificat Filium. Pater non iudicat quemquam, quia Patris persona hominem non suscepit, nec in iudicio uidebitur: sed sola Filii persona, in ea forma que iudicata est iniuste, et iuste iudicabit uiuos ac mortuos. Nec enim Filius uidebitur in iudicio in ea natura qua consubstantialis est Deo Patri, sed in ea qua consubstantialis est matri, et homo factus est. Ita intelligendum est: Pater non iudicat quemquam, sed omne iudicium dedit Filio; ac si diceretur: Patrem nemo uidebit in iudicio uiuorum et mortuorum, sed omnes Filium; quia et filius hominis est, ut possit et ab impiis uideri, cum et illi uidebunt in quem pupugerunt. Quod ne coniicere potius quam aperte demonstrare  uideamur, proferimus eiusdem Domini certam manifestamque sententiam, qua ostendimus ipsam fuisse causam ut diceret: Pater non iudicat quemquam, sed omne iudicium dedit Filio, quia iudex forma filii hominis apparebit. Que forma non est Patris, sed Filii, nec [ea] Filii in qua equalis est Patri, sed in qua minor est Patre: ut sit in iudicio conspicuus bonis et malis.

Ut omnes honorificent Filium, sicut honorificant Patrem. Qui non honorificat Patrem, non honorificat Filium. » [a 1Kb] Quid est enim honorificare Patrem, nisi quod habeat Filium? Aliud est enim cum tibi commendatur Deus quia Deus est, et aliud, cum tibi commendatur Deus quia Pater est. Cum tibi Deus quia Deus est commendatur, creator tibi commendatur,  omnipotens tibi commendatur, spiritus quidem [Aug., quidam] summus, eternus, inuisibilis, incommutabilis tibi commendatur: cum uero tibi Pater quia pater est commendatur, nichil tibi aliud quam et Filius commendatur, quia Pater non dici potest, si Filium non habet; sicut nec Filius, si Patrem non habet. Sed ne forte Patrem quidem honorifices tanquam maiorem, Filium uero tanquam minorem, ut dicas mihi: Honorifico Patrem; scio enim quod habeat Filium, et non erro in Patris nomine, non enim Patrem intelligo sine Filio, honorifico tamen et Filium tanquam minorem: corrigit te ipse Filius, et reuocat [te] dicens: Ut omnes honorificent Filium, non inferius, sed sicut honorificant Patrem. Qui ergo non honorificat Filium, nec Patrem  honorificat, qui misit illum. Ego, inquis, maiorem honorem uolo dare Patri, minorem Filio. Ibi tollis honorem Patri, ubi minorem das Filio. Quid enim tibi aliud uidetur ista sententia [Aug., ita sentiendi], nisi quia Pater equalem sibi Filium generare aut noluit aut non potuit? Si noluit, inuidit; 513 si non potuit, defecit. Non ergo uides, quia ita est sentiendum: Ubi [Aug., quia ita sentiendo, ubi] maiorem honorem uis dare Patri, ibi es contumeliosus in Patrem. Proinde sic honorifica Filium, quomodo honorificas Patrem, si uis honorificare et Filium et Patrem.

 uERS. 24.---Amen amen dico uobis, quia qui uerbum meum audit, et credit ei, qui misit me, habet uitam eternam, et in iudicium non ueniet, sed transiet a morte ad uitam. Non nunc transit, iam transiit a morte in uitam. Et hoc attendite, qui uerbum meum audit: et non dixit: credit mihi; sed, credit ei, qui misit me. uerbum ergo Filii audiat, in Patre credat [Ms., et Aug., ut Patri credat]. Quare uerbum audit tuum, et credit alteri? Nonne cum uerbum alicuius audimus, eidem uerbum proferenti credimus, loquendi nobis fidem accommodamus? Quid ergo uoluit dicere, qui uerbum meum audit, et credit ei, qui misit me, nisi quia uerbum eius est in me? Et quis est, qui audit uerbum meum, nisi, qui audit me? [Aug.: Et quid est, audit uerbum meum, nisi audit me?] Qui  credit in me, credit etiam ei qui misit me: quia cum illi credit, uerbum [Aug., uerbo] eius credit; cum autem uerbum eius credit, mihi credit, quia uerbum Patris ego sum.

[b 1Kb] Non enim transiret de morte ad uitam, nisi primo esset in morte, et non esset in uita. Cum ergo transierit in uitam, non erit in morte. Mortuus ergo erat, et reuixit, perierat, et inuentus est . Fit proinde iam quedam resurrectio, et transeunt homines a morte quadam ad quamdam uitam; a morte infidelitatis ad uitam fidei; a morte falsitatis ad uitam ueritatis; a morte iniquitatis ad uitam iustitie. Est ergo et ista [Aug., et ista quedam] resurrectio mortuorum. Aperiat illam plenius, et lucescat nobis, ut cepit.«

 uERS. 25.---Amen amen dico uobis, quia uenit hora, et nunc est, quando mortui audient uocem Filii Dei, et qui audierint, uiuent. Hoc proprium est piorum, qui sic audiunt de incarnatione eius, ut credant quia Filius Dei est, id est, sic eum propter se factum accipiunt minorem Patre in forma serui, ut credant quia equalis est Patri in forma Dei. Et ideo sequitur, et hoc ipsum commendans dicit:  Sicut enim Pater habet uitam in semetipso, ita dedit et Filio gratiam [Ms., uitam] habere in semetipso. » [c 1Kb] Quod ergo ait, Dedit Filio uitam habere in semetipso, breuiter dicam: Genuit Filium, uitam in se habentem. Neque enim erat sine uita, et accepit uitam, sed nascendo uita est. Pater uita est non nascendo, Filius  uita est nascendo. Pater de nullo patre, Filius de Deo Patre. Pater propter Filium est, Filius uero et quod [Filius] est, propter Patrem est; et quod est, a Patre est. Hoc ergo dixit: uitam dedi Filio, ut haberet eam in semetipso, tanquam diceret: Pater qui est uita in semetipso, genuit Filium, qui esset uita in semetipso. Pro eo enim, quod genuit, uoluit intelligi dedit. Tanquam si cuidam diceremus: Dedit tibi Deus esse.« Sequitur enim et dicit:

uERS. 27.---Et dedit ei potestatem facere iudicium, quia Filius hominis est. Puto nichil esse manifestius; nam quia Filius Dei est, equalis est Patri; non accipit hanc potestatem iudicium faciendi. sed habet illam  cum Patre in occulto. Accipit autem illam, ut boni uel mali eum uideant iudicantem, quia filius hominis est. uisio quippe filii hominis exhibetur et malis. Nam uisio forme Dei non nisi mundis corde, quia ipsi Deum uidebunt . Id est, solis piis, quorum dilectioni hoc ipsum promittit, quia ostendet seipsum illis. Et ideo uide quid sequatur:  Nolite mirari hoc, inquit. Quid nos prohibet mirari? nisi illud quod reuera miratur omnis qui non intelligit? ut ideo diceret Patrem dedisse ei potestatem iudicium facere, quoniam Filius hominis est, cum magis quasi hoc exspectaretur ut diceret [Al., iudicaret], quoniam Filius Dei est. Sed quia Filium Dei secundum id quod in forma Dei equalis est Patri uidere iniqui non possunt, oporteat [Ms.,  oportet] autem et iudicem uiuorum et mortuorum, cum coram eo iudicabuntur, et iusti uideant et iniqui; Nolite, inquit, hoc mirari.  Quoniam ueniet hora, in qua omnes qui in monumentis sunt, audient uocem eius: et procedent, qui bona fecerunt, in resurrectionem uite, qui uero mala gesserunt, in resurrectionem iudicii. Ad hoc ergo oportebat ut ideo acciperet illam potestatem, 514 quia filius hominis est, ut resurgentes omnes uiderent eum in forma in qua uideri ab omnibus potest, sed alii ad damnationem, alii ad uitam eternam. Que est autem uita eterna, nisi illa uisio que non conceditur impiis? Ut cognoscant te, inquit, unum uerum Deum, et quem misisti Iesum Christum . Quomodo et ipsum Iesum Christum, nisi quemadmodum unum  uerum Deum, qui ostendet se ipsum illis, non quomodo se ostendet etiam puniendis in forma filii hominis. Secundum autem illam uisionem bonus est, secundum quam uisionem Deus apparet mundis corde, quanquam [Ms., quomodo] bonus Deus Isrel rectis corde. Quando autem iudicem uidebunt mali, non eis uidebitur bonus, quia non ad eum gaudebunt corde, sed tunc se plangent omnes tribus terre: in numero itaque [Forte, utique] malorum omnium et infidelium. Propter hoc etiam illi qui eum dixerat magistrum bonum, querens ab eo consilium consequende uite eterne, respondit: Quid me interrogas de bono? Nemo bonus nisi unus Deus . Cum et hominem alio loco dicat bonum ipse Dominus: Bonus homo, inquit, de bono thesauro cordis  sui profert bona, et malus homo de malo thesauro cordis sui profert mala . Sed quia ille uitam eternam querebat, uita autem eterna est in illa contemplatione, qua non ad penam uidetur Deus, sed ad gaudium supernum [Ms., sempiternum]: duas hic resurrectiones ipse Dominus Christus in his uerbis nobis demonstrat. Primam que in fide est resurgendo a peccatis, de qua ait: Amen amen dico uobis, quia uenit hora, et nunc est, in qua mortui audient uocem Filii Dei. Alteram ubi ait: Amen amen dico uobis, quia ueniet hora, in qua omnes qui in monumentis sunt, audient uocem Filii Dei. Illa prior est  resurrectio animarum, ista sequens resurrectio erit corporum. Qui uero in hac prima resurgit, in secunda resurget ad gloriam. Qui uero in hac prima non resurgit, in secunda tamen resurget, sed ad penam. Utramque facit Deus per Christum. Qui hic resurgit per eum, ibi resurget ad eum. Qui hic per eum non resurgit, nec ibi ad eum resurget. » [a 1Kb] Hora autem nunc est, ut resurgant mortui; hora erit in fine seculi, ut resurgant mortui. Sed resurgunt [Aug., resurgant] nunc in mente, tunc in carne. Resurgant nunc in mente per uerbum Dei, Filium Dei: resurgent tunc in carne per uerbum Dei, carnem factum filium hominis. Neque enim ad iudicium uiuorum et mortuorum Pater ipse uenturus est; nec tamen recedit a Filio Pater: quomodo ergo non ipse uenturus  est? quia non ipse uidebitur in iudicio. uidebunt in quem compunxerunt . Forma illa erit iudex, que stetit sub iudice; illa iudicabit, que iudicata est: iudicata est enim inique, iudicabit iuste. Talis apparebit iudex, qualis uideri possit et ab eis, quos coronaturus est, et ab eis quos damnaturus est.« Distinctio est inter illud uerbum quod superius dixit, quod mortui audient uocem Filii Dei, et inter illud quod hic ait: uenit hora, in qua omnes qui in monumentis sunt, audient uocem Filii Dei. Ibi uero ait: audient, id est, obedient. Ideo ista resurrectio est ad uitam, illa uero que futura est, de qua dicit, audient uocem Filii Dei, audient ut resurgant ad iudicium; non addit hic ad uitam, quia omnes ad gloriam non resurgent, sed multi ad penam. Ideo addidit  de futura resurrectione: Qui bona fecerunt, in resurrectionem uite; qui mala egerunt, in resurrectionem iudicii, id est, damnationis, quia hic iudicium pro pena posuit. Tunc erit ultima pala [Ms., palea], que separat bonos a malis, triticum a paleis. Tunc ibunt impii in ignem eternum, iusti autem in uitam eternam. Sequitur autem:

uERS. 30.---Non possum a me ipso facere quidquam, sed sicut audio, iudico, et iudicium meum iustum est. Fortassis ideo dixit, non possum a me ipso facere quidquam, quasi dixisset: A me ipso non sum, sed a Patre. Pater enim a nullo alio est, Filius enim a Patre est. Ideo dixit: Sicut audio, iudico, quia unum opus est Patris, et Filii, et Spiritus sancti. Sicut audit, iudicat; audit uidelicet per unitatem substantie  et proprietatem scientie. Non iudicat a semetipso, quia non est a semetipso. Pater quippe solus de alio non est, Filius a Patre genitus est, ut diximus. Ab ipso enim audit et Filius, a quo genitus est, quia non est a se ipso, sed ab illo, a quo genitus est. A quo illi est intelligentia, 515 ab illo utique et scientia. Ab illo igitur audientia, que nichil est aliud quam scientia. Potest quoque hoc ipsum quod dixit, sicut audio, iudico, de humanitatis natura intelligi, quam Dei Filius ex uirgine sumpsit. Cum ageret de resurrectione animarum, non dicebat, audio, sed iudico. Audio enim, tanquam precipientis  Patris imperium. Iam ergo sicut homo, sicut quo maior est Pater; iam ex forma serui, non ex forma Dei. Sicut audio, iudico, et iudicium meum iustum est. Unde est iudicium iustum hominis? Quia sequitur: Non quero uoluntatem meam, sed uoluntatem eius qui misit me. Ista missio, incarnatio est Christi, que ad hoc facta est ut paterna uoluntas in salutem humani generis per eum efficeretur. uidetur enim in hoc loco ex his uerbis Saluatoris nostri, uelle eum insinuare nobis duas naturas in se esse, et ueram habere animam, in qua sola uoluntas est [Ms., solet uoluntas esse]; que etiam tanta coniunctione commista est diuinitati, ut tota uoluntas in ea spiritalis fuerit, non animalis, id est, carnalis. Nam consequenter subiunxit:

 uERS. 31.---Si ego testimonium perhibeo de me ipso, testimonium meum non est uerum. Sicut in consequentibus dixit: Si glorifico me ipsum, gloria mea nichil est; sed qui misit me Pater, ipse me glorificat: sic et hic dictum est: Si ego testimonium perhibeo de me ipso, testimonium meum non est uerum. Et paulo post: Qui misit me Pater, ipse testimonium perhibet de me. Nunc in se naturam hominis demonstrat; nunc in Dei maiestate equalem se significat Patri; nunc unitatem sibi diuinitatis cum Deo Patre uindicans, nunc fragilitatem humane carnis ostendens; nunc doctrinam suam se non dicere, nunc uoluntatem suam se non querere: nunc testimonium suum uerum non esse, nunc uerum esse significans. Nam hic ait: Si ego testimonium perhibeo de me ipso, testimonium  meum non est uerum; et paulo post: Et si ego testimonium perhibeo de me, uerum est testimonium meum. Quomodo ergo non [Ms., nunc] est uerum testimonium tuum, Domine, nisi secundum fragilitatem carnis? Nam et illud quod dixit: Non ueni facere uoluntatem meam, et Filius a se nichil potest facere, et alia multa huiusmodi; que omnia non infirmant Filium, neque depreciant, nec a Patre disiungunt: siquidem et hec ideo sunt posita, ut uera incarnatio noscatur. Nam quod dicit: Ego de Patre exiui, ego in Patre, et Pater in me; ego et Pater unum sumus, et qui me uidet, uidet et Patrem; et sicut Pater suscitat mortuos, et uiuificat, ita et Filius quos uult uiuificat: uera eius diuinitas approbatur:  quia uoluntas Patris et Filii, una operatio, una denique gratia, eademque gubernatio est, sicut magister gentium docet ita scribens: Gratia uobis, et pax a Deo Patre nostro, et Domino Iesu Christo .

uERS. 32.---Alius est qui testimonium perhibet de me. In sequentibus ostendit quis sit ille alius, qui testimonium perhibet de se, ubi ait: Qui misit me Pater, ipse testimonium perhibet de me . Testimonium Patris est de Filio in baptismo, ubi uox facta est de celo: Hic est Filius meus dilectus, in quo mihi bene complacuit [Ms., complacui] . Simile quoque testimonium in monte sancto perhibuit Pater, audientibus tribus discipulis de Filio  suo. Et scio quia testimonium eius uerum est. Omne uerum, a ueritate uerum est: Deus enim ueritas est. Et quidquid uerum est, a Deo uerum est. » [a 1Kb] Atque id testimonium dixit, quid sit: Opera, inquit, que ego facio, testimonium perhibent de me. Deinde adiunxit, Et testimonium perhibet de me, qui misit me Pater. Ipsaque opera que facit, a Patre se accepisse dicit. Testimonium ergo perhibent opera, testimonium perhibet Pater qui misit eum. Perhibuit Ioannes testimonium de Christo tanquam lucerna, non ad sanandos [Aug., satiandos] amicos, sed ad confundendos inimicos. Iam antea predictum erat a persona Patris: Paraui lucernam Christo meo; Inimicos eius induam confusione, super ipsum autem florebit sanctificatio mea . Esto  tanquam in nocte positus, attendisti in lucernam, et miratus es lucernam, et exsultasti ad lumen lucerne. Sed illa lucerna dicit esse solem, in quo exsultare debeas; et quamuis ardeat in nocte, diem te iubet exspectare. Non ergo, quia illius hominis testimonium [Aug., testimonio] non erat opus. Nam ut quid mitteretur, si non erat opus? Sed ne in lucerna [remaneat] homo, et lumen lucerne sibi sufficere arbitretur; ideo Dominus nec lucernam illam superfluam dicit fuisse, nec tamen dicit in lucerna debere 516 remanere. Dicit aliud testimonium Scriptura Dei, ubi utique Deus perhibuit testimonium Filio suo; et in illa Scriptura Iudei spem posuerant, in lege scilicet Dei, ministrata sibi per Moysen famulum Dei. Scrutamini, inquit, Scripturam , in  qua uos putatis uitam eternam habere. Ipsa testimonium perhibet de me, et non uultis uenire ad me ut uitam habeatis. Quid uos putatis habere in Scriptura uitam eternam? Ipsum interrogate cui perhibet testimonium, et intelligite que sit uita eterna. Et quia propter Moysen uidebantur [Aug., uolebant] repudiare Christum tanquam aduersarium institutis et preceptis, que Moyses tradidit, rursus eosdem ipse conuincit tanquam de alia lucerna, dicens:



CAPUT XI. Ioannem lucernam appellat. Patrem quoque, et Scripturas de se testimonium perhibere. Iudeos se non recipientes uenientem in nomine Patris, alium in nomine suo uenturum recepturos. De se autem Moysen scripsisse testatur.

 uERS. 33-36.---uos misistis ad Ioannem, et testimonium perhibuit ueritati. Ego autem non ab homine accipio testimonium; sed hec dico, ut uos salui sitis. Ille erat lucerna ardens et lucens. uos autem uoluistis exsultare ad horam in lucem eius. Ego autem habeo testimonium maius Ioanne. Omnes enim homines lucerne sunt, quia et incendi [Aug., accendi] possunt et exstingui. Et lucerne quidem cum sapiunt, lucent, et spiritu feruent. Nam et si ardebant, et exstincte sunt, etiam putent. Permanserunt autem serui Dei lucerne bone ex oleo misericordie illius, non ex uiribus suis. Gratia quippe Dei gratuita, illa oleum lucernarum est. Plus enim illis omnibus laboraui  , ait quedam lucerna: et ne uiribus suis ardere uideretur, adiunxit: Non ego autem, sed gratia Dei mecum. Omnis ergo propheta ante Domini aduentum lucerna est, de quo apostolus Petrus dicit: Habemus certiorem propheticum sermonem; cui benefacitis intendentes, quemadmodum lucerne lucenti in obscuro loco, donec dies lucescat, et lucifer oriatur in cordibus uestris . Lucerne itaque prophete, et omnis prophetia una magna lucerna. Quid apostoli, nonne lucerne? Etiam ipsi lucerne plane. Sol [Ms. et Aug., solus] enim ille, non lucerna. Non accenditur et exstinguitur, sed est lux uera, que illuminat omnem hominem uenientem in hunc mundum. De Ioanne dicitur: Non erat ille lumen, sed ut testimonium perhiberet de lumine .« De Christo autem: Erat lux uera, que illuminat omnem hominem uenientem in hunc mundum. Quid est, quod de Apostolis ipsa ueritas dicit? uos estis lux mundi . Et Ioannes [Et de Ioanne] euangelista: Non erat ille lumen. Nec Ioannes per se erat lucerna, nec apostoli per se lumen, sed a lumine Christo ille lucerna, et illi illuminati ab eo, qui est sol uerus oriens in cordibus fidelium [Al. credentium]. Ego autem habeo testimonium maius Ioanne. Opera enim, que dedit mihi Pater, ipsa opera que ego facio, testimonium perhibent de me, quia Pater me misit.  Et qui misit me Pater, ipse testimonium perhibuit de me. Superius dixit: Testimonium non accipio ab homine. Hic causam reddit, quare ab homine testimonium non accepisset, quia habet testimonium  Patris, et operum testimonia que sunt maius quam hominum. Ergo hec missio incarnatio est Christi; incarnatio uero Christi, redemptio est nostra; redemptio uero nostra est ipsa ueritas, que ait [Ms., in ipsa ueritate, qua ait]: Ego ueni, ut uitam habeant, et abundantius habeant. Subiunxit uero huic testimonio Patris de ipso Patre, quod Iudei uel magi, omnesque infideles, excecatis mentibus ueritatem diuinitatis non possunt accipere, dicens:

uERS. 38.---Neque enim uocem eius audistis unquam, neque speciem eius uidistis; et uerbum eius non habetis in uobis manens. Dicit apostolus: Non enim auditores legis iustificati sunt, sed factores uerbi Dei . Id est Filius Dei non manet in eorum cordibus, quia non seruant que audiunt. Quod uero  ait: Neque uocem eius audistis, neque speciem eius uidistis. In hoc ostendit substantiam diuinitatis in comprehensibilem esse, et inuisibilem, et uocem eius non carnalibus audire 517 potuisse auribus, sed spiritali intelligentia per gratiam sancti Spiritus intelligere uel amare, secundum quod unicuique datum erit.  Quia, quem misit ille, huic uos non creditis. Scrutamini Scripturas, quia uos putatis in ipsis uitam eternam habere, et ille sunt que testimonium perhibent de me,  et non uultis uenire ad me ut uitam habeatis. Non uultis uenire, id est, non uultis credere, quia impossibile est sine fide Deo placere . uenire nostrum est ad Christum, id est, credere illum uerum Filium Dei, et ueram nos  per illum habere salutem. Omnis enim Scriptura sancta testimonium perhibuit Christo, siue per figuras, siue per prophetas, siue per angelorum ministeria. Ergo et Moyses perhibuit testimonium Christo, et Ioannes perhibuit testimonium Christo, et ceteri prophete, et apostoli perhibuerunt testimonium Christo. His omnibus testimoniis preponit testimonium operum suorum, quia per illa non nisi Deus perhibuit testimonium filio suo.

uERS. 41.---Claritatem ab hominibus non recipio. Id est, laudem humanam non quero, quia non ueni ministrari, sed ministrare; id est, non ueni ut honorem ab hominibus acciperem carnalem, sed ut honorem hominibus darem spiritalem.  Sed cognoui uos, quia dilectionem Dei non habetis in  uobis. Ideo dilectionem Dei non habuerunt, quia non crediderunt in eum [Ms., in eo], qui non uenit facere uoluntatem suam, sed uoluntatem eius qui misit illum. Ideo subiunxit:  Ego ueni in nomine Patris mei, et non suscepistis me. Id est, non credidistis in me, quia ideo ueni [Ms., ueniebam] in mundum, ut glorificaretur nomen Patris. Si alius uenerit in nomine suo, illum accipietis. Quis est qui uenit in nomine suo, nisi ille qui gloriam propriam querit, et non illius qui misit illum? Quis est quem accepturi erunt Iudei, nisi Antichristum, qui uenturus est gloriam propriam querere? Et hoc erit illis pena peccati, quia noluerunt ueritati credere, ut crederent mendacio [Ms., et credent mendacium] .

 uERS. 44.---Quomodo potestis uos credere, qui gloriam ad inuicem accipitis; et gloriam, que est a solo Deo, non queritis? Considerandum est intentius quantum sit iactantia et humane laudis ambitio malum, pro quo ipsa ueritas ait, credere non posse quosdam, quia secularis glorie cupidi erant. Que est humane laudis cupiditas, nisi superbe mentis elatio? uult de se homo estimari, quod in se habere non studet. Alter est interius, alter foris [Ms., foras] uideri desiderat. Humilitas uero gloriam querit a solo Deo, superbia ab hominibus. Inde Ioannes Baptista ab ipsa ueritate tam excellenter laudatus est, ut non esset arundo uento agitata : quia non humane laudis, nec odiose uituperationis aura flante, flexibilis fuit. Ideo gloriam habuit a Deo Christo, quia gloriam  non quesiuit humanam.  Nolite putare, quia ego accusaturus sim uos apud Patrem. Est, qui accusat uos Moyses, de [Ms., in] quo uos maxime speratis. Si enim crederetis Moysi, crederetis forsitan et mihi; de me enim ille scripsit. Ideo non accuso, quia non ueni damnare, sed saluare; Moyses uero accusat, quia increduli estis uoci illius. De me ille scripsit, dum ait: Prophetam uobis suscitabit Dominus Deus de fratribus uestris, tanquam me ipsum audietis eum . Quid uero sequatur, attendite. Et erit omnis anima, que non obedierit Prophete illi, exterminabitur de populo Dei.  Si enim illius litteris non creditis, quomodo meis credetis uerbis? Quidquid enim lex et  [Ms., uel] prophete scripserunt, omnia Christum uenturum esse designabant. Si enim Iudei legi uel prophetis credidissent, [credidissent] utique et Christo.

Post hec uerba mystica, et profundissime intelligentie Domini nostri Iesu Christi, quibus partim sue diuinitatis, partim et humanitatis arcana mysteria, uel tunc audientibus, uel nunc legentibus demonstrare uoluit, quinque panum miraculo seipsum ostendere, quis esset, studuit. Idcirco consequenter euangelista adiunxit:



518 CAPUT XII. Appropinquante Iudeorum Pascha de quinque panibus, et duobus piscibus quinque millia hominum satiauit. Pro quo signo cum regem uellent eum facere, fugit in montem. Dehinc ambulans super mare pauentibus ait discipulis: Ego sum, nolite timere.


CAPUT uI. uERS. 1, 2.---Post hec abiit iehsu trans mare Galilee, quod est Tiberiadis, et sequebatur illum multitudo maxima, quia uidebant signa que fiebant super his qui infirmabantur [Ms., que faciebat super infirmos]. Abiit iehsu trans mare Galilee, quod est Tiberiadis. » [a 1Kb] Primo dicendum iuxta historiam, quia mare Galilee, quod multis pro diuersitate circumiacentium regionum uocabulis distinguitur, illis tantum in locis mare Tiberiadis uocabatur [Ms., uocatur], ubi Tiberiadem ciuitatem aquis, ut aiunt, calidis salubrem habitationem ab occidente premonstrat. Siquidem interfluente Iordane, duo de uiginti passuum millibus in longum, et quinque extenditur  in latum. Mystice autem mare, turbida ac tumentia seculi huius uolumina significat; in quibus praui quilibet iniuste delectati, quasi profundis dediti pisces, mente [Ms., mentem] ad superna gaudia non intendunt. Unde bene idem mare Galilee, id est, rota cognominatur, quia nimirum amor labentis seculi quasi in uertiginem [Al., uoraginem] corda mittit, que ad perennis uite desideria non permittit erigi. De qualibus Psalmista: In circuitu, inquit, impii ambulant . Sed abeuntem trans mare Galilee Iesum multitudo maxima sequebatur, que doctrine, sanationis et refectionis ab eo celestis munere summa [Beda, summa munera] perciperet. Quia priusquam Dominus in carne appareret, sola illum gens Iudea sequebatur credendo; postquam  uero per incarnationis sue dispensationem fluctus uite corruptibilis adiit, calcauit, transiit, maxima mox eum multitudo credentium secuta est nationum, spiritaliter instrui, sanari, ac satiari desiderans, et cum Psalmista deprecans: Domine ad te confugi, doce me facere uoluntatem tuam . Et iterum: Miserere mihi [Al., mei], Domine, quoniam infirmus sum, sana me Domine, quoniam conturbata sunt omnia ossa mea . Et iterum de percipiendis ab eo uite perpetue alimoniis confisa: Dominus, inquit, pascit me, et nichil mihi deerit, in loco pascue ibi me collocauit .

 uERS. 3, 4.---Subiit ergo iehsu in montem, et ibi sedebat cum discipulis suis. Erat autem proximum Pascha dies festus Iudeorum. Quod autem subiens in montem iehsu, ibi sedebat cum discipulis suis; sed ueniente ad eum multitudine descendit, atque hanc in superioribus [Ms., inferioribus] reficit, quam in inferioribus paulo ante curauerat, nequaquam frustra factum credamus, sed ad significandum mystice quia doctrinam et carismata sua Dominus iuxta percipientium capacitatem distribuit, infirmis quidem adhuc mentibus ac paruulis spiritu simpliciora monita committens et apertiora credens sacramenta; celsioribus autem quibusque, et perfectioribus sensu, secretiora sue maiestatis arcana reserans, arctiora deuote conuersationis itinera suggerens, et  altiora premiorum celestium dona promittens. Denique cuidam sciscitanti quid faciens uitam eternam possideret, quasi inferius adhuc posito communia sue dona largitatis impendit dicens: Non occides, non mechaberis, non furtum facies, non falsum testimonium dices, honora patrem tuum et matrem. Cui postmodum maiora querenti, et uelut ad montem uirtutum ascendere cupienti, si uis, inquit, perfectus esse, uade, uende que habes, et da pauperibus, et habebis thesaurum in celo, et ueni, sequere me . Cuius discretionem moderaminis, non per se solum Dominus in carne docens exhibuit, uerum nunc quoque per uerbi sui ministros exhibere non cessat Unde de eisdem sub unius boni serui persona testatur quia dare debeant conseruis  in tempore tritici mensuram, id est, pro captu audientium, opportune et mensurate uerbi dapes suggerere . Quod uero propinquante Pascha Dominus turbas docet, et sanat, et reficit, possumus ita mystice interpretari, quia Pascha transitus dicitur; et quoscunque Dominus in terra munerum suorum 519 suauitate recuperat, ad salubrem profecto transitum preparat, ut carnales uidelicet concupiscentias mentis sublimitate transcendant; infima mundi desideria, prospera pariter et aduersa, celesti spe et amore conculcent; et si necdum anima uel carne ad superna ualent pertingere, quia hoc nimirum in futuro promittitur; quidquid tamen carnales quasi altum amplecti conspiciunt, comparatione  eternorum, quasi nichili despiciant, iuxta exempla [Ms., exemplum] illius, qui uidens impium superexaltatum et eleuatum super cedros Libani, transiit temporalia, contemplando eterna, et quasi iam non esse uidebat, quem cito tollendum preuidebat .

uERS. 5, 6, 7.---Cum subleuasset ergo oculos iehsu, et uidisset quia multitudo maxima uenit ad eum, dicit ad Philippum: Unde ememus panes, ut manducent hi? Hoc autem dicebat, tentans eum; ipse enim sciebat quid esset facturus. Respondens autem Philippus dixit ei: Ducentorum denariorum panes non sufficiunt eis, ut unusquisque modicum quid accipiat. Quod  subleuasse oculos iehsu, et uenientem ad se multitudinem uidisse perhibetur, diuine pietatis indicium est: quia uidelicet cunctis ad se uenire querentibus, gratia misericordie celestis occurrere consueuit; et ne querendo errare possint, lucem sui spiritus aperire currentibus [Ms., querentibus]. Nam quod oculi Iesu dona Spiritus eius mystice designent, testatur in Apocalypsi Ioannes, qui figurate de illo loquens: Et uidi, inquit, agnum stantem tanquam occisum, habentem cornua septem, et oculos septem, qui sunt septem Spiritus Dei missi in omnem terram . Quod tentans Philippum Dominus, unde, inquit, ememus panes, ut manducent hi; prouida utique dispensatione facit, non ut ipse, que non nouerat, discat, sed ut Philippus tarditatem sue fidei, quam  magistro sciente ipse nesciebat, tentatus agnoscat, et miraculo facto castiget. Neque enim dubitare debuerat presente rerum creatore, qui educit panem de terra, et uinum [Beda, uino] letificat cor hominis , paucorum denariorum panes sufficere turbarum millibus, non paucis, ut unusquisque sufficienter acciperet, et iam saturatus abiret.

uERS. 8-11.---Dicit ei unus ex discipulis eius, Andreas frater Simonis Petri: Est puer unus hic, qui habet quinque panes hordeaceos, et duos pisces. Sed hec quid sunt inter tantos? Dicit ergo ei iehsu: Facite homines discumbere. Erat autem fenum multum in loco. Discubuerunt ergo uiri, numero quasi quinque millia. Accepit ergo panes iehsu, et cum gratias egisset, distribuit discumbentibus. Similiter et ex piscibus,  quantum uolebant. Quinque autem panes, quibus multitudinem populi saturauit, quinque sunt libri Moysi, quibus spiritali intellectu patefactis, et abundantiori iam sensu multiplicatis, auditorum fidelium quotidie corda reficit. Qui bene hordeacei fuisse referuntur, propter nimirum austeriora legis edicta, et integumenta littere grossiora [Beda, grossioris], que interiorem intelligentiam spiritalis sensus quasi medullam celabant. Duo autem pisces quos addidit, psalmistarum non inconuenienter et prophetarum scripta significant, quorum uni canendo, alteri [Beda, unum . . . alterum] colloquendo, suis auditoribus futura Christi, et Ecclesie sacramenta narrabant. Et bene per aquatilia animantia figurantur illius eui precones; in quo populus fidelium sine  aquis baptismi uiuere nullatenus posset.« Sunt, qui putant, duos pisces qui saporem suauem pani dabant, duas illas personas significare, quibus populus ille regebatur, ut per eas consiliorum moderamen acciperet, regiam scilicet et sacerdotalem; ad quas etiam sacrosancta illa unctio pertinebat; quarum officium erat procellosis fluctibus popularibus nunquam frangi atque corrumpi; et uiolentas turbarum contradictiones tanquam aduersantes undas sepe disrumpere, interdum eis custodita sua integritate cedere; prorsus more piscium, tanquam in procelloso mari, sic in turbulenta populi administratione uersari. Que tamen due persone Dominum nostrum prefigurabant; ambas enim solus ille sustinuit, et non  figurate, sed proprie solus impleuit. »Puer, qui quinque panes et duos pisces habuit, nec tamen hos esurientibus turbis distribuit, sed Domino distribuendos obtulit, populus est Iudeorum, litterali sensu puerilis, qui Scripturarum dicta clausa secum tenuit, que tamen Dominus in carne apparens accepit, et quid intus haberent utilitatis ac dulcedinis, ostendit; quam multiplici spiritus gratia, que pauca ac despecta uidebantur, 520 exuberarent, patefecit; et hec per apostolos suos, apostolorumque successores, cunctis nationibus ministranda porrexit. Unde bene alii euangeliste referunt, quia panes et pisces Dominus discipulis, discipuli autem ministrauerunt turbis . Cum enim ministerium humane salutis initium accepisset enarrari  per Dominum, ab eis qui audierunt in nos confirmatum est. Quinque siquidem panes, et duos pisces fregit, et distribuit discipulis, quando aperuit illis sensum, ut intelligerent omnia que scripta essent in lege Moysi, et Prophetis, et Psalmis de ipso . Discipuli apposuerunt turbis, quando profecti predicauerunt ubique Domino cooperante, et sermonem confirmante sequentibus signis . Fenum, in quo discumbens turba reficitur, concupiscentia carnalis intelligitur, quam calcare ac premere debet omnis qui spiritalibus alimentis satiari desiderat. Omnis enim caro fenum, et omnis gloria eius tanquam flos feni . Discumbat ergo super fenum, florem feni conterat, id est, castiget corpus suum, et seruituti subiiciat ; uoluptates  carnis edomet, luxurie fluxa restringat, quisquis panis uiui cupit suauitate refici, quisquis superne gratie dapibus renouari, ne infima uetustate deficiat, amet. Quinque millia uirorum qui manducauerunt, perfectionem uite eorum qui uerbo reficiuntur [Beda, perfectionem eorum, qui uerbo uite reficiuntur], insinuant. uirorum quippe nomine solent in Scripturis perfectiores quique figurari, quos feminea mollities nulla corrumpit: quales esse cupit eos, quibus dicit apostolus: uigilate, state in fide, uiriliter agite, et confortamini . Millenarius autem numerus, ultra quem nulla nostra computatio succrescit, plenitudinem rerum de quibus agitur indicare consueuit. Quinario uero numero quinque notissimi corporis nostri sensus exprimuntur,  uisus uidelicet, auditus, gustus, olfactus et tactus. In quibus singulis quicunque uiriliter agere, et confortari satagunt, sobrie, et iuste, et pie uiuendo, ut celestis sapientie mereantur dulcedine recreari; hi nimirum quinque millibus uirorum, quos Dominus mysticis dapibus satiauit, figurantur. Nec pretereundum quod refecturus multitudinem gratias egit. Egit quippe gratias, ut et nos de perceptis celitus muneribus gratias semper agere doceret, et ipse quantum de nostris profectibus gratuletur, de nostra spiritali refectione gaudeat, intimaret. uultis etenim nosse, fratres, quantum Saluator noster nostre gaudeat saluti? Narrat euangelista Lucas, dedisse eum discipulis potestatem calcandi supra omnem uirtutem  inimici, eorumque nomina scripta indicasse in celis ; et statim infert: In ipsa hora exsultauit Spiritu sancto, et dixit: Confiteor tibi, Pater, Domine celi et terre, quia abscondisti hec a sapientibus et prudentibus, et reuelasti ea paruulis . Claret ergo, quia saluti ac uite fidelium congratuletur, qui Patrem gratias agendo collaudat, quod ea que superbientibus abscondit, humilibus spiritu secreta reuelauit.

uERS. 12.---Ut autem impleti sunt, dixit discipulis suis: Colligite que superauerunt fragmenta, ne pereant. Quod autem saturata multitudine, iussit discipulos colligere que superauerunt fragmentorum, ne perirent, hoc profecto signat quia pleraque sunt arcana diuinorum eloquiorum, que uulgi sensus non capit;  nonnulla, que per se quidem minus docti assequi nequeunt, sed a doctoribus exposita mox intelligere queunt. Hec ergo necesse est, ut qui ualent, diligenter scrutando colligant, et ad eruditionem minorum suo dicto uel scripto faciant peruenire, ne alimenta uerbi illorum desidia pereant, plebibusque tollantur, qui hec Domino donante interpretando colligere norunt. Sequitur:  Collegerunt ergo, inquit, et impleuerunt duodecim cophinos fragmentorum ex quinque panibus hordeaceis, que superfuerunt his qui manducauerant. Quia duodenario numero solet perfectionis cuiuslibet summa figurari, recte per duodecim cophinos fragmentorum plenos, omnis doctorum spiritalium chorus exprimitur, qui obscura Scripturarum, que [per se] turbe nequeunt,  et meditando colligere, [et meditata] et mandata litteris suo pariter ac turbarum usui conseruare iubentur. Hoc ipsi fecere apostoli et euangeliste, non pauca legis et prophetarum dicta, mystica suis interpretatione addita inserendo opusculis; hoc sequaces eorum Ecclesie toto orbe magistri, etiam integros nonnulli utriusque 521 Testamenti libros, diligentiori explanatione discutiendo: qui quamlibet hominibus despecti, celestis tamen gratie sunt pane fecundi. Nam seruilia cophinis solent opera fieri, unde de populo, qui in luto ac lateribus seruiebat in Aegypto, dicit Psalmista: Manus eius in cophino seruierunt .

uERS. 14.---Illi ergo homines cum uidissent quod fecerat signum, dicebant: Quia hic est uere propheta,  qui uenturus est in mundum. Recte quidem dicebant Dominum prophetam magnum, magne salutis preconem iam mundo futurum. Nam et ipse prophetam se uocare dignatur, ubi ait: Quia non capit prophetam perire extra Ierusalem . Sed necdum plena fide proficiebant, qui hunc etiam Deum dicere nesciebant. Ergo illi uidentes signum quod fecerat iehsu, dixerunt: Quia hic est uere propheta, qui uenturus est in mundum. Nos certiori agnitione ueritatis et fidei, uidentes mundum quem fecit iehsu, et signa quibus illum repleuit, dicamus: Quia hic est uere mediator Dei et hominum , qui in mundo  erat [Beda, qui mundum implet] diuinitate, et mundus per ipsum factus est; qui in propria uenit humanitate, querere et saluare quod perierat , ac recreare mundum quem fecerat; qui cum suis fidelibus per presentiam diuinitatis est in mundo, omnibus [diebus] usque ad consummationem seculi [a 1Kb] .«  iehsu autem cum cognouisset quia uenturi essent ut raperent eum et facerent eum regem, fugit iterum in montem ipse solus. » [b 1Kb] Datur ergo intelligi quod Dominus cum sederet in monte cum discipulis suis et uideret turbas ad se uenientes, descenderat de monte et circa inferiora loca turbas pauerat. Nam quomodo fieri potest ut rursus illuc fugeret, nisi ante de monte descenderet? Significat ergo aliquid, quod Dominus de alto descendit ad pascendas turbas. Pauit et ascendit.  Quare ascendit, cum cognouisset quod uellent eum rapere et regem facere? Quid enim? Non erat rex, qui timebat fieri rex? Erat omnino; nec talis rex qui ab hominibus fieret, sed talis qui hominibus regnum daret. Nunquid forte et hic aliquid significat nobis iehsu, cuius facta uerba sunt? Ergo in hoc quod uoluerunt eum rapere et regem facere, et propter hoc fugit in montem ipse solus, hoc in illo [Ms., ipso] factum tacet, nichil loquitur, nichil significat? An forte hoc erat rapere eum, preuenire uelle tempus regni eius? Etenim uenerat modo, non iam regnare, quomodo regnaturus est in eo quod dicimus: Adueniat regnum tuum. Semper quidem ille cum Patre regnat, secundum quod est Filius Dei, uerbum Dei, uerbum per quod facta sunt omnia. Predixerunt autem prophete  regnum eius, etiam secundum id quod homo factus est Christus, et fecit fideles suos Christianos. Erit ergo regnum Christianorum, quod modo colligitur, quod modo commoratur [Al. et Aug., comparatur], quod modo emitur sanguine Christi; erit aliquando manifestum regnum, quando erit aperta claritas sanctorum eius, post iudicium ab eo factum: quod iudicium superius ipse dixit, quod Filius hominis facturus sit; de quo regno etiam Apostolus dicit: Cum tradiderit regnum Deo et Patri . Unde etiam ipse dicit: uenite benedicti Patris mei, percipite regnum quod uobis paratum est ab initio mundi . Discipuli autem et turbe credentes in eum, putauerunt illum sic uenisse ut iam regnaret: hoc est uelle rapere et regem facere, preuenire  uelle tempus eius, quod ipse apud se occultabat, ut opportune proderet et opportune in fine seculi declararet. [c 1Kb] Quare autem dictum est, fugit? Neque enim si nollet teneretur, si nollet raperetur, qui si nollet, nec agnosceretur.« Sed hoc significatiue factum est. Solus fugit, ne carnaliter regnaret, quia solus ascendit in celum, unde spiritaliter regnaret in sanctis suis . »Fugit in montem ipse solus, primogenitus a mortuis, ascendens super omnes celos, et interpellans pro nobis.« Quem sacerdos significat semel in anno sancta sanctorum ingrediens, non sine sanguine, ut interpellaret pro populo. Sic rursus  [Ms., sursum] posito solo in monte magno, qui intrauit in interiora ueli, foris populo constituto. Sed uideamus quid illo intra uelum celestis altitudinis morante, quid discipuli in nauicula patiebantur? Quid est nauicula que a fluctibus iactabatur, nisi Ecclesia, que persecutionibus fatigatur et foris et intus? Foris a paganis aperta persecutione: intus a falsis fratribus occulta seditione. Ideo addidit:

522 uERS. 16, 17.---Ut autem sero factum est, descenderunt discipuli eius ad mare, et cum ascendissent nauiculam, uenerunt trans mare in Capharnaum. » [a 1Kb] Cito dixit finitum, quod postea factum est. uenerunt trans mare in Capharnaum. Et redit, ut exponat quomodo uenerunt, quia per stagnum nauigantes transierunt. Et cum nauigarent ad eum locum quo  eos uenisse iam dixit, recapitulando exponit quid acciderit:  Tenebre iam facte erant, et non uenerat ad illos iehsu. Mare autem uento magno flante exsurgebat. Merito tenebre, quia lux non uenerat. Tenebre iam facte erant, et non uenerat ad illos iehsu; quia, quantum propius accedit finis mundi, tanto uehementius crescunt errores, crebrescunt terrores, crescit iniquitas, crescit infidelitas. Lux denique que caritas apud Ioannem ipsum euangelistam satis aperteque monstratur, ita ut diceret: Qui odit fratrem suum, in tenebris est , creberrime exstinguitur« refrigescente caritate, abundante iniquitate. Ipsi sunt fluctus nauem turbantes: tempestas et uenti clamores sunt maledictorum. Inde caritas refrigescit, inde fluctus augentur. Turbabatur  nauis, uento magno flante mare exsurgebat; tenebre crescebant, intelligentia minuebatur, iniquitas augebatur. Tamen inter hec omnia nauis ibat ad terram, properabat, portum querebat. Ita inter omnia tentamentorum genera, Ecclesia proficit; laborat, sed non mergitur. Christum exspectat, quando per eum ad portum perueniat tranquillitatis.

uERS. 19, 20.---Cum ergo remigrassent stadia uiginti quinque aut triginta, uident Iesum ambulantem super mare, et proximum naui fieri. Et timuerunt. Ille autem dicit eis: Ego sum, nolite timere. » [b 1Kb] Crescunt fluctus, augentur tenebre, seuiunt tempestates; sed tamen nauis ambulat, quia qui perseuerauerit in finem, hic saluus erit . Nec ipse stadiorum numerus contemnendus esse uidetur. Et quare  dixit [Ms., dixisset] euangelista: Quasi stadiis uiginti quinque aut triginta? Sufficeret dicere: uiginti quinque, aut triginta; nisi quod hos numeros estimantis uoce, non affirmantis protulit idem euangelista. Queramus ergo numerum. uiginti quinque unde constant, unde fiunt? De quinario. Quinarius ille numerus ad legem pertinet. Ipsi sunt quinque libri Moysi, ipsi sunt quinque porticus illi [Ms., ille] languidos continentes, ipsi quinque panes quinque millia hominum pascentes. Ergo legem significat numerus uiginti quinque, quoniam quinque per quinque, id est, quinquies quini, faciunt uiginti quadrato numero, quinario superaddito  [Ms. et Aug., faciunt uiginti quinque, quadratum quinarium]. Sed huic legi, antequam Euangelium ueniret, deerat perfectio. Perfectio autem in senario numero comprehenditur.« Nam senarius numerus perfectus est, et partibus suis implebitur [Ms., impletur]. Id est, unum, duo, tres. Nec alie partes in eo inueniri possunt, nec ille partes coniuncte aliud quid [Al., aliquid] conficere possunt, nisi senarium numerum. Propterea sex diebus Deus mundum perfecit, et quinque ipse per sex multiplicantur, ut lex per Euangelium adimpleatur, ut fiant sexies quini, triginta. Ad eos ergo [Al., igitur], qui implent legem, uenit iehsu. Et quomodo uenit? Calcans fluctus, omnes tumores mundi sub pedibus habens, omnes celsitudines seculi premens. » [c 1Kb] Et tamen  tante sunt tribulationes, ut etiam ipsi qui crediderunt in Iesum, et qui conantur perseuerare, expauescant nec [Ms. et Aug., ne] deficiant, Christo fluctus calcante seculi. Cur timet Christianus, dum Christus loquitur? Ego sum, nolite timere. Confidite, ego uici mundum .

uERS. 21.---uoluerunt ergo eum accipere in naui. Agnoscentes ac gaudentes, securi facti. Et statim fuit nauis ad terram, in quam ibant. Factus est finis ad terram, de humido ad solidum, de turbato ad firmum, de itinere ad finem,« id est, ad perfectam tranquillitatem, que non erit nisi in portu eterne serenitatis. Ibi tota caritas, et nulla iniquitas, tota felicitas, et nulla perturbatio, ubi sine fine regnabunt, qui hic fortiter usque in finem uite sue laborant.

 uERS. 22, 23.---Altera die turba que stabat trans mare, uidit quia alia nauicula non esset ibi nisi una, et quia non introiisset iehsu cum discipulis suis in nauem, sed soli discipuli eius abiissent. Alie uero superuenerunt naues a Tiberiade, iuxta locum ubi manducauerunt panem, gratias agentes Deo.



523 CAPUT XIII. A turbis quesitus, et inuentus ait: Operamini cibum, non qui perit, sed qui permanet in uitam eternam. Et panem de celis se dicit uerum, uitamque mundi.

uERS. 24.---Cum ergo uidisset turba, quia iehsu non esset ibi, neque discipuli eius, ascenderunt in nauiculas, et uenerunt in Capharnaum querentes Iesum. » [d 1Kb] Insinuatum est tamen illis tam magnum miraculum.  uiderunt enim quod discipuli soli ascendissent in nauem, et quia nauis non erat ibi. uenerunt autem inde, et naues iuxta locum illum ubi manducauerunt panem, in quibus eum turbe secute sunt. Cum discipulis ergo non ascenderat: alia nauis illic non erat. Unde subito trans mare factus est iehsu, nisi quia super mare ambulauit, ut miraculum monstraret? Et cum inuenissent eum turbe. Ecce presentat se turbis, a quibus rapi timuerat, et in montem fugerat; omnino confirmans et insinuans nobis in mysterio dicta esse illa omnia: et facta in magno sacramento, ut aliquid significarent. Ecce adest ille qui  in montem fugerat turbas; nonne cum ipsis turbis loquitur? modo teneant, modo regem faciant.

uERS. 25.---Et cum inuenissent eum trans mare, dixerunt ei: Rabbi, quando huc uenisti? Ille post miraculi sacramentum, et sermonem infert, ut si fieri potest, qui pasti sunt, pascantur, et quorum satiauit panibus uentrem, satiet sermonibus mentem, sed sic, ut capiant; et si non capiunt, sumant quod capiant [Aug., sumatur quod non capiunt], ne fragmenta pereant. Loquatur ergo Dominus, et audiamus [quod sequitur]:  Respondit iehsu, et dixit eis: Amen amen dico uobis, queritis me, non quia uidistis signa, sed quia manducastis ex panibus meis, et saturati estis. Propter carnem me queritis, non propter spiritum. Quam multi non querunt Iesum, nisi ut illis faciat  bene secundum tempus! Alius negotium habet, querit intercessionem clericorum; alius premitur a potente, refugit [Ms., a potentiore fugit] ad Ecclesiam; alius uult pro se interueniri apud eum contra quem [Aug., apud quem] parum ualet: ille sic, iste uero sic; impletur quotidie talibus Ecclesia: uix queritur iehsu propter Iesum. Queritis me, non quia uidistis signa, sed quia manducastis ex panibus meis.

uERS. 27.---Operamini non cibum, qui perit, sed qui permanet in uitam eternam. Queritis me propter aliud, querite me propter me. Seipsum enim insinuat istum cibum, qui [Al., quod] in consequentibus illucescit, quem Filius hominis dabit uobis. Exspectabas, credo, iterum panes manducare, iterum discumbere, iterum saginari. Sed [Al., semetipsum] dixerat,  cibum non qui perit, sed qui permanet in uitam eternam.« Superius diximus nauem Ecclesiam Christi significare, que tempestatibus huius seculi turbatur, et laborantes in se portat [Ms., in ea hortatur], ut uiriliter laborent, donec Christus comprimat fluctus persecutionum, et reddat serenitatem. Hic uero dicit: Altera die turba, que stabat trans mare, uidit quia alia nauicula non erat ibi nisi una. Quid est altera die turbam stare super mare, nisi post ascensionem Christi turba stans in operibus bonis, non iacens in terrenis uolutabris, sed exspectans unde ueniat ad eos iehsu? Et hic una nauis dicitur, sicut prius una fuit Ecclesia Christi, in qua ille presentialiter corpore uersabatur: nunc quoque una est, que similiter in spe exspectat aduentum illius. Sed quid est quod  alie naues uenerunt a Tiberiade, nisi hereticorum conuenticula, que Iesum non sincera fide querunt; que sub dolo calliditatis sua querunt, non que sunt Iesu . Unde consequenter respondit eis iehsu: Amen amen dico uobis, queritis me, non quia uidistis signa, sed quia manducastis ex panibus, et saturati estis. De illis uero qui saturati sunt, in alio dicit Euangelio: ue uobis, qui saturati estis . De esurientibus uero uite panem et iustitie cognitionem, dicitur: Beati qui esuriunt et sitiunt iustitiam ; ad quem cibum hortabatur eos in sequenti mox Christus sermone dicens: Operamini  non cibum qui perit, sed qui permanet in uitam eternam. Carnalis cibus perit, spiritalis uero permanet, quem Filius hominis uobis dabit.

524 Hunc ergo Pater significauit [Al., signauit] Deus. » [a 1Kb] Istum filium hominis nolite sic accipere, quasi alios filios hominis, quibus dictum est: Filii autem hominum in protectione alarum tuarum sperabunt . Iste filius hominis sequestratus quadam gratia Dei est a ceteris filiis hominum. Iste filius hominis, exceptus a numero hominum, filius hominis est. Iste filius hominis et Filius Dei est, iste homo, etiam Deus est.« Unde et ipsa ueritas que tunc loquebatur ad Iudeos et nunc omnibus loquitur per euangelice predicationis uerba, et quis sit ostendit, non qualem esse plurimi tunc estimauerunt, uel  etiam nunc estimant. Subiunxit uero: Hunc enim Deus Pater significauit [Ms., signauit]. »Signare quid est, nisi proprium aliquid ponere? Hoc est signare, ponere aliquid, quod [Ms., quo] non confundatur cum ceteris. Signare est signum rei ponere. Cuicunque rei ponis signum, ideo ponis signum ne confusa cum aliis a te non possit agnosci. Pater ergo eum signauit. Quid est signauit? proprium quiddam illi dedit, ne ceteris compararetur hominibus, ideo dictum est: Unxit te Deus, Deus tuus oleo exsultationis, pre participibus tuis . Ergo signare quid est? exceptum habere; hoc est pre participibus tuis. Itaque nolite, inquit, me contemnere, quia filius hominis sum, et querite a me cibum, non qui perit, sed qui permanet in uitam eternam. Sic enim filius  hominis sum, ut non sim unus ex uobis; sic sum filius hominis, ut Deus Pater me signaret. Quid est signare? proprium aliquid mihi dare, quo non confunderer cum genere humano, sed per me liberaretur genus humanum.

uERS. 28.---Dixerunt ergo ad eum: Quid faciemus, ut operemur opera Dei? [b 1Kb] Dixerat enim illis: Operamini escam, non que perit, sed que permanet in uitam eternam. Quid faciemus, inquiunt? quid obseruando, hoc preceptum implere poterimus?  Respondit iehsu, et dixit eis: Hoc est opus Dei, ut credatis in eum quem misit ille. Hoc est ergo manducare cibum non qui perit, sed qui permanet in eternum [Ms., in uitam eternam]. Ut quid paras dentem et uentrem? Crede, et manducasti. Discernitur  quidem ab operibus fides, sicut Apostolus dicit, iustificari hominem per fidem, sine operibus legis . Et sunt opera que uidentur bona sine fide Christi, et non sunt bona, quia non referuntur ad eum finem ex quo sunt omnia bona. Finis enim legis Christus ad iustitiam omni credenti . Ideo noluit discernere fidem ab opere, sed ipsam fidem dixit esse opus. Ipsa est enim fides, que per dilectionem operatur . Nec dixit: Hoc est opus uestrum; sed dixit: Hoc est opus Dei, ut credatis in eum quem misit ille, ut qui gloriatur, in Domino glorietur . Quia ergo inuitabat eos ad fidem,  illi adhuc querebant signa quibus crederent. uide si non Iudei signa petunt?  Dixerunt ergo ei, quod ergo tu facis signum, ut uideamus et credamus tibi? quid operaris? Parumne erat quod de quinque panibus pasti sunt? Sciebant hoc quidem, sed huic cibo manna de celo preferebant. Dominus autem iehsu talem se dicebat, ut Moysi preponeretur. Non enim ausus est Moyses de se dicere quod daret cibum, non qui perit, sed qui habet uitam eternam [Aug., qui permanet in uitam eternam]. Aliquid plus promittebat Dominus quam Moyses. Per Moysen quippe promittebatur regnum, et terra fluens lac et mel, temporalis pax, abundantia filiorum, salus corporis, et cetera omnia temporalia quidem, in figura tamen spiritalia, qui [Ms., et quia] ueteri homini in  ueteri testamento promittebatur [Aug., promittebantur]. Attendebant autem promissa per Moysen [Al., per Christum Moysi], et attendebant promissa per Iesum. Ille plenum uentrem promittebat in terra, sed cibum [Aug., cibo] qui perit; iste promittebat cibum, non qui perit, sed qui permanet in uitam eternam. Attendebant enim [Al., autem; ms. et Aug., eum] plus promittentem, et quasi nondum uidebant maiora facientem. Attendebant utique qualia fecisset Moyses, et adhuc aliqua maiora uolebant fieri ab eo, qui tam magna pollicebatur. Quid, inquiunt, facis, ut credamus tibi? Et ut noueritis, quia miracula illa huic miraculo comparabant, et ideo quasi maiora ista iudicabant, quam [Ms. et Aug., quasi minora ista iudicabant, que] que faciebat iehsu.

 uERS. 31.---Patres nostri, inquiunt, manna manducauerunt in deserto. Sed quid est manna? forte contemnitis; sicut scriptum est: Dedit illis manna manducare. Per Moysen patres nostri panem de celo acceperunt, et non eis datum [Ms. et Aug., dictum] est a Moyse: Operamini cibum, qui non perit, sed qui permanet in uitam eternam, et tu non talia operaris, qualia Moyses. Panes hordeaceos ille non dedit, sed manna de 525 celo.  Dixit ergo eis iehsu: Amen amen dico uobis, non Moyses dedit uobis panem de celo, sed Pater meus dedit uobis panem de celo. uerus enim panis est, qui de celo descendit, et dat uitam mundo. uerus ergo ille panis est, qui dat uitam mundo, et ipse cibus est, de quo paulo ante locutus sum: Operamini cibum, qui non perit,  sed qui permanet in uitam eternam. Ergo et illud manna hoc significabat, et illa omnia signa mea erant. Signa mea dilexistis; quod significabant [Aug., qui significabatur], contemnitis. Non ergo Moyses dedit panem de celo; Deus dat panem; sed quem panem? forte manna? non; sed panem, quem significauit manna, ipsum scilicet Dominum Iesum. Pater meus dat uobis panem uerum. Panis uerus Dei est, qui descendit de celo, et dat uitam mundo.

uERS. 34.---Dixerunt ergo ad eum: Domine, semper da nobis panem hunc. Quomodo mulier [illa] Samaritana, cui dictum est, Qui biberit de hac aqua, non sitiet unquam, continuo illa secundum corpus accipiens,  sed tamen carere indigentia uolens; Da, inquit, mihi, Domine, de hac aqua; sic et isti, Domine, da nobis panem hunc, qui nos reficiat, nec deficiat.



CAPUT XIu. Panem uite se dicit, et resurrecturos credentes in se in nouissimo die.

uERS. 35---Dixit ergo eis iehsu: Ego sum panis uite [Ms., uiuus]. Qui uenit ad me, non esuriet, et qui credit in me, non sitiet unquam. [a 1Kb] Qui uenit ad me, hoc est quod ait, et qui credit in me: et quod dixit, non esuriet, hoc intelligendum est, non sitiet unquam. Utroque enim illa significatur eterna satietas, ubi nulla est egestas. Panem de celo desideratis, ante uos habetis, et non manducatis. . Sed dixi uobis, quia et uidistis me, et non credidistis . Sed non ideo ego populum perdidi. Nunquid enim infidelitas uestra fidem Dei euacuauit? uideamus enim quod sequitur:  Omne quod dat mihi Pater, ad me ueniet, et eum qui uenit ad me non eiiciam foras. Quale est illud intus, unde non exitur foras? Magnum penetrale et dulce secretum. O secretum sine tedio, sine amaritudine malarum cogitationum, sine interpellatione tentationum et dolorum! Nonne illud secretum est quo intrabit ille cui dicturus est Deus: Euge, serue bone et fidelis, intra in gaudium Domini tui ? Et: Eum, qui ueniet ad me, non eiiciam foras.  Quia descendi de celo, non ut faciam uoluntatem meam, sed eius qui misit me. Ideo ergo eum qui ueniet ad te non eiicies foras, quia descendisti de celo non facere  uoluntatem tuam, sed uoluntatem eius qui te misit. Magnum sacramentum est, quod ait: Qui uenit ad me non eiiciam foras. Causam mox subiungens [Ms., subiunxit] quare foras non eiecerit ad se uenientem, id est, in se credentem dicit [Ms., dicens]: Quia non ueni facere uoluntatem meam, sed uoluntatem eius qui misit me.« Quis est qui eiicitur foras, de illo dulci et suauissimo secreto, quo intrare precipitur seruus faciens uoluntatem Domini sui, nisi superbus, nisi anima in se ipsa confidens et sue potestatis esse querens, nec cum propheta habens dicere: Nonne Deo anima mea subiecta est ? Anima uero per humilitatem Dei subiecta gratie, nunquam eiicietur foras, sed intrat in gaudium Domini Dei sui. »Igitur ut causa omnium  morborum curaretur, id est superbia, descendit humilitas, id est, humiliauit se Filius Dei. Quid superbis homo? Deus humilis propter te factus est. Puderet te fortasse imitari humilem hominem, saltem imitare humilem Deum. uenit Filius Dei in homine, et humilis factus est: precipitur tibi ut sis humilis, non tibi precipitur ut ex homine facias [Ms., fias] pecus. Ille Deus factus est homo, tu homo, cognosce quia es homo. Tota humilitas tua est ut cognoscas te. Ergo quia humilitatem docet Deus, dixit: Non ueni facere uoluntatem meam, sed eius qui me misit. Hec enim commendatio humilitatis est. Superbia quippe facit uoluntatem suam, humilitas facit uoluntatem Dei.  Ideo qui ad me uenerit, non eiiciam foras. Quare? Quia non ueni facere uoluntatem meam, sed uoluntatem eius qui me misit. Humilis ueni, humilitatem docere ueni, magister humilitatis ueni. Qui ad me uenit, 526 incorporetur [Ms., incorporatur] mihi; qui ad me uenit, humilis fit; qui mihi adheserit [Al., aderit; Ms., adheret], humilis erit, quia non faciet uoluntatem suam, sed Dei: et ideo non eiicietur foras, quia Adam, cum superbus esset, proiectus est foras.« Christus uero humilis factus, exaltatus est super omne nomen, quod nominatur uel in celo, uel in terra . »Qui doctor humilitatis uenit, non facere uoluntatem suam, sed uoluntatem eius qui misit illum: ueniamus ad eum, intremus ad eum, incorporemur ei, ut nec nos faciamus uoluntatem  nostram, sed uoluntatem Dei; et non nos eiiciet foras, quia membra eius sumus, quia caput nostrum esse uoluit docendo humilitatem.« Ad quem uenire non potest nisi humilis, a quo non mittitur foras, nisi superbus.

uERS. 39.---Hec est uoluntas eius qui misit me Patris, ut omne quod dedit mihi non perdam ex eo, sed resuscitem illud in nouissimo die. »Ipse ille datus est. Qui seruat humilitatem, hoc accipit; qui non seruat [Aug., Ipse illi datus est, qui seruat humilitatem; hunc accipit: qui non seruat] humilitatem, longe est a magistro humilitatis. Ut omne, quod dedit mihi Pater, non perdam ex eo. Sic non est uoluntas in conspectu Patris uestri ut pereat unus de pusillis istis. De tumentibus potest perire, de pusillis  nichil perit; quia nisi fueritis sicut pusillus iste, non intrabitis in regnum celorum . Omne, quod dedit mihi Pater, non perdam ex eo, sed resuscitabo ego eum in nouissimo die. uidete quemadmodum et nic geminam illam resurrectionem delineat [Ms., deliniet; Aug., delineet]. Qui uenit ad me, modo resurgit humilis factus in membris meis; sed resuscitabo eum in nouissimo die secundum carnem.

uERS. 40.---Hec est enim uoluntas Patris mei qui misit me, ut omnis qui uidet Filium et credit in eum, habeat uitam eternam. Et ego resuscitabo eum in nouissimo die. Superius dixit: Qui audit uerbum meum, et credit ei qui misit me; modo autem: Qui uidet Filium, et credit in eum. Non dixit, uidet Filium et credit in Patrem: hoc est enim credere in Filium, quod  et in Patrem. Quia sicut habet uitam Pater in semetipso, sic dedit et Filio uitam habere in semetipso . Ut omnis, qui uidet Filium, et credit in eum, habeat uitam eternam. Credendo et transeundo ad uitam, tanquam primam illam resurrectionem [Aug., prima illa resurrectione]. Et quia non est sola, et resuscitabo, inquit, eum in nouissimo die.« Sequitur: Ego sum panis uiuus, qui de celo descendi. Ideo panis, qui uita; et ideo uita, quia de celo descendit, dicente ipso: Ego sum uia, ueritas, et uita. Ille est panis supersubstantialis, qui ut nobis detur quotidie deprecari iubemur, cum Dominus noster iehsu Christus panem se dicebat de celo descendisse.



CAPUT Xu. Murmurantes Pharisei filium Ioseph eum dicunt. Et ipse inter plura carnem suam panem se daturum dicit pro mundi uita. Et cetera his similia plurima de pane et carne sua testatur


uERS. 41, 42.---Murmurarunt Iudei, et dixerunt ei: Hic est [iehsu] filius Ioseph, cuius nos nouimus patrem et matrem. Quomodo ergo dicit hic, quia de celo descendi? Ideo murmurabant quia hunc panem non intelligebant, hunc panem non esuriebant, hunc panem non amabant. Si amarent, utique non murmurarent. » [a 1Kb] Ideo a pane celesti longe erant, nec eum esurire nouerant. Fauces cordis languidas habebant, auribus apertis surdi erant: uidebant, et ceci stabant. Panis quippe iste, interioris hominis  querit esuriem: unde alio loco dicit: Beati, qui esuriunt et sitiunt iustitiam, quoniam ipsi saturabuntur .« Dixerunt: Cuius [nos] nouimus patrem et matrem. Matrem sciebant terrenam, patrem nesciebant celestem; quia a Patre celesti attracti non fuerunt; quod mox ipse Dominus sequenti uerbo innotuit, dicens:  Nolite murmurare inuicem. Nemo potest uenire ad me, nisi Pater, qui misit me, attraxerit eum. Quid est, Nemo potest uenire ad me, nisi quia nemo potest credere in me, nisi Pater, qui misit me, attraxerit eum? Ille uenit, quem gratia Dei preuenit, cui cum Propheta 527 dicamus: Misericordia eius preueniet me . Et iterum: misericordia eius subsequetur me . Preueniet uelle, subsequetur perficere.  »Trahit Pater ad Filium eos qui propterea credunt in Filium, quia eum cogitant Patrem habere Deum. Deus enim Pater equalem sibi genuit Filium: et qui cogitat atque in fide sua sentit et ruminat equalem esse Patri eum in quem credit, ipsum trahit Pater ad Filium.« Qui enim de Christo dicit, Non est Deus uerus, non trahit eum Pater, sed sua peruersa cogitatio trahit eum ueritati non consentire. »Ille tractus est a Patre, qui ait: Tu es Christus Filius Dei uiui. Cui Dominus inquit: Beatus es, Simon BarIona, quia caro et sanguis non reuelauit tibi, sed Pater meus qui in celis est . Ista reuelatio ipsa est attractio. Dum enim dixit: Nemo potest uenire ad me, nisi Pater qui me misit, attraxerit eum, continuo subiunxit: Et ego resuscitabo eum in  nouissimo die. Credendo quod sperat, uidebit quod adhuc non uidendo credidit; manducabit quod esuriit, satiabitur eo quod sitit. Ubi? in resurrectione mortuorum. Quia ego resuscitabo eum in nouissimo die.

uERS. 45.---Scriptum est enim in prophetis: Et erunt omnes docibiles Dei. Quare hoc dicit [Ms., dixit; Aug., dixi] o Iudei? Pater uos non docuit: quomodo potestis me cognoscere? Omnes regni illius homines docibiles Dei erunt, non ab hominibus audiunt; et si ab hominibus audiunt, tamen quod intelligunt intus datur, intus coruscat, intus reuelatur.« Homines foris uerbum sonare possunt, sed in uanum laborant, nisi intus Deus docens aperiat sensus. Ille  est Dei docibilis, quem Deus intus ueritatis instruit agnitione et amore. Omnis qui audit [Ms., audiuit] a Patre, et didicit, uenit ad me. Quomodo trahit Pater? Docendo delectat, non necessitatem imponendo; quia nemo necessitate credit, sed uoluntate. Filius dicebat, Pater docebat; homo qui uidebatur, loquebatur sed ut Deus in corde audientis interius docebat. Ideo subiunxit:

uERS. 46.---Non quia Patrem uidit quisquam, nisi is qui est a Deo, hic uidit Patrem. Nolite putare Patrem esse uisibilem uobis; nemo uidit Patrem, nisi is qui est a Deo; hic uidit Patrem. Ego sum a Patre, et ideo Patrem uideo. »Quid est autem uos trahi a Patre, nisi discere a Patre? Quid est discere a Patre, nisi audire Patrem [Ms., a Patre]? Et quid est  audire a Patre, nisi audire uerbum Patris, id est me? Ne forte ergo cum dico uobis: Omnis qui audiuit a Patre et didicit, dicatis apud uos: Sed nunquam uidimus Patrem, quomodo autem discere potuimus a Patre? A meipso audite. Non quia Patrem uidit quisquam, sed qui est a Deo, hic uidit Patrem. Ego noui Patrem, ab illo sum; sed quomodo uerbum ab illo cuius est uerbum: non quod sonat et transit, sed quod manet cum dicente, et trahit audientem. Sequitur:  Amen amen dico uobis, qui credit in me, habet uitam eternam. Reuelare se uoluit, quid esset: nam compendio dicere potuit: Qui credit in me, habet me. Ipse enim Christus uerus est Deus, et uita eterna. Qui ergo credit in me, inquit, it ad me, et qui it ad me, habet me. Quid est autem  habere me? Habere uitam eternam. Mortem assumpsit uita eterna, et mori uoluit; sed de tuo, o homo, non de suo: accepit a te, ubi moreretur pro te. Assumpsit [Al., Accepit] ergo uita mortem, ut uita occideret mortem. Nam qui credit, inquit, habet uitam eternam; non que patet, sed que latet. uita enim eterna, uerbum in principio apud Deum erat, et Deus erat uerbum, et erat uita lux hominum. Mori uenit, sed tertia die resurrexit.

uERS. 48, 49.---Ego sum, inquit, panis uite. Et unde illi superbiant? Patres, inquit, uestri manducauerunt manna, et mortui sunt. Quare manducauerunt, et mortui sunt? Quia quod uidebant, credebant: quod non uidebant, non intelligebant. Ideo patres uestri, quia similes estis illorum. Manducauerunt Moyses  et Aaron, et ceteri sancti qui fuerunt in populo manna, et non sunt mortui, quia spiritaliter uisibilem cibum intellexerunt, spiritaliter esuriunt [Ms., esurierunt];« alii uero manducauerunt et permanserunt in infidelitate; sicut Iudei audierunt loquentem Christum, sed non spiritaliter uerba eius intellexerunt; ideo dixit eis: Patres uestri manducauerunt manna in deserto, et 528 mortui sunt. Qua morte, nisi infidelitatis? Nam communi morte mortui sunt et sancti qui fuerunt inter eos. Ideo signauit [Ms., significauit] Dominus his uerbis mortem spiritalem, non carnalem. »Patres ergo istorum, id est, mali patres malorum, infideles patres, infideles murmuratores, patres murmuratorum [Ms. et Aug., infideles  patres infidelium; murmuratores patres murmuratorum]. Nam de re nulla magis Deum offendisse ille populus dictus est, quam contra Deum murmurando. Ideo et Dominus eos uolens ostendere talium filios, hinc ad [Ms., hinc caute eos] eos cepit, Quid murmuratis in inuicem, murmuratores, filii murmuratorum? Patres uestri manna manducauerunt, et mortui sunt: non quia malum erat manna, sed quia male manducauerunt.«

uERS. 50.---Hic est panis, qui de celo descendit. »Hunc panem significauit manna, hunc panem significat altare Dei. Sacramenta illic [Ms., illa] fuerunt: in signis diuersa sunt; in re qua significantur [Ms., que significatur], paria sunt. Apostolum audi: Nolo enim, inquit, uos ignorare fratres, quia  patres nostri omnes sub nube fuerunt, et omnes per mare transierunt, et omnes in Moyse baptizati sunt in nube et in mari, et omnes eamdem escam spiritalem manducauerunt . Spiritalem utique, non corporalem. Alteram [Aug., spiritalem utique eamdem: nam corporalem alteram], quia illi manna, nos aliud: spiritalem uero quam nos; sed [Ms., et] patres nostri, non patres illorum, quibus nos similes sumus, non quibus illi similes fuerunt. Hic est ergo panis de celo descendens, ut si quis ex ipso manducauerit, non moriatur. Sed quod pertinet ad uirtutem sacramenti, non quod pertinet ad uisibile sacramentum; qui manducat intus, non foris; qui manducat in corde, non qui premit dente.  Ego sum panis uiuus, qui de celo descendi.  Ideo uiuus, quia de celo descendit. De celo descendit et manna, sed manna umbra erat, ista ueritas est.  Si quis manducauerit ex hoc pane, uiuet in eternum; et panis quem ego dabo, caro mea est pro mundi uita. Hoc quando caperet caro, quod dixit panem carnem? uocatur caro, quod non capit caro: et ideo magis non capit caro, quia uocatur caro. Hoc enim exhorruerunt, hoc assimulatum [Ms., assimilatum; Aug., ad se multum] esse dixerunt, hoc non posse fieri putauerunt. Caro mea est, inquit, pro mundi uita. Norunt fideles corpus Christi, si corpus Christi esse non negligunt. Fiant corpus Christi, si uolunt uiuere de spiritu Christi. De spiritu Christi non uiuit, nisi corpus Christi.« Quisque uiuere uult, credat in Christum, manducet spiritaliter spiritalem  cibum. Incorporetur corpori Christi, et non sit putridum membrum, quod resecari mereatur [Al., debeat]. Sit pulchrum, sit sanum, sit aptum capiti suo.  Litigabant ergo Iudei ad inuicem dicentes: Quomodo potest hic nobis carnem suam dare ad manducandum? »Litigabant utique ad inuicem, quoniam panem concordie non intelligebant, nec sumere uolebant: nam qui manducant talem panem, non litigant ad inuicem; quoniam unus panis unum corpus multi sumus, et per hunc facit Deus unius moris habitare in domo . Quod autem ad inuicem litigantes querunt, quomodo possit Dominus carnem suam dare ad manducandum, non statim edunt [Aug., audiunt], sed adhuc eis dicitur:   Amen amen dico uobis, nisi manducaueritis carnem Filii hominis, et biberitis eius sanguinem, non habebitis uitam in uobis. Quomodo quidem detur [Aug., edatur] et quisnam modus sit manducandi istum panem, ignoratis: uerumtamen nisi manducaueritis carnem filii hominis et eius sanguinem biberitis, non habetis uitam in uobis [a 1Kb] . Hec non itaque [Aug., utique] cadaueribus, sed uiuentibus loquebatur. Unde ne istam uitam intelligentes de hac re litigarent, secutus adiunxit.

529 uERS. 55.---Qui manducat meam carnem, et bibit meum sanguinem, habet uitam eternam. Hanc ergo non habet, qui istum panem non manducat, nec istum sanguinem bibit; nam temporalem uitam sine illo, utcunque homines in hoc seculo, qui non sunt per  fidem in corpore eius, habere possunt; eternam autem, que sanctis promittitur, nunquam. Ne autem putarent sic in isto cibo et potu [eis qui  carnaliter sumunt , promitti uitam eternam, ut qui eam sumerent iam nec corpore morerentur; huic etiam cogitationi est dignatus occurrere. Nam cum dixisset: Qui manducat meam carnem, et bibit meum sanguinem, habet uitam eternam; continuo subiecit, et dixit: Et ego resuscitabo eum in nouissimo die. Ut habeat interim secundum spiritum uitam eternam in requie, que sanctorum spiritus suscipit: quod autem ad corpus attinet, nec eius uita eterna fraudetur [Ms., nec eos . . . fraudat], sed in resurrectione mortuorum, in nouissimo die caro«  uiua resurgat [Ms., caro suscitabitur].  Caro enim mea, inquit, uere est cibus, et sanguis meus uere est potus. »Cum enim cibo et potu id appetant homines, ut non esuriant neque sitiant; hoc ueraciter non prestat nisi iste cibus et potus, qui eos a quibus sumitur immortales et incorruptibiles facit, id est, societas ipsa sanctorum, ubi pax erit et unitas plena atque perfecta. Propterea quippe, sicut etiam hoc ante nos intellexerunt homines [Dei], Dominus noster iehsu Christus corpus et sanguinem suum in eis rebus commendauit, que ad unum aliquid rediguntur ex multis. Namque aliud in unum aliquid ex multis granis conficitur et constat [Aug., confit], aliud in unum ex multis racemis [Al., acinis] confluit. Denique iam exponit quomodo  id fiat quod loquitur, et quid sit manducare corpus eius et sanguinem bibere.  Et qui manducat, inquit, meam carnem, et bibit meum sanguinem, in me manet, et ego in eo. Hoc est ergo manducare illam escam et illum bibere potum, in Christo manere, et illum manentem in se habere: ac per hoc, qui non manet in Christo, et in quo non manet Christus, procul dubio nec manducat spiritaliter  eius carnem, licet carnaliter et uisibiliter premat [dentibus] sacramentum corporis et sanguinis Christi; sed magis tante rei sacramentum ad iudicium sibi manducat et bibit, quia immundus presumpsit ad Christi accedere sacramenta, que alius [Aug., que aliquis] non digne sumit, nisi qui mundus est, de quibus dicitur: Beati mundo corde, quoniam ipsi Deum uidebunt .

uERS. 58.---Sicut misit me, inquit, uiuens Pater, et ego uiuo propter Patrem. Et qui manducat me, et ipse uiuit propter me. Non enim Filius participatione Patris fit melior, qui est natus equalis; sicut participatio Filii per unitatem corporis eius et sanguinis, que [Ms., quod] illa manducatio potatioque significat, efficit nos meliores. uiuimus ergo nos  propter ipsum, manducantes eum, id est, ipsum accipientes eternam uitam, quam non habemus [Al., habebamus] ex nobis. uiuit autem ipse propter Patrem, missus ab eo, quia semetipsum exinaniuit, factus obediens usque ad signum [Al., mortem] crucis . Sicut misit me uiuens Pater, et ego uiuo propter Patrem, et qui manducat me, et ipse uiuit propter me; ac si diceret: Ut ego uiuam [Ms., uiuo] propter Patrem, id est, ut ad illum tanquam ad maiorem referam uitam meam, exinanitio mea fecit, in qua me misit; ut autem quisque uiuat propter me, participatio facit, qua [Al., quia] manducat me. Ego itaque humiliatus uiuo propter Patrem, ille rectus [Aug., erectus] uiuit propter me.« Non de ea natura dixit, qua semper est equalis Patri, sed de ea, in  qua minor factus est Patri. Quia [Ms., Qui] etiam superius dixerat: Sicut Pater habet uitam habere in semetipso, ita dedit Filio uitam habere in semetipso; id est, genuit Filium uitam habentem in semetipso.

uERS. 59.---Hic est panis, qui de celo descendit, »ut illum manducando uiuamus, quia eternam uitam ex nobis habere non possumus. Non sicut manducauerunt, inquit, patres uestri manna, et mortui sunt: qui manducat hunc panem, uiuet in eternum. Quod ergo illi mortui sunt, ita uult intelligi, ut non uiuant in eternum; nam temporaliter profecto et hi morientur qui Christum manducant; sed uiuent in eternum, quia Christus est uita eterna. [b 1Kb] Signum eius quia manducauit et bibit, hoc est si manet et manetur, si habitat et inhabitatur, si sic heret, ut non  deseratur. Hoc ergo nos 530 docuit, et admonuit mysticis uerbis, ut simus in eius corpore, sub ipso capite in membris eius, edentes carnem eius, non relinquentes unitatem eius. Sed qui aderant plures, non intelligendo scandalizati sunt: non enim cogitabant hec audiendo, nisi carnem, quod ipsi erant. Apostolus autem dicit, et uerum dicit: Sapere secundum carnem, mors est . Carnem  suam dat nobis Dominus ad manducandum, et sapere tamen secundum carnem mors est; cum de carne sua dicat, quia ibi est uita eterna. Ergo nec carnem debemus sapere secundum carnem, sicut in his uerbis:  Multi itaque audientes, non ex inimicis, sed ex discipulis eius, dixerunt: Durus est hic sermo: quis potest eum audire? Si discipuli durum habuerunt istum sermonem, quid inimici? Et tamen sic oportebat, ut diceretur, quod non ab hominibus [Ms. et Aug., omnibus] intelligeretur. Secretum Dei intentos debet facere, non auersos [Ms. et Aug., aduersos]. Isti autem cito defecerunt, talia loquente Domino Iesu: non crediderunt, aliquid magnum dicente, et uerbi illius aliquam gratiam cooperiente [Aug., non crediderunt aliquid  magnum dicentem, et uerbis illis . . . cooperientem]. Sed prout uoluerunt, ita intellexerunt; et more hominum, quia apud eos erat iehsu, aut hoc disponebat iehsu [Ms., et more hominum quia hoc asseruerat iehsu; Aug., et more hominum quia poterat iehsu], carnem qua indutum erat uerbum, uelut inconcisam distribuere credentibus in se. Durus est, inquiunt, hic sermo, quis potest eum audire?  Sciens autem iehsu apud semetipsum, quia murmurarent de hoc [Aug. et Ms., de eo] discipuli eius. Sic enim apud se ista dixerunt, ut ab illo non audirentur. Sed ille qui eos nouerat in seipsis, audiens apud semetipsum, respondit et ait: Hoc uos scandalizat. Quia dixi, carnem meam do uobis manducare et sanguinem meum bibere, hoc uos nempe  scandalizat.

uERS. 63.---Si ergo uideritis Filium hominis ascendentem ubi erat prius. Quid est hoc? Hinc soluit quod illos mouerat? hinc aperuit [Ms., eruit] unde fuerant scandalizati? hinc plane, si intelligerent. Illi enim putauerunt illum erogaturum corpus suum, ille autem se dixit ascensurum in celum, utique integrum. Cum uideretis Filium hominis ascendentem ubi erat prius, certe uel tunc uidebitis, quia non eo modo quo putatis, erogat corpus suum. Certe uel tunc intelligetis quia gratia eius non consumitur morsibus.« In his uerbis perspicue intelligitur Christum esse unam personam, dum dixit Filium hominis esse prius in celo. »In terra loquebatur, et in celo se esse dicebat. Quo pertinet, nisi ut intelligamus  unam personam esse Christum Deum et hominem, non duas, ne fides nostra non sit trinitas, sed quaternitas? Christus ergo unus est, uerbum, anima et caro unus Christus; Filius Dei, et Filius hominis unus Christus; Filius Dei semper, filius hominis ex tempore; tamen unus Christus, secundum unitatem persone. In celo erat, quando in terra loquebatur. Sic erat Filius hominis in celo, quomodo Filius Dei erat in terra. Filius Dei in terra in suscepta carne; Filius Dei [Ms. et Aug., Filius hominis] in celo in unitate persone.« Quod mox latius exponit quid intersit inter spiritum et  carnem, et quid inter carnaliter Christum manducare uelle, uel spiritaliter accipere; ait enim:  Spiritus est, qui uiuificat, caro non prodest quidquam. Paulo ante dixit: Nisi manducaueritis carnem Filii hominis, et biberitis eius sanguinem, non habebitis uitam in uobis; et modo dicit: Caro non prodest quidquam, id est, si carnaliter uultis intelligere que dico, caro non prodest quidquam, si sic carnem intelligetis manducandam sicut alium cibum, sicut carnes que emuntur in macellis. Spiritus est ergo qui uiuificat, per spiritum prodest caro, que per seipsam non prodest, quia littera occidit, spiritus autem uiuificat. »Nam per carnem spiritus aliquid pro salute nostra egit. Caro uas fuit,« quod habebat, per quam spiritus saluabit [Ms., saluauit]  nos, utens organo carnis ad salutem humani generis: quia diabolus utebatur serpente quasi organo, ad subuersionem primi parentis nostri. »Spiritus est qui uiuificat, caro autem non prodest quidquam: sicut illi intellexerunt carnem, non sic ego do ad manducandum meam carnem.«



531 CAPUT XuI. uerba sua spiritum uitamque pronuntiat, et unum ex duodecim diabolum appellat.

» [a 1Kb] Proinde uerba, inquit, que ego locutus sum uobis, spiritus et uita sunt. Diximus enim, fratres, hoc Dominum commendasse in manducatione carnis sue et potatione sanguinis sui, ut in illo maneamus, et ipse in nobis. Manemus autem in illo, cum sumus membra eius; manet autem ipse in nobis, cum sumus  templum eius. Ut autem simus membra eius, unitas nos compaginet; ut enim compaginet nos unitas, quid hoc facit nisi caritas Dei? Unde? Apostolum [Ms. et Aug.: Unitas nos compaginat: ut compaginet unitas, que facit nisi caritas? Charitas Dei unde? Apostolum] interroga: Charitas, inquit, Dei diffusa est in cordibus nostris per Spiritum sanctum, qui datus est nobis . Ergo Spiritus est qui uiuificat: spiritus enim facit uiua membra; nec uiua membra spiritus facit, nisi que in corpore, quod uegetat ipse, Christus [Aug., ipse spiritus] inuenerit. Nam spiritus qui est in te, o homo, quo constas, ut homo sis, nunquid uiuificat membrum quod separatum inuenerit a carne tua? Spiritum tuum dico animam tuam. Anima tua non uiuificat,  nisi membra que sunt in carne tua; unum si tollas, iam ex anima tua non uiuificatur, quia unitati corporis tui non copulatur. Hec dicuntur ut amemus unitatem et timeamus separationem. Nihil enim sic debet formidare Christianus, quam separari a corpore Christi. Si enim separatur a corpore Christi, non est membrum eius, si non est membrum eius, non uegetatur spiritu eius. Quisquis autem, inquit Apostolus, Spiritum Christi non habet, hic non est eius . Spiritus ergo est qui uiuificat, caro non prodest quidquam. uerba que locutus sum uobis, spiritus et uita sunt. Quid est, spiritus et uita  sunt, nisi spiritaliter intelligenda sunt? Intellexisti spiritaliter? Spiritus et uita sunt. Intellexisti carnaliter? etiam sic illa spiritus et uita sunt, sed tibi non sunt,« o homo, qui spiritaliter ea non intelligis, nec fide ea uenerari nosti.

uERS. 65.---»Sunt enim quidam in uobis qui non credunt: et ideo non intelligunt, quia non credunt. Propheta enim dixit: Nisi credideritis, non intelligetis . Per fidem copulamur, per intellectum uiuificamur. Prius hereamus per fidem, ut sic post uiuificemur [Aug., ut sit, quod uiuificetur] per intellectum. Sciebat enim ab initio iehsu, qui essent credentes, et quis traditurus esset eum. Nam ibi Iudas erat inter eos qui scandalizati sunt, quem Christus nec siluit, nec aperte monstrauit, ut omnes  timerent, quamuis unus periret. Sed posteaquam dixit et distinxit credentes a non credentibus, expressit causam quare non credebant.«  Propterea dixi uobis, inquit, quia nemo potest uenire ad me, nisi fuerit ei datum a Patre meo. Dabitur enim a Patre credentibus fides, ut nemo glorietur in fide sua, que a se non est quasi propria, sed a Deo data, quasi gratia.  Ex hoc multi discipulorum eius abierunt retro, et iam non cum illo ambulabant. Abierunt retro, non post Christum, sed post Satanam. Isti autem sic abierunt retro, quomodo precisi a corpore Christi, nec ultra redientes ad eum, quia fortes [Ms., forte] fideliter in corpore eius non fuerunt. Et hi non pauci, sed multi. »Audiamus ergo, quid ad paucos dixerit, qui remanserunt.   Dixit ergo iehsu ad duodecim: Nunquid et uos uultis abire? Non discessit nec Iudas: sed quare manebat Domino iam apparebat [nobis] postea manifestatus est. Respondit Petrus pro omnibus, unus pro multis, unitas pro unitis [Aug., uniuersis] Respondit ergo Simon Petrus: Domine, ad quem ibimus? Repellis nos a te, da nobis alterum [te] similem tui, ad quem eamus. Si a te recedimus, ad quem ibimus? [Aug.: Da nobis alterum te. Ad quem ibimus? si a te recedimus, ad quem ibimus?]

uERS. 69.---uerba uite eterne habes. uidete, quemadmodum Petrus, dante Domino, recreante Spiritu sancto, intellexit. Unde, nisi quia credidit uerba uite 532 eterne? uitam enim eternam habes in ministratione corporis et sanguinis tui.   Et nos credidimus, et cognouimus. Non cognouimus et credidimus; sed credidimus et cognouimus.  Credidimus enim ut cognosceremus; nam si prius cognoscere, et deinde credere uellemus, nec cognoscere, nec credere ualeremus. Quid credidimus et quid cognouimus? Quia tu es Christus Filius Dei. Id est, quia ipsa uita eterna tu es, et non das in carne et sanguine tuo, nisi quod es.«

uERS. 71, 72.---Respondit eis iehsu: Nonne ego uos duodecim elegi, et unus ex uobis diabolus est? Dicebat autem de Iuda Simone Scariotis. Hic enim erat eum traditurus, cum esset unus ex duodecim. Unus ex duodecim erat, non fide, sed numero; non ueritate, sed simulatione. Sed quomodo intelligendum est, nonne ego uos duodecim elegi, dum ille unus filius diaboli dicitur esse: nisi quia aliter electi sunt illi undecim, aliter et ille unus? Electi sunt illi ut  manerent in Christo, et ut sonus illorum exiret per orbem terrarum; electus est ille unus ut dispensatio diuine misericordie in salutem humani generis impleretur per eum. Unde bonitas Dei bene utebatur malitia illius, sicut in uenditione Ioseph bene usus est Deus malitia fratrum : ut ex opere malo illorum bonitas Dei ostenderetur in salutem [Ms., salute] multorum. Sic malum Iude in bonum uersum est nostrum. Quod facit malus male utendo bonis Dei, sibi nocet, non bonitatem Dei destruere poterit. Quare duodecim elegit Christus? »Duodenarius numerus sacratus est. Non enim quia periit inde unus, ideo illius numeri honor ademptus est; nam in loco pereuntis alius subrogatus est. Mansit numerus consecratus, hoc est,  numerus duodenarius; quia per uniuersum orbem, hoc est, per quatuor cardines mundi, Trinitatem fuerat annuntiaturus [Ms. et Aug., fuerant annuntiaturi]. Ideo ter quaterni« electi sunt, ut sancta Trinitas per quatuor partes orbis predicaretur. Nam et annus duodenario numero currit, et ordo signorum in celis, per que solet luna currere, noscuntur, duodenario numero distinguuntur: ideo hoc numero primos predicatores Deus Christus direxit in mundum. Nec numerus Iuda pereunte uiolatus est, sed alius eius loco subrogatus. De cuius numeri sacratissima significatione ipse Christus in Euangelio ait, de excellentissima sanctorum gloria: Cum autem sederit Filius hominis in sede maiestatis sue, sedebitis  et uos super sedes duodecim, iudicantes duodecim tribus Isrel .



LIBER QUARTUS.



CAPUT XuII. Iudeis interficere eum querentibus, ascendit occulte ad diem festum Scenopegie, ubi diuersa de eo et ab eo dicuntur. Et querentes eum apprehendere, nequiuerunt, quia nondum uenerat hora eius.


CAPUT uII, uERS. 1.---Post hec, inquit euangelista, ambulabat iehsu in Galileam. Non enim uolebat  in Iudeam ambulare, quia querebant eum Iudei interficere. » [a 1Kb] Hoc infirmitati nostre prebebat exemplum. Non ipse perdiderat potestatem, sed nostram consolabatur fragilitatem. Futurum enim erat, ut dixi, ut aliquis fidelis eius absconderet se, ne a persecutoribus inueniretur; et ne illi pro crimine  obiiceretur latibulum, precessit in capite, quod in membris confirmaretur.« Potuit enim Christus ambulare in Iudeam [Ms., inter Iudeos] et non occidi, qui ait: Potestatem habeo ponendi animam meam, et potestatem habeo iterum sumendi eam . Hanc potestatem ostendit dum uoluit, cum ad uocem illius retro ceciderunt qui eum cum armis uenerunt apprehendere.  Erat autem in proximo dies festus Iudeorum Scenopegia [Ms., Scenophagie]. Scenopegia est dies festus quo Iudei mense septimo in tabernaculis sub ramis arborum habitare diebus septem iubebantur ad memoriam habitationis 533 illorum in eremo. Iste erat dies festus quem Iudei magna solemnitate celebrabant, uelut reminiscentes beneficiorum Domini, qui eos eduxit de terra  Aegypti. Dies festus more Iudeorum dicitur, non unus dies, sed quotquot illius festiuitatis fuerunt, quasi unum diem festum propter unius festiuitatis consuetudinem nominare solebant.  Dixerunt ergo ad eum fratres eius: Transi hinc, et uade in Iudeam.« Fratres Domini usitatissimo sancte Scripture more consanguinei sancte Marie semper uirginis dicebantur. Nam Abraham et Lot fratres sunt dicti, cum Abraham patruus esset Lot; et Laban et Iacob fratres sunt dicti, cum esset Laban auunculus Iacob . Cum ergo audieritis fratres Domini, Marie cogitate consanguinitatem, non iterum parientis ullam propaginem. »Diximus fratres qui fuerint; audiamus quid dixerint. Transi hinc, et uade in Iudeam, ut et discipuli  tui uideant opera tua que facis. Opera Domini discipulos non latebant, sed istos latebant. Isti enim fratres, id est consanguinei Christi, consanguineum Christum habere potuerunt, credere autem in eum ipsa propinquitate fastidierunt. Ideo continuo euangelista secutus est:  Neque enim fratres eius credebant in eum. Quare in eum non credebant? Quia humanam gloriam requirebant,« dicentes ad eum: Transi hinc, et uade in Iudeam, ut et discipuli tui uideant opera tua, que facis.  Nemo quippe in occulto aliquid facit, et querit ipse in palam esse. Si hec facis, manifesta teipsum mundo. Nam his uerbis ostenditur gloriam illius carnaliter querere eos; quasi dixissent: Facis mirabilia, sed abscondis te; transi in Iudeam, ut principatus gentis  et ciuitas caput regni uideant mirabilia tua. Innotesce, appare omnibus, ut laudari possis ab omnibus. Quid ergo ad hec Dominus iehsu dicit?  Tempus meum nondum aduenit, tempus autem uestrum semper est paratum. Apostolus dicit, postquam uenit plenitudo temporis, misit Deus Filium suum . Tempus uero glorie Christi necdum uenit, cum hec locutus est. Quod illi uidebantur querere, qui ei suadebant ire in Iudeam, miraculum facere, mundo innotescere, ne latens ignobilis putaretur. Sed ille uoluit altitudinem humilitate precedere, et ad ipsam celsitudinem per humilitatis uiam peruenire. »Tempus autem uestrum, id est, mundi gloria, semper est paratum. Erit enim tempus  glorie, quia qui uenit in humilitate, ueniet in altitudine; qui uenit iudicandus, ueniet iudicaturus; qui uenit occidi a mortuis, ueniet iudicare de uiuis et mortuis.  uos ascendite ad diem festum hunc. »Quid est hunc? Ubi gloriam humanam queritis. Quid est hunc? Ubi extendere uultis carnalia gaudia, non eterna cogitare. Ego non ascendo ad diem festum hunc, quia meum tempus nondum impletum est. In die enim festo hoc gloriam uos humanam queritis, meum uero tempus, id est, glorie mee, nondum uenit. Ipse erit dies festus meus, non diebus istis percurrens [Aug., precurrens] et transiens, sed permanens in eternum. Ipsa erit festiuitas, gaudium sine fine, eternitas sine labe, serenitas sine nube.

uERS. 9.---Hec cum dixisset, ipse mansit in Galilea.  Ut autem ascenderunt fratres eius, tunc et ipse ascendit ad diem festum, non manifeste, sed quasi in occulto. »Ideo non ad diem festum hunc, quia non gloriam [Ms., gloriari] temporaliter cupiebat, sed aliquid docere salubriter, corrigere homines, de die festo eterno admonere, amorem eorum ab hoc seculo auertere, et in Deum conuertere. Quid est autem quod quasi latenter ascendit ad diem festum? non uacat et hoc Dei [Ms., Domini] opus.« Nam omnes dies festi Iudeorum in figura fuerunt. Ideo Christus latenter ascendebat in eis, quia Christus latuit in illis. Populo uero priori occultus, modo uero meliori populo manifestus; quia ille populus in umbra agebat, nos uero manifesta luce facimus. Licet quidam intelligere uelint hanc Domini  responsionem, qua ait: Ego non ascendo ad diem festum hunc, ad passionem illius pertinere, qua [Ms., quia] Christus non in festiuitate Scenopegie, sed in festiuitate paschali, qua agnus occidi solebat, crucem ascendit.  »Iudei autem querebant eum in die festo, antequam ascenderet. Priores enim fratres ascenderunt, et non tunc ascendit ille, quando illi putabant et uolebant: ut etiam hoc impleretur, quod ait: Non ad hunc, id est, ad quem uos uultis, primum uel secundum diem. 534 Ascendit autem postea, ut Euangelium loquitur, mediante [Aug. et Ms., mediato] die festo, id est, cum iam illius diei festi tot dies preteriissent, quot remansissent. Ipsam enim festiuitatem, quantum intelligendum est, diebus plurimis celebrabant.

 uERS. 12.---Dicebant ergo: Ubi est ille? Et murmur multum de eo erat in turba. Unde murmur? De contentione. Que fuit contentio? Quidam enim dicebant: Quia bonus est. Alii autem dicebant. Non, sed seducit turbas. De omnibus eius seruis hoc dicitur modo, quicunque eminent in aliqua gratia: alii dicunt, bonus est; alii, non, sed seducit turbas. Unde hoc? Quia uita nostra abscondita est cum Christo in Deo.« Hoc patitur Christus [Ms., corpus Christi] usque in finem seculi a mundi amatoribus, quod tunc passus est a Iudeorum murmuratoribus. Necdum frumentum a paleis segrega tum est, ut grana frumenti congregentur in horrea, et palee comburantur igni eterno. »Quod dictum  est ergo de Domino, ualet ad consolationem, de quocunque hoc dictum fuerit Christiano.  Nemo tamen palam loquebatur de illo propter metum Iudeorum, qui dicebant: Bonus est; non [Ms., nam], qui dicebant: seducit turbas. [Qui dicebant: seducit turbas], sonitus eorum apparebat, tanquam aridorum foliorum. Seducit turbas, clarius sonabant; bonus est, pressius susurrabant. Modo autem, fratres, quamuis nondum uenerit illa gloria Christi, que nos eternos factura est; modo tamen ita crescit Ecclesia eius, ita eam dignatus est per cuncta diffundere, ut etiam susurretur: Seducit turbas; sed clarius personet, bonus est.« Nam noua heresis in angulis occulte susurrat: Christus est adoptiuus. Sed clarius uniuersalis sancte Ecclesie uox resonat:  Christus Filius est Dei proprius. Sibilant quoque serpentino ore: Christus nuncupatus [Ms., nuncupatiuus] est Deus; sed pressius firmiusque fidelium omnium unanimitas clamat: Christus bonus est Deus, uerus est Deus; teste egregio predicatore, qui ait: Quorum patres, ex quibus Christus, qui est super omnia Deus benedictus .

uERS. 15.---Ascendit ergo Dominus ad diem festum mediante die festo, et docebat. Et mirabantur Iudei dicentes: Quomodo hic litteras scit, cum non didicerit? » [a 1Kb] Ille quia (Al., qui] latebat, docebat; et palam loquebatur, et non tenebatur. Illud enim ut lateret, [erat] exempli, hoc potestatis. Sed cum doceret, mirabantur Iudei - omnes quidem, quantum arbitror, mirabantur, sed non omnes conuertebantur.  Unde admiratio? Quia multi nouerant ubi natus et quemadmodum fuerat educatus; nunquam eum uiderant litteras discentem, audiebant tamen de lege disputantem, legis testimonia proferentem, que nemo potest proferre, nisi legisset, nemo legere, nisi litteras didicisset; et ideo mirabantur. Eorum autem admiratio, magistro facta est insinuande altius ueritatis occasio. Ex eorum quippe admiratione et uerbis, dixit Dominus aliquid profundum et diligentius inspiciendum. »Quid ergo respondit Dominus eis admirantibus, quomodo sciret litteras, quas non didicerat?  Mea, inquit, doctrina non est mea, sed eius qui me misit. Hec enim profunditas [Ms. et Aug., Hec est prima profunditas]; uidetur enim paucis uerbis quasi contraria locutus.  Non enim ait: ista doctrina non est mea; sed: mea doctrina non est mea. Quomodo mea et non mea? Questio est quomodo fieri possit utrumque, et mea, et non mea. Si enim diligenter intuemur quid ipse in exordio dicit sanctus euangelista: In principio erat uerbum, et uerbum erat apud Deum, et Deus erat uerbum: inde pendet huius solutio questionis. Que [est] ergo doctrina Patris, nisi uerbum Patris. Ipse [est] ergo Christus doctrina Patris, si uerbum Patris. Sed quia uerbum non potest esse nullius, sed alicuius: et suam doctrinam dixit, seipsum; et non suam, quia uerbum Patris est. »Hoc dixisse  uidetur Dominus Christus, mea doctrina non est mea; ac si diceret: Ego non sum a meipso: quamuis enim Filium Patri dicamus et credamus equalem, nec ullam in eis esse nature uel substantie distantiam, nec inter generantem atque generatum aliquod interfuisse interuallum [Aug., temporis interuallum]: tamen hoc seruato et custodito ista dicimus, quod ille Pater est, ille Filius. Pater autem non est, si non habeat Filium; Filius non est, si non habeat Patrem: sed tamen Filius Deus de Patre; Pater autem Deus, sed non de Filio. Pater non Deus de Deo, Filius uero Deus de Deo, lumen de lumine. Pater lumen, Filius lumen. Non duo lumina, sed unum lumen.« Pater Deus, 535 Filius Deus. Non duo dii, sed unus Deus Pater et Filius. Spiritus  sanctus de Patre et Filio procedens, et ipse Deus. Sicut Pater Deus, sicut Filius Deus, sic etiam Spiritus sanctus Deus. Non tres dii, sed unus Deus. Unum lumen, una substantia, una natura, una maiestas, una eternitas, una magnitudo, una potentia, una bonitas. »uidit itaque ipse Dominus Christus, Dei sapientia, hoc tam profundum arcanum non omnes intellecturos: in consequenti dedit consilium. Intelligere uis? crede. Deus enim per prophetam dixit: Nisi credideritis, non intelligetis . Ad hoc pertinet quod hic etiam Dominus secutus adiunxit:

uERS. 17.---Si quis uoluerit uoluntatem eius facere, cognoscet de doctrina mea, utrum ex Deo sit, an ego a me ipso loquar. Quid est hoc, Si quis uoluntatem  eius uoluerit facere? Sed ego dixeram, si quis crediderit; et hoc consilium dederam, si non intellexisti, inquam, crede. Intellectus enim merces est fidei. Ergo noli querere intelligere ut credas, sed crede ut intelligas; quoniam nisi credideritis, non intelligitis. Cum ergo ad possibilitatem intelligendi consilium dederim obedientiam credendi, et dixerim Dominum Iesum Christum hoc ipsum coniunxisse [Aug., adiunxisse], in consequenti sententia inuenimus eum dixisse: Si quis uoluerit uoluntatem eius facere, hoc est, credere, cognoscet de doctrina. Quid est cognoscet? Hoc est intelliget; sed quia cognoscet, hoc est, intelliget, omnes intelligunt. Quia uero ait: Si quis uoluerit uoluntatem eius facere, hoc pertinet ad credere;  ut diligentius intelligatur, opus est [Ms., opus esse] nobis ipso Domino nostro expositore, ut indicet nobis utrum reuera ad credere pertineat facere uoluntatem Patris eius. Quis nesciat hoc esse facere uoluntatem Dei, operari opus eius, id est, quod illi placet? Ipse autem Dominus aperte alio loco dicit: Hoc est opus Dei, ut credatis in eum quem ille misit . Ut credatis in eum, non ut credatis ei. Non autem continuo, qui credit ei, credit in eum. Nam et demones credebant ei, et non credebant in eum. Rursus etiam de apostolis ipsius possumus dicere: Credimus Paulo, sed non credimus in Paulum; credimus Petro, sed non credimus in Petrum.  Credenti in eum qui iustificat impium, deputatur fides eius ad iustitiam . Quid est ergo credere in eum? Credendo amare, credendo diligere, credendo ad eum ire [Aug., in eum ire], et eius membris incorporari. Ipsa est ergo fides quam de nobis exigit Deus, que per dilectionem operatur. Si intelligis uerba Dei, intellige quia Christus [est] Filius Dei, qui est doctrina Patris, non ex seipso, sed Filius Patris;« non ex nichilo, non ex aliis subsistentibus, sed ex Patre tantum in Patre manens equalis Patri.

uERS. 18.---Qui a semetipso loquitur, gloriam propriam querit. »Hoc erit [Ms., querit], qui uocatur Antichristus, extollens se, sicut Apostolus dicit, super omne quod dicitur Deus et quod colitur . Ipsum quippe annuntians Dominus, gloriam suam  quesiturum, non gloriam Patris, ait ad Iudeos: Ego ueni in nomine Patris mei, et non suscepistis me. Alius ueniet in nomine suo et hunc suscipietis . Significauit eos Antichristum suscepturos, qui gloriam nominis sui quesiturus est, inflatus, non solidus; et ideo non stabilis, sed utique ruinosus. Dominus autem noster iehsu Christus magnum exemplum nobis prebuit humilitatis: nempe equalis Patri; nempe, in principio erat uerbum, et uerbum erat apud Deum, et Deus erat uerbum; nempe ipse dixit, et uerissime dixit: Tanto tempore uobiscum sum, et non cognouistis me. Philippe, qui me uidet, uidet et Patrem . Nempe ipse dixit, et uerissime dixit: Ego et Pater unum sumus . Si ergo cum Patre unum, equalis Patri Deus de Deo,  Deus apud Deum, ceternus, immortalis, pariter incommutabilis, pariter [sine tempore, pariter] creator, dispensator temporum, tamen quia uenit in tempore, et formam serui accepit, et habitu est inuentus ut homo, querit gloriam Patris, non suam: quid tu homo facere debes, qui quando aliquid boni facis, gloriam tuam queris; quando autem aliquid mali facis, Deo calumniam meditaris? Intende tibi, creatura es, agnosce Creatorem; seruus es, ne contemnas Dominum; adoptatus es, sed non meritis tuis; quere gloriam eius a quo habes hanc gratiam, 536 o homo adoptatus, cuius gloriam quesiuit, qui est ab illo unicus natus. Qui autem querit gloriam eius, qui misit illum, hic uerax est, et iniustitia in illo non est.  In Antichristo autem iniustitia est, et uerax non est; quia gloriam suam quesiturus est, non eius a quo missus est: non enim est missus, sed uenire permissus. Omnes ergo pertinentes ad corpus Christi, ne inducamur in laqueum Antichristi, non queramus gloriam nostram; sed si ille quesiuit gloriam eius qui eum misit ad nos, quanto magis nos eius qui nos fecit? Sequitur:  Nonne Moyses, inquit, dedit uobis legem, et nemo ex uobis facit legem? Quid me queritis interficere? » [a 1Kb] Ideo enim me queritis interficere, quia nemo ex uobis facit legem: nam si legem fecissetis, in ipsis litteris Christum agnosceretis, et presentem non occideretis.  Et illi responderunt: Respondit enim turba, et dixit. Respondit quasi turba, non pertinentia ad ordinem, sed ad perturbationem. Denique turba turbata, uidete quid responderit? Demonium habes, quis te querit occidere? quasi non fuit [Al., fuerit] peius dicere, demonium habes, quam eum occidere. Ei quippe dictum est, demonium habes, qui demones expellebat. Quid posset aliud dicere turba turbulenta? Quid posset aliud olere cenum commotum, nisi putidum? Turbatur turba, unde? A ueritate. Turbam lippitudinis turbauit claritas lucis. Oculi autem non habentes sanitatem non possunt ferre luminis claritatem. »Dominus autem non plane turbatur; sed in sua ueritate tranquillus, non reddidit malum pro malo, nec maledictum pro maledicto. Quibus si  diceret, demonium habetis uos, uerum utique diceret. Unde auderent dicere ueritati [Ms., unde hoc dicerent de ueritate], demonium habes, nisi eos diaboli falsitas irritaret? Quid ergo respondeat tranquillus, audiamus, et tranquille uiuamus [Aug. l. cit., Quid ergo respondit? Audiamus tranquille, et tranquillum bibamus].  Unum opus feci, et omnes admiramini. Tanquam diceret: Quid si omnia opera mea uideretis? Ipsius enim opera erant que in mundo uidebant, et ipsum qui fecit omnia, non uidebant; fecit unam rem, et turbati sunt, quia saluum fecit hominem in sabbato.« Non intelligentes Dominum esse sabbati filium hominis, qui sabbatum propter hominem constituit, non hominem propter sabbatum. Nec sabbatum destruxit, qui sanum fecit  hominem in sabbato, quia ad salutem hominum, hominibus sabbati custodia data est.

uERS. 22.---Propterea Moyses dedit uobis circumcisionem. »Bene factum est, ut acciperetis circumcisionem a Moyse, non quia ex Moyse est, sed ex patribus. Abraham quippe primus accepit circumcisionem a Domino . Et in sabbato circumciditis hominem. Conuincit uos Moyses. In lege accepistis ut circumcidatis octauo die; accepistis in lege, ut uacetis septimo die; si octauus dies illius qui natus est occurrerit ad diem septimum sabbati, quid facietis? uacabitis ut seruetis sabbatum, an circumcidetis ut impleatis sacramentum diei octaui? Sed noui, inquit, quid facietis: Circumcidetis hominem. Quare? Quia circumcisio pertinet ad aliquod  signum salutis, et non debent homines sabbato uacare a salute. Ergo nec mihi irascamini, quia saluum feci totum hominem in sabbato.

uERS. 23.---Si circumcisionem, inquit, accipit homo in sabbato, ut non soluatur lex Moysi.  mihi operanti salutem in sabbato quare indignamini? »Forte enim illa circumcisio ipsum Dominum significabat, cui isti curanti et sananti indignabantur. Iussa est enim adhiberi octaua die: et quid est circumcisio, nisi carnis exspoliatio? Significat ergo ista circumcisio exspoliationem a  corde cupiditatum carnalium. Non ergo [Al., enim] sine causa data est, et in eo membro fieri iussa; quoniam per illud membrum procreatur creatura mortalium. Et per unum hominem mors, sicut per [unum] hominem resurrectio mortuorum ; et per unum hominem peccatum introiuit in mundum, et per peccatum mors . Ideo quisque cum preputio nascitur, quia omnis homo cum uitio propaginis nascitur: et non mundat Deus, siue a uitio, cum quo nascimur, siue a uitiis que male uiuendo addimus, nisi per cultellum petrinum, id est, Dominum Iesum Christum. Petra enim erat Christus . 537 Cultellis enim petrinis circumcidebant, et petre nomine Christum figurabant: et presentem non agnoscebant, sed insuper eum  occidere cupiebant. Quod uero circumciditis hominem in sabbato, intelligite hoc significari [Ms., significare] opus bonum, quod ego feci totum hominem saluum in sabbato: quia et curatus est ut sanus esset in corpore, et credidit ut sanus esset in mente [Al., in anima].

uERS. 24.---Nolite iudicare personaliter, sed rectum iudicium iudicate. »Quid est hoc quia cum [Al., modo quasi per] per legem Moysi circumciditis in sabbato, non irascimini Moysi; et quia ego die sabbati saluum feci hominem, irascimini mihi? Personaliter iudicatis; ueritatem attendite, et iustum iudicium iudicate. Si secundum ueritatem iudicatis, neque Moysen, neque me condemnabitis: et ueritate cognita me cognoscetis, quia ego sum ueritas. »Hoc uitium, fratres, quod Dominus notauit hoc loco, euadere  in hoc seculo magni laboris est, non personaliter iudicare, sed rectum iudicium retinere. Admonuit quidem Dominus Iudeos, sed monuit nos; illos conuincit, nos instruxit; illos redarguit, nos exacuit. Non putemus hoc nobis ideo non dictum, quia tunc ibi non fuimus.« Nos itaque sic audiamus Euangelium, quasi presentem Dominum. Ne dicamus: O illi felices qui eum uidere potuerunt! Multi in eis qui uiderunt eum carnaliter, occiderunt: multi autem in nobis, qui non uiderunt, crediderunt, de quibus dictum est: Beati qui non uiderunt et crediderunt. Quis est qui non iudicat personaliter, nisi qui equaliter diligit? Qui equaliter omnes diligit, equaliter de omnibus iudicat. Nec hoc dictum putemus de illis quos pro honore graduum diuerso modo honoramus,  sed de illis quorum causas diiudicare iubemur.

» [a 1Kb] Dominus igitur iehsu non manifeste, sed occulte ascendit ad diem festum, non quia timebat ut [Ms., ne] teneretur, cuius potestas erat ut non teneretur; sed ut significaret, iam [Ms., etiam] in ipso die festo, qui celebrabatur a Iudeis, occultandum [Aug., se occultari] et suum esse mysterium. Sed mox apparuit potestas, que putabatur timiditas: loquebatur enim palam in die festo, ita ut mirarentur turbe, et dicerent, quod audiuimus, cum lectio legeretur:«

uERS. 25, 26.---Nonne hic est quem querebant interficere? Et ecce palam loquitur, et nichil ei dicunt.  Nunc uero cognouerunt principes quia hic est Christus? Qui nouerant qua seuitia querebatur, mirabantur qua potentia non tenebatur. Deinde non plene [Ms., plane] intelligentes illius potentiam, putauerunt esse principum scientiam, quod ipsi cognouerint eumdem esse Christum; ideo pepercerunt ei quem tanto tempore occidendum quesierunt. »Deinde illi ipsi qui dixerant apud semetipsos: Nunquid cognouerunt principes quia hic est Christus? fecerunt sibi questionem, qua eis uideretur non esse Christus [Ms., Christum]: adiungentes enim dixerunt: ? Denique et ipse Dominus ad utrumque respondit, et de humilitatis fragilitate, et de natiuitate maiestatis (Ms., de diuinitatis maiestate], dicens:  Clamabat ergo docens in templo iehsu: et me scitis, et unde sim, scitis. Recte ergo dixit, et me nostis, et unde sim scitis. Id est, secundum carnem natiuitatem meam nostis, et nobilitatem parentum meorum, et  effigiem uultus mei nostis: secundum diuinitatem autem non nostis, quia a me ipso non ueni, sed est uerus qui me misit, quem uos nescitis. »Sed ut eum sciatis, credite in eum quem misit, et scietis quod nemo uidit Deum unquam, nisi unigenitus Filius qui est in sinu Patris, et ipse narrauit: et Patrem nemo cognouit, nisi Filius, et cui uoluerit Filius reuelare. »Denique cum dixisset: sed est uerus, qui misit me, quem uos nescitis, ut ostenderet eis, unde possint scire quod nesciebant, subiecit:  Ego scio eum. 538 Ergo a me querite, ut sciatis eum. Quare autem scio eum? Quia ab ipso sum, et ipse me misit. Magnifice utrumque monstrauit. Ab ipso, inquit, sum, quia Filius de Patre: et quidquid est Filius, de illo est cuius est Filius. Ideo Dominum Iesum dicimus,  Deum de Deo; Patrem non dicimus Deum de Deo, sed tantum Deum: et dicimus Dominum Iesum, lumen de lumine; Patrem non dicimus lumen de lumine, sed tantum lumen. Ad hoc ergo pertinet, quod dixit: Ab ipso sum. Quod autem uidetis me in carne, ipse me misit. Ubi audis, ipse me misit, noli intelligere nature dissimilitudinem, sed generantis auctoritatem.«

uERS. 30.---Querebant ergo eum apprehendere, et nemo misit in illum manus, quia nondum uenerat hora eius; hoc est, quia nolebat. Qui enim uoluntate natus est, uoluntate passus est, sicut horam preuidit sibi natiuitatis sue, ita horam predestinauit passionis  sue. Si hora mortis nostre [Al., sue] illius est uoluntas, quanto magis hora passionis sue in arbitrio uoluntatis sue uenit? »Magna igitur misericordia Domini nostri Iesu Christi, factum esse eum propter nos in tempore, per quem facta sunt tempora; factum esse inter omnia, per quem facta sunt omnia: factum esse quod fecit [Ms., quod factus est], ut saluaret quod fecerat. Factus est enim homo qui hominem fecerat, ne periret quod fecerat. Secundum hanc dispensationem iam uenerat hora natiuitatis, et natus erat: sed nondum uenerat hora passionis; ideo nondum passus erat,« quia necdum uenerat hora, in qua pati uoluisset. Ideo in cruce legitur eum dixisse, dum omnia perfecta fuerant secundum Scripturas prophetarum, consummatum est. Et inclinato capite  tradidit spiritum . Dum uero uoluit, consummata fuerunt que de eo scripta sunt: et consummatis omnibus, potestate propria emisit spiritum.



CAPUT XuIII. Multis de turba credentibus plurima loquitur, inter que ait: Qui sitit, ueniat ad me, et bibat. Nicodemo quoque de audientia ipsius resistitur a Phariseis.

» [a 1Kb] De turba autem multi crediderunt in eum. Humiles et pauperes saluos faciebat Dominus: principes insaniebant, et ideo medicum non solum [non] agnoscebant, sed etiam occidere cupiebant. Erat quedam turba, que suam egritudinem cito uidit, et illius medicinam sine dilatione cognouit.« Que commota miraculis credidit, principibus in infidelitate manentibus.   Et audierunt Pharisei turbam murmurantem de illo hec. Ideo audita multitudinis fide murmurabant, quia Christus gloriabatur. Et cito miserunt ministros, ut eum comprehenderent, quem apprehendere non potuerunt adhuc nolentem ut comprehenderetur; sed audierunt docentem, qui uenerant apprehendere.  Dixit ergo iehsu: Adhuc modicum tempus uobiscum sum, et uado ad eum qui misit me. »Quod modo uultis facere, facturi estis, sed non modo, quia modo nolo. Quare adhuc modo nolo? Quia adhuc modicum tempus uobiscum sum, et tunc uado ad eum qui misit me. Implere debeo dispensationem meam, et [sic] peruenire ad passionem meam.  Queretis me, et non inuenietis, et ubi sum ego, uos non potestis uenire.  »Hic iam resurrectionem suam predixit: noluerunt eum agnoscere presentem, et postea quesierunt, cum uiderent multitudinem iam credentem. Magna enim signa facta sunt, etiam cum Dominus resurrexit et ascendit in celum. Tunc per discipulos facta sunt magna; sed ille per illos, [qui] et per se ipsum: ipse quippe illis dixerat: Sine me nichil potestis facere« . Quare non potuerunt uenire? Quia noluerunt credere, quia nullus sine fide saluari potest.  »Dixerunt ergo Iudei, non ad ipsum, sed ad seipsos: Quo hic iturus est, quia non inueniemus eum? Nunquid in dispersionem gentium  iturus est, et docturus gentes? Non enim sciebant quid dixerint [Ms., quod dixerunt]; sed quia ille uoluit, prophetauerunt. Iturus enim erat Dominus ad gentes, non presentia corporis sui,« sed potestate diuina in discipulis suis, de quibus dixit Propheta: Quam pulchri 539 sunt pedes euangelizantium pacem, euangelizantium bona ? In his pedibus Christus iturus erat ad gentes, et per eos docturus gentes, ut fidem accepissent gentes, quam Iudei spreuerunt. Qui uerum nescientes, prophetauerunt, qui [Ms., quia] et ignorauerunt Christum dicentem: Et ubi ego sum, uos non potestis uenire. Quare non potestis uenire? quia non uultis credere. Quid est quod dixit, ubi sum ego, nisi in sinu Patris, consempiternus Patri sum? In terra loquebatur, sed  in Patris sinu se esse monstrabat.

» [b 1Kb] Inter ceteras dispensationes Domini nostri, et doctrinas salutis nostre, et dubitationes Iudeorum de Domino Iesu Christo que dixit, quibus alii confunderentur, alii docerentur; nouissimo festiuitatis illius die , [de] qua festiuitate iam antea meminit caritas uestra fuisse dissertum, uocat Dominus Christus, et hoc non utcunque loquendo, sed clamando, ut qui sitit ueniat ad eum. Si sitimus, ueniamus; et non pedibus, sed affectibus; nec migrando, sed amando ueniamus. Quanquam secundum interiorem hominem, et qui amat migrat. Sed aliud est migrare corpore, aliud corde: migrat corpore, qui motu corporis mutat  locum; migrat corde, qui motu cordis mutat affectum. Si aliud amas, aliud amabas, non ibi es, ubi eras. Clamabat ergo nobis Dominus: Stabat et clamabat:

uERS. 38, 39.---Si quis sitit, ueniat ad me, et bibat. Qui credit in me, sicut dicit Scriptura, flumina de uentre eius fluent aque uiue. »Quid hoc esset, quando euangelista exposuit, immorari non debemus. Unde enim dixerit Dominus: Si quis sitit, ueniat ad me, et bibat; et Qui credit in me, flumina de uentre eius fluent aque uiue, consequenter exposuit Euangelista, dicens: Hoc autem dixit de Spiritu, quem accepturi erant credentes in eum. Hoc tantum sciamus, quod de caritate hoc clamabat Dominus iehsu. »Clamat ergo et dicit, ut ueniamus et bibamus, si intus sitit animus [Aug., si intus sitiamus], quia  cum biberimus, flumina aque uiue fluent de uentre nostro. uenter interioris hominis conscientia cordis est [Ms., eius]. Bibito ergo isto liquore, reuiuiscit purgata conscientia, et hauriens fontem habebit; etiam ipsa fons erit. Quid est fons, uel quid est fluuius qui emanat de uentre interioris hominis? Beneuolentia qua uult consulere proximo. Si enim putet quia quod bibit soli ipsi debet sufficere, non fluit aqua uiua de uentre eius: si autem proximo festinat consulere, ideo non siccat, quia emanat. uidebimus quid nunc sit quod bibunt qui credunt in Deum: quia utique Christiani sumus, et si credimus, bibimus.  Et unusquisque in se debet cognoscere, si bibit. Et si bibit, largiatur ex eo quod bibit [Aug., et si uiuit ex eo, quod bibit]; non enim nos deserit fons, si non deseramus fontem. »Exposuit euangelista et dixit, unde Dominus clamasset, ad qualem potum inuitasset, quidue ex bibentibus [Ms., quid bibentibus] propinasset, dicens: Hoc autem dicebat de Spiritu, quem accepturi erant credentes in eum. Nondum enim erat Spiritus datus, quia iehsu nondum fuerat glorificatus. Quem dicit spiritum, nisi sanctum [Spiritum?] Nam unusquisque homo habet in se proprium spiritum, id est, animam. Anima [Ms., animum. Animus] enim cuiusque eius est spiritus. De quo dicit Paulus apostolus: Quis enim scit hominum que sunt hominis, nisi spiritus hominis qui in ipso est  ? Sed quid est quod ait: Non enim erat Spiritus datus, quia iehsu nondum erat glorificatus? Nunquid non spiritus fuit in sanctis Dei prophetis et patriarchis, qui multa per Spiritum sanctum futura predixerunt? Igitur et Elisabeth legitur Spiritu sancto repleta esse, et Zacarias similiter, dicente euangelista: Et Zacarias pater eius repletus est Spiritu sancto, et prophetauit . Quid est, quod dicit: Spiritus sanctus necdum fuerat datus? »Multa ergo indicia precedentis [Aug., precedentia] Spiritus sancti habemus, antequam Dominus glorificaretur resurrectione carnis sue; non enim alium spiritum etiam prophete habuerunt, qui Christum uenturum prenuntiauerunt. Sed modus quidam futurus erat donationis [Aug., dationis] huius, qui  omnino antea non apparuerat: de ipso hic dicitur. Nusquam enim legimus antea congregatos homines accepto Spiritu sancto, linguis omnium gentium locutos fuisse. Post resurrectionem autem suam primum, quando apparuit discipulis suis, dixit illis: Accipite 540 Spiritum sanctum . De hoc ergo dictum est: Non erat Spiritus datus, quia iehsu nondum erat glorificatus. Et insufflauit in faciem eorum . Quo flatu primum hominem quem fecit, uiuificauit, et de limo erexit; quo flatu animam membris eius dedit; significans enim eumdem esse spiritum, quem insufflauit [Aug., significans eum se esse, qui insufflauit] in faciem eorum, ut a luto exsurgerent, et luteis operibus renuntiarent. Tunc primum post resurrectionem suam Dominus, quam dicit  euangelista glorificationem, dedit discipulis suis Spiritum sanctum. Deinde commoratus cum eis XL diebus, ut liber Actuum apostolorum demonstrat, ipsis uidentibus, et uidendo deducentibus, ascendit in celum . Ibi peractis decem diebus, die Pentecostes misit desuper Spiritum sanctum, qui, sicut dixi, fuerant uno in loco congregati. Quo accepto Spiritu sancto, omnium gentium linguis locuti sunt. Querit aliquis forsitan, si baptizati in Christo, et in caritate preceptorum eius uiuentes, quare omnium gentium linguis non loquantur, dum certum est Spiritum sanctum eos accepisse? Quia  ipsa Ecclesia, que est corpus Christi, omnium gentium linguis loquitur. Quod tunc in primitiua Ecclesia presignatum est, que in Iudea una tantummodo gente initiata est, nunc uero ex omnibus gentibus congregata. Quomodo uero unus tunc homo loquebatur omnibus linguis, ita modo unitas sancte Ecclesie omnibus loquitur linguis. »Accipimus ergo et nos Spiritum sanctum, si amamus Ecclesiam, si caritate compaginamur, si catholico nomine et fide gaudemus. Igitur quantum quisque amat Ecclesiam Christi, tantum habet Spiritum sanctum. Habemus ergo Spiritum sanctum, si amamus Ecclesiam; amamus autem, si in eius compage et caritate consentimus [Ms., consistimus], quam Apostolus omnibus uirtutibus fiducialiter preposuit. Quicunque ipsam habet, cuncta  habebit bona; quia sine illa nichil proderit, quidquid habere potuerit homo« . De qua beatus Iacobus apostolus ait: Qui autem offenderit in uno, factus est omnium reus . De hac etiam et ipsa ueritas ait: In hoc enim cognoscent omnes, quia mei discipuli estis, si dilectionem habueritis ad inuicem. Cum ergo hec loquebatur Christus in die nouissimo festiuitatis, que modo proposuimus, et ut potuimus, tractauimus,

uERS. 40, 41.---Ex illa ergo turba cum audissent quidam de turba sermones Iesu, dicebant: Hic est uere propheta. Alii dicebant, hic est Christus [a 1Kb] . » [b 1Kb] Nata est de illo in turba dissensio, aliis putantibus, quod ipse esset Christus; aliis dicentibus, quia de Galilea non exsurget Christus. Qui uero missi fuerant ut  eum tenerent, redierunt immunes a crimine et pleni admirationis. Nam et testimonium perhibuerunt diuine doctrine eius, cum dicerent, a quibus missi fuerant:  Quare non adduxistis eum? Responderunt enim nunquam se audiuisse hominem sic locutum.  Non enim quisquam sic loquitur homo. Ille autem sic locutus est, quia Deus erat et homo. Tamen Pharisei testimonium eorum repellentes, dixerunt eis:  Nunquid et uos seducti estis? uidemus enim delectatos uos esse sermonibus illius. Nunquid aliquis de principibus credidit in eum, aut ex Phariseis? Sed turba hec, que non nouit legem, maledicti sunt. Qui non nouerant legem, ipsi credebant in eum; et qui docebant  legem, eum qui miserat legem, contemnebant: ut impleretur quod dixerat ipse Dominus: Ego ueni, ut non uidentes uideant, et uidentes ceci fiant. Ceci enim facti sunt Pharisei doctores, illuminati sunt populi legem nescientes, et in auctorem legis credentes. »Nicodemus tamen [unus] ex Phariseis, qui ad Dominum nocte uenerat, et ipse quidem non incredulus, sed timidus; nam ideo et nocte uenerat ad lucem, quia illuminari uolebat et sciri timebat. Respondit [Iudeis]:  Nunquid lex nostra iudicat hominem, nisi audierit ab ipso prius, et cognouerit quid faciat? uolebant enim illi peruersi [Aug., peruerse] ante esse damnatores quam cognitores.  Sciebat autem Nicodemus, uel potius credebat, quia si tantummodo eum patienter uellent audire, forte similes fierent illis qui missi sunt tenere eum, et maluerunt credere illi quam tenere illum. Responderunt ex preiudicio cordis sui, quod et illis:  Nunquid et tu Galileus es? Id est, quasi a Galileo seductus. Dominus 541 enim Galileus dicebatur, quoniam de Nazareth ciuitate erant parentes eius. Secundum Mariam dixi parentes, non secundum uirile semen: non enim quesiuit in terra nisi matrem, qui iam habebat desuper Patrem. Nam utraque eius natiuitas mirabilis fuit; diuina sine matre, humana sine Patre homine. Quid ergo illi quasi legis doctores ad Nicodemum?  Scrutare Scripturas, et uide quia propheta a Galilea non surget.  Sed Dominus prophetarum inde surrexit. Reuersi sunt, inquit euangelista, unusquisque in domum suam.«



CAPUT XIX. Mulierem in adulterio deprehensam, adductamque ad se, nec ab accusatoribus condemnatam, ipse sub conditione, qua ulterius non peccaret, absoluit.

CAPUT uIII, uERS. 1, 2.---Inde iehsu perrexit in montem Oliueti, et diluculo iterum uenit in templum. » [a 1Kb] Mons quippe Oliueti sublimitatem Dominice pietatis et misericordie designat. Quia et Grece misericordia, oliuetum uocatur ; et ipsa unctio olei fessis ac dolentibus membris solet afferre leuamen. Sed et hoc quod oleum et uirtute ac puritate preeminet, et quemcunque ei liquorem superfundere  uolueris, confestim hunc transcendere, eique superferri consueuit, gratiam misericordie celestis non inconuenienter insinuat, de qua scriptum est: Suauis Dominus uniuersis, et miserationes eius super omnia opera eius . Tempus quoque diluculi exortum eiusdem gratie [Al., eiusdem gratiam exortam], qua remota legis umbra, lux euangelice ueritatis erat reuelanda, demonstrat. Pergit ergo iehsu in montem Oliueti, ut arcem misericordie in se constare denuntiet. uenit iterum diluculo in templum, ut eamdem misericordiam, cum incipiente noui testamenti lumine fidelibus, templo uidelicet suo, pandendam prebendamque significet. Et omnis, inquit, populus uenit ad eum, et sedens docebat eos. Sessio Domini humilitatem incarnationis eius, per  quam nobis misereri dignatus est, insinuat. Bene autem dicitur quia cum sedens doceret iehsu, omnis populus uenit ad eum: quia postquam humilitate sue incarnationis proximus hominum factus est, libentius est a multis eius sermo receptus; a multis, inquam, est [eius] sermo receptus; namque a pluribus est superba impietate contemptus. Audierunt enim mansueti, et letati sunt .  Denique Iudei tentantes, adduxerunt mulierem in adulterio deprehensam, interrogantes quid de ea fieri iuberet. Quoniam Moyses talem lapidare mandauerat , ut si et ipse hanc lapidandam  decerneret, deriderent eum, quasi misericordie quam semper docebat oblitum; si lapidari uetaret, striderent dentibus suis in eum, et quasi fautorem scelerum legisque contrarium, uelut merito damnarent.  iehsu autem inclinans se deorsum, digito scribebat in terra. Per inclinationem Iesu humilitas, per digitum, qui articulorum compositione flexibilis est, subtilitas discretionis exprimitur; porro per terram, cor humanum, quod uel bonarum uel malarum actionum solet reddere fructus, ostenditur. Postulatus ergo Dominus iudicare de peccatrice, non statim dat iudicium, sed prius se inclinans deorsum, digito scribit in terra, ac sic demum quod obnixe rogatur [Ms., quam enixe rogatus], iudicat: nos uidelicet typice instituens [Ms., instruens], ut cum quelibet  proximorum errata conspicimus, non hec antea reprehendendo iudicemus, quam ad conscientiam nostram Lumiliter reuersi, digito eam discretionis solerter exculpamus [Ms., exsculpamus]; et quid in ea conditori placeat, quidue displiceat, sedula examinatione dirimamus, iuxta illud Apostoli: Fratres, et si preoccupatus fuerit homo in aliquo delicto, uos qui spiritales estis, instruite huiusmodi in spiritu mansuetudinis, considerans teipsum, ne et tu tenteris .

uERS. 7.---Cum autem perseuerarent interrogantes eum, erexit se et dixit eis: Qui sine peccato est uestrum, primus in illam lapidem mittat. Quia hinc et inde Domino Scribe et Pharisei tendebant laqueos insidiarum, putantes eum uel immisericordem futurum  in iudicando, uel iniustum: preuidens ille dolos, quasi 542 fila transit aranee, et iudicium iustitie per omnia et mansuetudinem pietatis ostendens. Ecce temperantia miserandi, qui sine peccato est uestrum; ecce iterum iustitia iudicandi, primus in illam lapidem mittat. Ac si dixisset: Si Moyses mandauit uobis mulierem huiusmodi lapidare, uidete quia non hoc peccatores, sed iustos facere precepit. Primo uos ipsi iustitiam legis implete, et sic innocentes manibus et mundo corde, ad lapidandam ream concurrite. Primo spiritalia legis edicta, fidem, misericordiam et caritatem perficite, et sic ad carnalia iudicanda diuertite. Dato autem iudicio, Dominus iterum se inclinans scribebat in terra. Et quidem iuxta morem consuetudinis humane potest intelligi, quod  ideo Dominus coram tentatoribus improbis inclinari, et in terra scribere uoluerit, ut alio uultum intendens, libertatem eis daret exire [Al., liberum eis daret exitum; Beda, exire arbitrium], quos sua responsione perculsos citius exituros, quam plura interrogaturos esse preuiderat.

uERS. 9.---Denique audientes unus post unum exibant, incipientes a senioribus. Sed figurate nos admonet in eo, quod et ante datam et post datam sententiam inclinans scripsit in terra; ut et prius quam peccantem proximum corripiamus, et postquam debite castigationis illi ministerium reddiderimus, nos  ipsos digna humilitatis inuestigatione perpendamus, ne forte aut eisdem, que in ipsis reprehendimus, aut aliis quibuslibet simus facinoribus irretiti.« Sicut forte fieri potest, ut ipse qui homicidam reum mortis esse iudicauerit, ipse in seipso per odium fraterne mortis reus esse ante oculum conditoris inueniatur. Similiter qui fornicationis crimen in fratre accusat, in se ipso superbie facinus non uideat. Ideo iubetur iudex alieni criminis digito discretionis in corde suo describere, ne forte in seipso reus inueniatur. »Quid igitur nobis in huiusmodi periculis remedii, quid restat salutis, nisi ut cum peccantem conspicimus alium, mox inclinemus deorsum, id est, quam deiecti ex nostre conditione fragilitatis simus, si non nos diuina pietas sustineat [Al., sustentet], humiliter  inspiciamus? Digito scribamus in terra, id est, discrimine solerti pensemus, an cum beato Iob dicere possimus: Neque enim reprehendit nos cor nostrum in omni uita nostra . Bene qui inclinatus scripsit in terra, erectus misericordie uerba depromit, quia quod per humane infirmitatis societatem promisit, per diuine uirtutem potentie hominibus donum pietatis impendit.

uERS. 10, 11.---Erigens, inquit, se iehsu dixit ei: Mulier, ubi sunt, qui te accusabant? Nemo te condemnauit? Que dixit: Nemo, Domine. Nemo condemnare ausus est peccatricem, quia in se singuli cernere ceperant quod magis damnandum cognoscerent. Sed quia accusantium turbas prolato iustitie pondere fugauit, uideamus accusatam quanto misericordie  munere subleuet.« Sequitur: Dixit autem iehsu: Nec ego te condemnabo. uade, et amplius noli peccare. Quoniam misericors et pius est, preterita peccata relaxat. Quoniam iustus est, et iustitiam diligit, ne amplius iam peccet, interdicit. »uerum quia poterant dubitare aliqui an posset iehsu, quem uerum hominem nouerant, dimittere peccata, dignatur ipse apertius, quid diuinitus ualeat, ostendere. Post repulsam namque tentatorum nequitiam, post solutam peccatricis culpam, iterum locutus est.



CAPUT XX. Lucem mundi se dicit. Phariseos de proprio testimonio refutans arguit. Iudicium suum uerum ipse confirmat.

 uERS. 12.---Ego sum lux mundi. Qui sequitur me, non ambulabit in tenebris, sed habebit lucem uite. Ubi manifeste docet non solum qua auctoritate mulieri peccata dimiserit; sed etiam, quod ipse sit uera lux, que illuminat omnem hominem uenientem in hunc mundum: cuius perpetuum splendorem humana fragilitas uidere non potuisset, nisi nube carnis tegeretur, per quam quasi per quoddam lucidissimum speculum diuini luminis claritas humanis mentibus innotesceret, que fide purganda est, ut tanti luminis aspectui digna efficiatur. Unde secutus  543 ait: Qui sequitur me, non ambulabit in tenebris, sed habebit lucem [Ms., lumen] uite. Qui meis modo iussis et exemplis obsequitur, non timebit in futuro tenebras damnationis, sed lucem potius uite, ubi nunquam prorsus moriatur, habebit [a 1Kb] .«

» [b 1Kb] Itaque, fratres mei, sequamur Christum lumen mundi, ne ambulemus in tenebris. Tenebre metuende sunt morum, non oculorum; et si oculorum, non exteriorum, sed interiorum, unde discernitur non album et nigrum, sed iustum et iniustum. Cum hoc ergo dixisset Dominus noster iehsu Christus, responderunt Iudei:  Tu de te testimonium dicis [Al., perhibes], testimonium tuum non est uerum. Antequam ueniret Dominus noster iehsu Christus, multas ante se lucernas propheticas accendit et misit. De his  erat etiam Ioannes Baptista [cui tam magnum ipsum lumen, quod est Christus, perhibuit testimonium, quale nulli hominum; ait enim: In natis mulierum non surrexit maior Ioanne Baptista ]. Hic tamen quo nemo erat maior in natis mulierum, dicit de Domino nostro Iesu Christo: Ego quidem baptizo uos in aqua, qui autem uenit post me, fortior me est, cui non sum dignus corrigiam calceamenti soluere . uidete quemadmodum se lucerna Dei [Al., diei] submittat. Lucernam uero ipsum Ioannem fuisse, Dominus ipse testatur: Ille erat, inquit, lucerna ardens et lucens, et uos uoluistis ad horam exsultare in lumine eius . »Responderunt ergo Iudei: Tu de te testimonium dicis, testimonium tuum non est uerum. uideamus,  quid audiunt: audiamus et nos, sed non sicut illi. Illi contemnentes, nos credentes; illi Christum occidere uolentes, nos Christum [Aug., per Christum] uiuere cupientes. Interim ista distantia distinguat aures mentesque nostras, et audiamus quid Iudeis responderit Dominus:

uERS. 14.---Respondit iehsu, et dicit eis: Et si ego testimonium perhibeo de meipso, uerum est testimonium meum; quia scio unde ueni et quo uado. Lumen et alia demonstrat et seipsum. Christus et se ostendit et Patrem ostendit, et de Iudeis quid esset uenturum. Ergo ait Dominus, et uerum ait: Et si ego de me testimonium perhibeo, uerum est testimonium meum, quia scio unde ueni et quo uado. Patrem uolebat  intelligi, Patri gloriam dabat Filius; equalis glorificabat eum, a quo est missus: quantum debet homo glorificare eum, a quo est creatus? Scio unde ueni et quo uado. »Iste, qui in presentia uobis loquitur, habet quod non deseruit, sed tamen uenit; non enim ueniendo inde discessit, aut rediendo nos dereliquit. Quid miramini? Deus est. Non potest hoc fieri, sed ab homine: non potest hoc fieri ab ipso sole oriente. Sol oriens pergit ad occidentem, et deserit orientem. Non eo more Dominus noster iehsu Christus [c 1Kb] : et uenit enim, et ibi est; et rediit, et  hic est. Audi ipsum euangelistam alio loco dicentem, et si potes, cape; si non potes, crede. Deum, inquit, nemo uidit unquam, nisi unigenitus Filius, qui est in sinu Patris, ipse enarrauit . Non dixit: Qui fuit in sinu Patris. Hic loquebatur, et ibi se esse dicebat: qui et hinc discessurus dixit: Ecce ego uobiscum sum omnibus diebus usque ad consummationem seculi . »Ergo uerum est testimonium luminis, siue se ostendat, siue alia: quia sine lumine non potest uideri lumen; et sine lumine non potest uideri quodlibet aliud quod non est lumen.« Itaque et lumen et seipsum ostendit, et que circa se sunt; ita et Christus, et seipsum ostendit, et alios illuminat qui caritate circa se sunt, et sequuntur illum non pedum gressibus, sed caritatis officiis.

 Duos aduentus Domini nostri Iesu Christi legimus in Scripturis sanctis a prophetis esse predictos, unum misericordie qui peractus est, alterum iudicii qui uenturus est. » [a 1Kb] Prima ergo dispensatio Domini nostri Iesu Christi medicinalis, non iudicialis; nam si primo uenisset iudicaturus, neminem inuenisset cui premia iustitie redderet. Quia ergo uidit omnes peccatores, et omnino esse neminem immunem a morte peccati, prius eius erat misericordia preroganda, et post exercendum [Aug., exserendum] iudicium: quia de illo cantauerat Psalmus: Misericordiam et iudicium cantabo tibi, Domine . Non enim ante iudicium et post misericordiam: nam si primum esset iudicium, nulla esset 544 misericordia; sed primo misericordia, postea iudicium.  Que est primo [Ms., prima] misericordia? Creator hominis homo esse dignatus est, factus quod fecerat, ne periret quod fecerat. Quid huic misericordie addi potest? Addidit tamen.« Nam reprobatus est ab omnibus [Al., hominibus], pro quorum salute uenerat in mundum, irrisiones sustinuit, flagella, sputa, opprobria inimicorum, turpissimam mortem crucis. Hec omnia sustinuit quia uoluit, ut saluaret hominem quem creauerat. Nullum genus mortis intolerabilius fuit cruce, propter longos cruciatus: sed nichil nunc gloriosius quam signum crucis portare in fronte. Unde Apostolus ait, gloriam crucis predicans: Mihi autem absit gloriari, nisi in cruce Domini nostri Iesu Christi, per quem mihi mundus crucifixus est, et ego mundo .

 uERS. 15.---Quia uenit neminem iudicare, consequenter Iudeis respondit: uos secundum carnem iudicatis, ego non iudico quemquam. »Pertulit iniustum iudicium, ut ageret iustum. Sed in eo quod pertulit iniustum, misericordie fuit. Denique ita humilis factus est, ut perueniret ad crucem; distulit quidem potentiam, sed publicauit misericordiam. Unde distulit potentiam? Quia de cruce noluit descendere, qui potuit de sepulcro resurgere. Unde publicauit misericordiam? Quia pendens in cruce dixit: Pater ignosce illis, quia nesciunt quid faciunt . Siue ergo propter hoc, quia non uenerat  iudicare mundum, sed saluare mundum, dixit: [Ego] non iudico quemquam; siue quemadmodum commemoraui, quoniam dixerat: uos secundum carnem iudicatis, addidit: Ego non iudico quemquam, ut intelligamus Christum, non secundum carnem iudicare, sicut ab hominibus iudicatus est. »Nam ut cognoscatis iam et iudicem Christum, audite quid sequitur:  Et si iudico ego, iudicium meum uerum est. Ecce habet et iudicium [Aug., et iudicem . . . ne sentias iudicem], sed agnosce Saluatorem, ne sentias iudicium. Quare autem dixit iudicium suum uerum esse? Quia solus, inquit, non sum, sed ego, et qui me misit Pater.« Quid est missio Christi, nisi incarnatio eius? Missus est Christus, idem est ut si dicas, incarnatus est Christus. Et a Patre missus  erat, et a Patre nunquam recessit: et hic fuit per incarnationem, et hic est modo per diuinitatem. Fides ergo mundet corda nostra, et intellectus impleat corda nostra, ut intelligamus mysterium salutis nostre. Altum est, profundum est, secretum est. Una est substantia, una diuinitas, una maiestas Patris et Filii. Pater non passus est, sed solus Filius. Ergo intelligamus missionem Filii nominatam incarnationem Filii: Patrem autem incarnatum esse non credamus. Unde ergo uerum [est] iudicium eius, nisi quia uerus est Filius Patris? Ideo dixit: Iudicium meum uerum est, quia solus non sum, inquit, sed ego, et qui me misit Pater. Idem ergo in alio loco dixit: Ego et Pater unum sumus; unum in substantia, duo in persona. Unum dixit, propter substantie unitatem,  sumus dixit, propter personarum distinctionem. Audi [agnosce], quid dixit, Ego et qui me misit Pater. Distingue personas, et agnosce quia Pater pater est, et Filius filius est, ne in barathrum Sabelliani peruenias. Et noli dicere: alius [Ms., aliud] et aliud, sed dic, alius et alius. Non aliud in substantia, sed alius in persona. Non Pater maior, non Filius minor in diuinitatis gloria; sed crede, unum sumus. »In eo quod dixit ipsa ueritas unum, liberat te ab Ario; quod dixit sumus, liberat te a Sabellio. Si unum, non ergo diuersum; si sumus, non ergo unus.« De iudicio dixerat, dum dixit: Ego non iudico quemquam; de testimonio nunc uult dicere, ut intellectus impleat corda nostra.

 uERS. 17.---In lege uestra, inquit, scriptum est. uestram dixit, tanquam diceret: In lege que uobis a Deo data est; sicut dicimus: Panem nostrum quotidianum, quem a Deo nobis dari poscimus. Quid est quod in lege uestra scriptum est, quia duorum hominum testimonium uerum est? Nunquid semper duo homines uerum dicunt testimonium? Nonne duo falsi testes contra Susannam falsum protulerunt testimonium ? Et Iudeis querentibus falsum testimonium contra Christum, dicit Euangelista: Nouissime uenerunt duo falsi testes. »Nunquid quia duo erant, ideo falsi testes non erant? Quid de duobus dicimus uel tribus? Uniuersus populus mentitus  est contra Christum. Si ergo totus populus, 545 qui constat ex magna hominum multitudine, falsum testimonium dicere inuentus est, quomodo accipiendum est, In ore duorum uel trium testium stabit omne uerbum, nisi quia hoc modo per mysterium Trinitas commendata est, in qua perpetua stabilitas ueritatis est? Si uis habere bonam causam, habeto duos uel tres testes, Patrem et Filium, et Spiritum sanctum. Denique quando Susanna casta femina fidelisque coniux duobus falsis testibus urgebatur, Trinitas illi in conscientia atque in occulto suffragabatur: illa Trinitas de occulto unum testem Danielem excitauit, et duos conuicit. Ergo quia in lege uestra scriptum est: Duorum hominum testimonium uerum esse, accipite uerum testimonium, ne sentiatis iudicium. Ego  enim, inquit, non iudico quemquam, sed testimonium perhibeo de me; differo iudicium, non differo testimonium.« Eligamus, fratres, testimonium Dei; quia testimonium Dei uerum est; et qui modo testis es omnium que agimus, iudex erit omnium que fecimus. Et alium non querit testem nisi seipsum, quia omnia secreta cordis nostri considerat, et quid et ex quo fonte procedat. Ideo testis, quia non querit alium unde cognoscat quis sis uel qualis sit uita tua, qui reddet unicuique secundum opera sua. »Responderunt ergo Iudei Domino loquenti de Patre suo, et dixerunt:  Ubi est pater tuus? Patrem Christi carnaliter acceperunt, quia uerba Christi secundum carnem iudicauerunt. Erat autem qui loquebatur in aperto caro, in occulto uerbum; homo  manifestus, Deus occultus: uidebant indumentum, et contemnebant indutum. »uideamus ergo quid ad hec Dominus respondit: Ubi est, inquiunt, pater tuus? Audiuimus enim te dicere: Solus non sum, sed ego, et qui me misit Pater. Nam solum te uidemus, Patrem tuum tecum non uidemus: quomodo te dicis solum non esse, sed cum Patre tuo esse? [aut] ostende nobis tecum esse Patrem tuum. Et Dominus: Nunquid me uidetis, et Patrem meum non uidetis [Aug., ut Patrem ostendam uobis]? Hoc enim sequitur, hoc suis uerbis ipse respondit, quorum uerborum expositionem nos ante premisimus. uidete enim quid dixerit: Neque me scitis, neque Patrem meum. Si me sciretis, forte et Patrem meum sciretis. Dicitis ergo:  Ubi est Pater tuus? Quasi me iam sciatis; quasi totum hoc sim quod uidetis. Ergo quia me non nostis, ideo uobis Patrem meum non ostendo. Me quippe hominem putatis, ideo Patrem meum hominem queritis, quia secundum carnem iudicatis. Quia uero secundum quod uidetis aliud sum, et aliud secundum quod non uidetis, Patrem meum loquor occultum [Aug., occultus occultum]; prius est ut me noueritis, tunc et Patrem meum scietis. »Si enim me sciretis, et Patrem meum forsitan sciretis. Ille qui omnia scit, quando dicit forsitan, non dubitat, sed increpat. Attende enim quomodo increpatiue dicatur ipsum forsitan, quod uidetur esse uerbum dubitationis. Sed dubitationis uerbum est, quando dicitur ab homine, ideo dubitante quia nesciente; cum uero dicitur a Deo  uerbum dubitationis, cum Domino [Ms., Deum] nichil utique lateat, illa dubitatione arguitur infidelitas, non opinatur diuinitas. Homines enim de his rebus quas certas habent, aliquando increpatione [Aug., increpatiue] dubitant, id est, uerbum dubitationis ponunt, cum corde non dubitant: uelut si indigneris seruo tuo, et dicas: Contemnis me; considera, forsitan Dominus tuus sum. Hinc et Apostolus ad quosdam contemptores suos loquens ait: Puto autem, et ego Spiritum Dei habeo . Qui dicit puto, dubitare uidetur; sed ille increpabat, non dubitabat. Et Dominus iehsu Christus alio loco increpans infidelitatem futuram generis humani: Cum uenerit, inquit, Filius hominis, putas inueniet fidem super terram ? »Scit ergo omnia, per  quem facta sunt omnia, et tamen dubitando increpabat. Si me sciretis, forsitan et Patrem meum sciretis. Increpabat infideles, admonet fideles;« ut sciant unam esse cogitationem Patris et Filii, quatenus sciant cognitionem Filii cognitionem esse et Patris. Ideo discipulo electo poscenti ut ostenderet eis Patrem, respondit: Tanto tempore uobiscum sum, et non cognouistis me. Philippe, qui uidet me, uidet et Patrem meum . Si dissimilis esset Filius Patri, nunquid diceret discipulis suis: Qui me uidet, uidet et Patrem? nunquid diceret Iudeis: si me sciretis, forsitan et Patrem meum sciretis?

546 uERS. 20.---»Hec uerba locutus est iehsu in gazophylacio docens in templo. Magna fiducia sine timore. Non enim pateretur, si nollet; quia nec  nasceretur, si nollet.« Quid est quod hec uerba [iehsu] in gazophylacio docens in templo locutus est? Gazophylacium locus est ubi thesauri conduntur. iehsu in gazophylacio loquebatur Iudeis, dum in parabolis locutus est turbis. Nam gazophylacium fuit Christus, in quo omnia latuerunt mysteria tunc aperienda, dum ipse, qui latuit in littera, loquebatur, non in prouerbiis, sed palam omnia fidelibus suis enarrans. Nam et gazophylacia adherebant templo, quia ipse Christus templum est, de quo ipse ait: Soluite templum hoc , cui omnia mysteria ueteris legis adherebant, et ad eum omnia respiciebant, donec ueniret ad aperienda singulorum gazophylacia mysteriorum, aperiente eo sensus fidelium  suorum, ut intelligerent que latebant, sicut euangelista ait: Tunc aperuit illis sensum, ut intelligerent Scripturas . Denique quid sequitur? Nemo apprehendit eum, quia necdum uenerat hora eius. Scilicet omnia dispositionis sue, omnia uoluntatis sue. Quia qui uoluntate natus est, uoluntate et passus est. »Si ergo pati nollet, non pateretur; si non pateretur, sanguis ille non funderetur, mundus non redimeretur. Agamus itaque gratias et potestati diuinitatis et miserationi infirmitatis eius, de occulta potentia quam Iudei non nouerant; unde illis modo dictum est: Neque me nostis, neque Patrem meum ; et de carne suscepta, quam Iudei nouerant, et cuius patriam sciebant; unde illis alio loco dixit: Et me nostis, et unde sim scitis . Utrumque nouerimus in Christo, et unde equalis [est] Patri, et unde illo maior est Pater. Illud uerbum est, illud caro; illud Deus est, illud homo. Sed unus Christus Deus et homo.« Modo de sua passione, quid loquatur Christus, audiamus.



CAPUT XXI. Dicit Iudeis quod in peccato suo morientur. A quibus cum esset interrogatus quis esset, respondit principium se esse, addens hoc: Cum exaltaueritis Filium hominis, tunc cognoscetis quia ego sum.

uERS. 21.---» [a 1Kb] Ego uado, et queretis me, et in peccato uestro moriemini. Quo ego uado, uos non potestis uenire. Ego uado, inquit, et queretis me: non desiderio, sed odio. Nam illum, posteaquam abscessit ab oculis hominum, inquisierunt, et qui oderant,  et qui amabant: illi persequendo, illi habere cupiendo. Bonum est animam Christi querere, sed quomodo discipuli eam quesierunt; et malum est querere animam Christi, sed quomodo eam Iudei quesierunt; illi enim ut haberent, isti, ut perderent. Denique isti, quia sic querebant more malo, corde peruerso, quid secutus adiunxit? Queretis me; et ne putetis, quia bene me queretis, in peccato uestro moriemini; hoc est Christum male querere, in peccato suo mori.« In peccato suo moritur, qui in peccato permanet usque ad mortem. Ille Christum non querit qui salutem anime sue per penitentiam non querit. Ad quem Propheta clamat: Querite Dominum, dum inueniri potest . Modo qui misericordem, dum tempus habet, non querit, inueniet  eum iratum. Iudeis dixit: In peccato uestro moriemini, quia presciebat eos in peccato suo permanere. Singulari [uero] numero dixit in peccato, et plurali numero moriemini, quia omnibus illis ad quos loquebatur, unam esse uoluntatem, equalem malitiam perdendi eum [sciebat], qui saluare eos uenerat. »Alio uero loco discipulis suis dixit: Quo ego uado, [uos] non potestis modo uenire . Non abstulit eis spem, sed predixit dilationem. Quando enim hoc discipulis Dominus loquebatur, tunc non poterant uenire quo ille ibat, sed postea uenturi erant: isti autem nunquam quibus presciens [Ms., prescius] dixit: In peccato uestro moriemini. »His autem auditis uerbis, quomodo solent carnalia cogitantes,  et secundum carnem iudicantes, et totum carnaliter audientes et sapientes, dixerunt:  Nunquid interficiet semetipsum, quia dicit: 547 Quo ego uado, uos non potestis uenire? Stulta uerba et omnino insipientie plena. Quid enim? Non poterant illo uenire quo ille perrexisset, si interficeret semetipsum? Nunquid ipsi non erant morituri? Quid est ergo, nunquid interficiet semetipsum, quia dixit: Quo ego uado, uos non potestis uenire? Si de morte hominis diceret, quis hominum non moritur? Ergo,  quo ego uado dixit, non quo itur ad mortem, sed quo ibat ipse post mortem, ut occideret mortem. »Illis itaque non intelligentibus ista, respondit Dominus [b 1Kb] : uos deorsum estis. Ideo terram [Al., terrena] sapitis, quia sicut serpens terram manducatis. Quid est, terram manducatis, nisi terrenis pascimini, terrenis delectamini, terrenis inhiatis, sursum cor non habetis? uos de deorsum estis, ego de supernis sum; uos de mundo hoc estis, ego non sum de hoc mundo. Quomodo ergo non erat de hoc mundo, per quem factus est mundus, et semper ubique est? Sed omnes de mundo: sed prius mundus, postea homo. Sed Christus ante mundum, ante Christum nichil. Quia in principio erat uerbum, et omnia per ipsum facta sunt. Sic enim erat ille de supernis; de quibus supernis  Christus? Ab ipso Patre, nichil illo superius; quia Pater uerbum genuit equale sibi, ceternum sibi, unigenitum sibi, sine tempore, per quem conderet tempora.« Ideo Christus ante omnes creaturas, et ante omnia tempora, quia de Patre ceternus Patri genitus est. Ego de supernis sum, uos de hoc mundo estis; ego non sum de hoc mundo.

uERS. 24.---»Dixi ergo uobis, quia moriemini in peccatis uestris. Exposuit nobis, fratres, quod [Ms., quid] intelligi uoluit, uos de mundo hoc estis. Ideo quippe dixit: uos de hoc mundo estis, quia peccatores erant, quia iniqui erant, quia infideles erant, quia terrena sapiebant.« Nunquid apostoli et sancti Dei de hoc mundo non erant? Erant siquidem, quia de Adam nati sunt, sed ipsa ueritas de eis ait: Ego  elegi uos de mundo , id est, de carnali conuersatione, que mundi nomine hoc loco significari uidetur. »Qui ergo erant de mundo, facti sunt non de mundo, et pertinere ceperunt ad eum per quem factus est mundus. Isti autem remanserunt esse in mundo, quibus dictum est: Moriemini in peccatis uestris. »Nemo dicat, de hoc mundo non sum. Quisquis es, o homo, de hoc mundo es: sed uenit ad te qui fecit mundum, et liberauit te de hoc mundo. Si delectat te mundus, semper uis esse in mundo [Aug. et Ms., immundus]. Si autem iam non delectat te hic mundus, iam non eris [Ms., iam tu eris] mundus [c 1Kb] , et non audies, quod Iudei audierunt: Moriemini in peccato uestro.« Et qui plus peccat,  plus est [in mundo et plus] immundus; et quanto quis se mundat a peccato, tanto se eleuat de mundo non esse. »Merito audierunt Iudei: Moriemini in peccatis uestris; quia non habere peccatum nullo modo potuistis, qui cum peccato nati estis; sed tamen, si in me, inquit, credideritis, cum peccato quidem nati estis, sed in peccato uestro morituri non estis. Tota ergo infelicitas ipsa erat, non peccatum habere, sed in peccatis mori. Hoc est quod debet fugere omnis Christianus; propter hoc ad baptismum  curritur, propter hoc qui egritudine uel aliunde periclitatur, sibi desiderat subueniri; propter hoc etiam sugens paruulus a matre piis manibus ad Ecclesiam fertur, ne sine baptismo exeat, et in peccato qui natus est, non moriatur [Aug. et Ms., quo natus est, moriatur]. Adiunxit enim dicens: Si non credideritis quia ego sum, moriemini in peccatis uestris. Ergo si credideritis quia ego sum, non moriemini in peccatis uestris. »Reddita est spes desperantibus, excitatio facta est dormientibus; cordibus euigilauerunt, inde plurimi crediderunt, sicut Euangelii ipsius consequentia testatur, ubi ait: Hec illo loquente, multi crediderunt in eum. In hoc ergo populo cui Dominus loquebatur, erant qui in peccato suo fuerant morituri: erant etiam qui in ipsum qui loquebatur fuerant  credituri, et ab omni peccato liberandi. »Tamen hoc attende, 548 quod ait Dominus Christus: Si non credideritis quia ego sum, moriemini in peccato uestro. Quid est, si non credideritis quia ego sum? Quid? Nihil addidit. Multum est quod commendauit.« Dixit, ego sum, et non addidit quid, siue Christus, siue Filius Dei, siue ille quem prophete predixerunt, siue Saluator mundi, siue [aliud] aliquid, quod de eo in Scripturis legitur. Multum est, quod ait, ipse [Ms., ipsum]: Ego sum. Quia dixerat Deus Moysi: Ego sum, qui sum ; et hic modo: Nisi credideritis quia ego sum, eodem uerbo essentie sempiterne usus est ad populum Iudeorum, quo tunc ad Moysen per angelum in rubo flamme ignis, quem missurus erat ad liberandum populum  suum. Quid est quod hic dixit: Ego sum, nisi ille ipse qui tunc uenit in angelum [Ms., ueni in angelo] mittere Moysen seruum meum ad liberandum populum meum; ego ipse modo per meipsum ueni incarnatus, homo factus liberare homines quos creaui; saluare qui perditi fuerant. Quidquid enim aliquo modo mutari potest, uel in melius uel in deterius, quodammodo moritur eo quod fuit ante, dum incipit aliud esse, uel aliter esse quam fuit. Solus uero Deus semper idem est. Immutabilis [ueritas], immutabilis bonitas, immutabilis sempiternitas, immutabilis natura, immutabilis substantia. Et quidquid de eo dici potest, semper idem est quod fuit et quod erit. Prorsus nichil aliud melius uidetur intelligi in  hoc uerbo, quod ait Dominus: Ego sum, nisi ego sum Deus. Moriemini in peccato uestro. »Sed illi semper terrena sapientes, et semper secundum carnem audientes et respondentes, quid ei dixerunt?

uERS. 25.---Tu quis es? Non enim, cum dixisti: Nisi credideritis, quia ego sum, addidisti, quis esses [Aug., quid esses]. Quis es, ut credamus? Et ille: Principium. Ecce quod est, esse. Principium mutari non potest; principium in se manet et innouat omnia; principium est, cui dictum est: Tu autem idem ipse es, et anni tui non deficient . Principium, ait, quod et loquor uobis. Principium me credite, ne moriamini in peccatis uestris. Tanquam  enim in eo quod dixerunt: Tu quis es? nichil aliud dixerunt quam quid te esse credemus? Respondit: Principium me esse credite, et addidit: quod et loquor uobis. Id est, quia humilis propter uos factus ad ista uerba descendi. Nam si principium, sicuti est, ita maneret apud Patrem ut non acciperet formam serui, et homo loqueretur hominibus, quomodo ei crederent, cum infirma corda intelligibile uerbum sine uoce sensibili audire [Al., sine uoce, sed sensibili, uidere] non possent? Ergo, inquit, credite me esse principium, quia ut credatis non solum sum, sed et loquor uobis.

» [a 1Kb] uerba Domini nostri Iesu Christi que habuit cum Iudeis, ita moderans loquelam suam, ut ceci non uiderent et fideles oculos aperirent [Adde: ista  sunt]. Dicebant ergo Iudei: Tu quis es? quia dixerat supra Dominus: Nisi credideritis quia ego sum, moriemini in peccatis uestris. Ad hec ergo illi: Tu quis es? ueluti querentes nosse, in quem deberent credere, ne in suo peccato morerentur. Respondit dicentibus: Tu quis es? et ait: Principium, quod et loquor uobis.« Quare se dicit Dominus iehsu principium? Quia omnia per ipsum facta sunt, sicut Psalmus [Ms., Psalmista] dicit: Omnia in sapientia fecisti . Si igitur omnia in sapientia fecit Deus, id est, in Filio suo ceterno sibi et consubstantiali, Filius utique omnium principium est. Nunquid et Pater potest dici principium? Utique recte dicitur [et] Pater principium, et Filius principium; non tamen duo principia. Sicut Pater Deus,  et Filius Deus, non tamen duo dii, sed unus Deus dicendus est; sic Pater principium, et Filius principium, non tamen duo principia, sed unum principium fatendum est. Ergo et Spiritus sanctus principium est, non tamen tria principia, Pater et Filius et Spiritus sanctus, sed unum principium; sicut Pater Deus, Filius Deus, Spiritus sanctus Deus, non tamen tres dii, sed unus Deus. Pater omnipotens Filius omnipotens, Spiritus sanctus omnipotens, non tamen tres omnipotentes, sed unus omnipotens. Id enim quod Pater [ad] se est, Deus est; quod ad Filium est, Pater est; quod Filius ad seipsum, Deus est; quod a Patre est, Filius est. Et Spiritus sanctus quod ad se est, Deus est; quod a Patre et Filio, Spiritus sanctus est: quia Patris et Filii Spiritus  est, ex Patre et Filio 549 procedens, unius substantie, potestatis, maiestatis cum Patre et Filio. Audiamus ergo principium, quod loquitur nobis.  Multa, inquit, habeo de uobis loqui et iudicare. In alio uero loco dixit: Non iudico quemquam, presentem eius ostendens aduentum, quo uenit saluare, non iudicare: quia uenerat, ut saluaret mundum, non ut iudicaret mundum. »Quod autem nunc dicitur [Ms., dicit]: Multa habeo de uobis loqui et iudicare, iudicium futurum dicit. Ideo enim ascendit, ut ueniat iudicare uiuos et mortuos. Nemo iustius iudicabit, quam qui iniuste iudicatus est.  Multa habeo, inquit, loqui et iudicare de uobis; sed qui me misit, uerax est. uidete, quemadmodum Patri det [Ms., dat] gloriam equalis Filius Patri.« Exemplum enim nobis prebet gloriam dare Deo, gloriam Dei querere, non nostram, quasi diceret: O homo fidelis, si ego Filius Patris equalis Patri, consubstantialis Patri, ceternus Patri, do gloriam ei a quo sum, quomodo tu superbus es apud eum cuius es seruus: Multa, inquit, habeo de uobis loqui et iudicare, sed qui me misit, uerax est; tanquam diceret: Ideo uerum dico, quia Filius ueracis, ueritas sum. Pater uerax est, Filius ueritas. »Ait enim apertissime ipse Dominus: Ego sum uia, et ueritas, et uita. Ergo si Filius ueritas, Pater quid, nisi quod ait ueritas: Qui me misit, uerax est? Filius ueritas, Pater  uerax.« Sicut a Patre Filius, ita a ueraci ueritas. Pater uerax est, sed non a ueritate; Filius ueritas, sed a Patre, quasi [Al., quia] Filius a Patre, non a seipso. Et ideo [ait] alio loco: A me ipso non ueni, id est, a me ipso non sum. Pater utique uerax est, non participando ueritati [Ms., ueritatem], sed generando ueritatem; quia Pater genuit Filium, qui de se ipso ait: Ego sum uia et ueritas. Cum autem dixisset Dominus iehsu, uerax est, qui me misit, non intellexerunt illi, quod de Patre eis dicebat, necdum habuerunt oculos cordis apertos, ut intelligere possent equalitatem ueracis et ueritatis.

uERS. 28.---Dicebat iehsu turbis Iudeorum: Cum exaltaueritis Filium hominis, tunc cognoscetis quia ego sum, et a me ipso facio nichil: sed sicut docuit  me Pater, hec loquor. » [a 1Kb] Quid est hoc? Nihil enim aliud uidetur dixisse, nisi eos post passionem suam cognituros quid esset [Aug., quis esset]. Procul dubio ergo uidebat ibi aliquos quos ipse [nouerat, quos ipse] cum ceteris sanctis suis ante mundi constitutionem presciendo elegerat, post passionem suam esse credituros. Ipsi sunt illi quos assidue commendamus et ad imitationem cum magna exhortatione proponimus. Misso desuper Spiritu sancto post Domini passionem et resurrectionem et ascensionem, cum miracula fierent in eius nomine, quem tanquam mortuum persequentes Iudei contempserunt, compuncti sunt corde ; et qui seuientes occiderunt, mutati crediderunt; et quem sanguinem seuiendo fuderunt, credendo biberunt  ; illa tria millia, et illa quinque millia Iudeorum quos ibi uidebat, quando dicebat: Cum exaltaueritis Filium hominis, tunc cognoscetis quia ego sum; tanquam dicens: Differo cognitionem uestram, ut impleam passionem meam; ordine uestro cognoscetis qui sim. Non quia omnes tunc erant credituri ex his qui audiebant, id est, post Domini passionem: nam paulo ante [Leg., paulo post] dicit: Hec eo loquente multi crediderunt in eum; et nondum exaltatus erat filius hominis. Exaltationem quippe dicit passionis, non glorificationis; crucis, non celi, nam ibi exaltatus est, quando pependit in  ligno; sed illa exaltatio, humiliatio fuit. Tunc enim factus est Patri obediens usque ad mortem, mortem autem crucis . Propter quod exaltauit illum Deus.« Altera exaltatio fuit, quando eleuatus est in crucem; altera dum ascendit in celum. Illa humiliationis, ista glorificationis. »Exaltationem crucis oportebat impleri per eorum manus qui postea fuerant credituri, quibus dicit: Cum exaltaueritis Filium hominis, tunc cognoscetis quia ego sum. Quare hoc, nisi ut nemo desperaret in quocunque scelere male [sibi] conscius, quando uidebat eis donari homicidium, qui occiderant Christum?« Addidit: Tunc cognoscetis quia ego sum. Quid est, ego sum, nisi unius substantie cum Patre? Sicut et ad Moysen superius diximus, dictum esse: Ego sum, qui sum.  uerbo substantiali utitur de seipso Dominus, ut intelligatur eternam esse substantiam, et unam 550 esse substantiam Patris et Filii. Tamen ne ipse intelligeretur Pater, continuo adiunxit: Et a me ipso facio nichil, sed sicut docuit me Pater, hec loquor. Quod uero ait: A meipso facio nichil. Quid est, A meipso facio nichil? Id est, a meipso non sum. Quod autem addidit: Sicut docuit me Pater, hec loquor, sensus altissimus est. Cor enim mundandum, ut intelligatur quod ait: Sicut docuit me Pater, sic loquor; non enim ita intelligendum est, quasi homo Pater homini Filio loqueretur: sed excellentius et sacratius. Aliter uero intelligendum est quod ait euangelista: In principio erat uerbum; et aliter intelligendum, uerbum caro factum est. Aliter de diuinitate Christi, in qua equalis  est Deo Patri; aliter de humanitate eius, in qua consimilis est nobis. Cogitandum est non uno modo intelligendum esse, quod ait Dominus: Ego et Pater unum sumus , et illud quod dixit: Pater maior me est . »Ergo incorporaliter cogitetur Pater locutus Filio, quia incorporaliter Pater genuit Filium. Nec eum sic docuit, quasi indoctum genuerit: sed hoc est eum docuisse, quod est scientem genuisse; et hoc est, docuit me Pater, quod scientem me Pater genuit. Si enim, quod pauci intelligunt, simplex est natura ueritatis, hoc est Filio esse, quod nosse. Ab illo ergo habet quod nouerit, a quo habet ut sit; non ut prius ab illo esset, et ab illo postea nosset: sed quemadmodum illi gignendo dedit ut esset, sic gignendo dedit ut nosset; quia simplicis indicium est  nature ueritatis [Al. ueritas] est [b 1Kb] , esse et nosse: non est aliud atque aliud, sed hoc ipsum. »Dixit ergo ista Iudeis et addidit:  Et qui me misit, mecum est. Iam hoc antea dixerat, sed rem magnam assidue commemorat: Misit me, et mecum est. Si ergo tecum est, o Domine, non unus ab alio missus est, sed ambo uenistis. Et tamen cum ambo simul sint, unus missus est, alter misit: quoniam missio, incarnatio est; ipsa incarnatio Filii tantum est, non et Patris. Misit itaque Pater Filium, sed non recessit a Filio. Ergo, inquit, qui me misit, non reliquit me solum: cuius auctoritate tanquam paterna  incarnatus sum, mecum est, non me dereliquit. Quare me non dereliquit? Non dereliquit me, inquit; solum, quia ego que placita sunt ei, facio semper. Ipsa est equalitas semper, non ex quodam initio et deinceps, sed sine initio et sine fine. Dei enim generatio non habet initium temporis, quia per genitum facta sunt tempora.«  Hec illo loquente multi crediderunt in eum. Multi crediderunt, necdum in omnem terram exiuit sonus eorum, necdum omnibus predicatum est, necdum dictum est:  Ite, docete omnes gentes. Ergo Dominus ad eos, qui crediderunt in eum, ait Iudeos:



CAPUT XXII. Iudeis credentibus ait: Si manseritis in sermone meo, ueritas liberabit uos. Quibus respondentibus se esse liberos, dicit: Qui facit peccatum, seruus est peccati.


uERS. 31.---»Si uos manseritis in uerbo meo. Ideo manseritis, quia initiati estis, quia esse ibi cepistis. Si manseritis, hoc est, in fide que in uobis esse credentibus cepit, quo peruenietis? uide quale initium, quo perducitur [Al. perducit]. Amasti fundamentum, culmen attende, et ex ista humilitate aliam celsitudinem quere. Fides enim humilitatem habet; cognitio et immortalitas et eternitas non habet humilitatem, sed celsitudinem, et erectionem, nullam defectionem; eternam stabilitatem, nullam ab inimico expugnationem, nullum deficiendi timorem. Magnum est quod incipit a fide,« sed maius quo peruenitur per fidem. Audi igitur quo perueniat, et uide quanta sit fides.  Ergo et uos, ait, si manseritis  in uerbo meo in quo credidistis, uere discipuli mei eritis; subiunxit quoque: et cognoscetis ueritatem. Qui cognoscit ueritatem, cognoscit Deum, quia Deus ueritas est, dicente ipso Domino: Ego sum uia, et ueritas, et uita . Credamus ergo, ut cognoscamus ueritatem, quia sine 551 fide ad cognitionem ueritatis nullus peruenire poterit. »Quid cognituri sumus? Illud quod nec oculus uidit, nec auris audiuit, nec in cor hominis ascendit . Quid est enim fides, nisi credere quod non uides? Fides ergo est quod non uides credere; ueritas, quod credidisti uidere. Quid est, quod uidere nobis promittitur? Dicit enim Dominus in alio loco quid esset quod uisuri erimus: Qui autem diligit me, diligitur a Patre meo, et ego diligam eum, et manifestabo ei me  ipsum« . Hec est promissio, hec est merces fidei que per dilectionem operatur. Hec est satietas quam Psalmista optauit, dicens: Satiabor, dum manifestabitur gloria tua . O Domine, fac nos digne amare te, et non amare seculum, ut ualeamus ad illam libertatem peruenire, ad quam per cognitionem ueritatis peruenitur; de qua subiunxisti, dicens: »Et ueritas liberabit uos. Quid est, liberabit uos? Liberos faciet. Denique Iudei carnales, et secundum carnem iudicantes, non hi qui crediderant, sed in illa turba qui erant qui non credebant, iniuriam sibi factam putauerunt, quia dixit  eis: ueritas liberabit uos: indignati sunt seruos se esse significatos. Et uere serui erant. Et exponit illis que sit seruitus, et que sit futura libertas quam ipse promittit.« Nihil enim aliud est dicere: Et ueritas liberabit uos, nisi liberos uos faciet, sicut nichil est saluabit, nisi saluos faciet. Audiuimus ergo quid libera ueritas dixit: audiamus quid superba falsitas respondeat. Dixerunt ergo Iudei:  » [a 1Kb] Semen Abrahe sumus, et nemini seruiuimus unquam. Quomodo tu dicis, liberi eritis? Non enim dixerat Dominus, liberi eritis, sed: ueritas liberabit uos. In quo tamen uerbo, illi nichil aliud intellexerunt, nisi libertatem carnalem, et extulerunt se quod semen essent Abrahe, et dixerunt: Semen Abrahe sumus, et nemini seruiuimus unquam, quomodo tu dicis: Liberi  eritis? O uana superbia! o falsa iactantia! quomodo uerum dixistis: Nemini seruiuimus unquam? Ioseph non est uenundatus? Prophete sancti non sunt ducti in captiuitatem? Denique nonne ille ipse est populus, qui in Aegypto lateres faciebat, et operibus duris [Aug., regibus duris], non saltem in argento et auro, sed in luto seruiebat? Si nemini seruistis unquam, o ingrati, quid est quod uobis assidue imputat Deus, quomodo uos de domo seruitutis liberauit? An forte patres uestri seruierunt, uos autem qui loquimini nulli seruistis unquam? Quomodo ergo soluebatis tributum Romanis? Unde et ipsi ueritati laqueum quasi captionis proposuistis, ut diceretis: Licet reddere tributum Cesari? ut si dixisset, licet, teneretis eum, quasi malam optasset libertatem  semini Abrahe [Aug., quasi male optasset libertati seminis Abrahe]. Si autem diceret, non licet, calumniaremini apud reges terre, quod prohiberet regibus tributa persolui. Deinde prolato nummo uicti estis, et captioni uestre uos ipsi estis respondere compulsi. Ibi enim uobis est dictum: Reddite Cesari que Cesaris sunt, et Deo que Dei sunt ; cum uos ipsi respondissetis, quod nummus habet imaginem Cesaris: quia sicut querit Cesar in nummo imaginem suam, sic Deus querit in homine suam.« Nec alienum quid querit Deus ab homine, sed quod condidit in homine. Ideo Deus homo factus est, ut in homine reformaret, quod in homine formauit. Ergo mentientibus et de uana libertate tumentibus, quid respondisset Dominus Iudeis, audiamus.

 uERS. 34.---Amen, amen dico uobis, quia omnis qui facit peccatum, seruus est peccati. Quis non sub his uerbis contremiscat? Si omnis homo peccator, omnis homo seruus peccati. Sed intentius audiamus, qualiter liberemur de hac seruitute. Terrorem incutit, medicinam adhibet. Nam ait Dominus: Amen, amen dico uobis: Quid est, amen, amen, nisi uerum, uerum dico uobis? Quod uerbum nec Grecus interpres, nec Latinus ausus est in aliam transferre linguam, ut honorem haberet uelamento secreti testificatio ueritatis in Christo. ueritas dicit: uerum uerum dico uobis, ingeminat, replicat uerbum ueritatis, ut excitaret  dormientes, intus [Ms. et Aug., intentos] faceret audientes, nec contemneretur, qui ait: Amen, amen dico uobis, quia omnis qui facit peccatum, seruus est peccati. »O mirabilis [Aug., miserabilis] seruitus, seruire peccato, seruire diabolo, qui peccati est auctor! Plerumque homines cum dominos malos patiuntur, uenales se petunt; non querentes dominum non habere, sed saltem mutare. Seruus peccati quid 552 faciat, quem interpellet, apud quem interpellet, apud quem uenalem se petat?« Sepe homines malos dominos fugiunt ne seruiant malis, et non fugiunt peccatum, cuius seruus est qui peccator est. Et quanto felicius esset fugere peccatum, et seruire homini libera conscientia? »Deinde seruus hominis aliquando sui domini duris imperiis fatigatus, fugiendo  requiescit: seruus peccati quo fugit? Secum trahit peccatum quocunque fugerit. Non fugit seipsam mala conscientia, non est quo eat, sequitur se; imo non recedit a se: peccatum enim quod facit, intus est. Fecit peccatum ut aliquam corporalem caperet uoluntatem: uoluntas [Ms., uoluptatem: uoluptas] transiit, peccatum remanet; preteriit quod delectabat, remansit quod pungat. Mala seruitus. Aliquando fugiunt homines improbos dominos, uolentes carere dominis, qui nolunt carere peccatis.« Quanto felicius si deserat homo peccatum, fugiat ad Christum, Deum liberatorem interpellet? Liberat ergo ab hac seruitute peccati solus Dominus, qui illam non habuit, qui solus sine peccato uenit in mundum. Ille solus liberare potest de peccato, qui uenit sine peccato, et factus est sacrificium pro  peccato. »Cum ergo omnis qui facit peccatum seruus sit peccati, que sit spes nobis libertatis, audite:  Seruus autem, inquit, non manet in domo in eternum. Ecclesia est domus, seruus est peccator.« Non maneat homo in peccato, nec [Al., ne] sit seruus peccati, ut possit manere in domo, id est, in Ecclesia. Maneat in corpore capitis sui, ut sit filius, non seruus. Longe aliud est peccare, aliud manere in peccato. Qui manet in peccato, seruus est peccati; qui fugit a peccato, seruus erit iustitie. »Terruit itaque, et spem dedit: terruit, ne peccatum amaremus; spem dedit, ne de peccati solutione diffideremus. Omnis, inquit, qui facit peccatum, seruus est peccati. Seruus autem non manet [in domo] in eternum. Que ergo nobis spes est, qui non sumus sine peccato? Audi  spem tuam: Filius manet in eternum.

uERS. 36.---Si ergo filius uos liberauerit, tunc uere liberi eritis. Hec spes est nostra, fratres, ut a libero liberemur, et liberando seruos nos faciat; serui enim eramus cupiditatis, liberati efficimur serui caritatis. Prima libertas est non permanere in peccato, seruire iustitie, dicente Apostolo: Cum serui essetis peccati, liberi eratis iustitie . Nunc autem habetis fructum uestrum in sanctificatione, finem uero uitam eternam.« Perfecta uero libertas est [Deo] Christo seruire, illum diligere qui uere nos liberauit, qui uerus est Filius Dei, et Dominus in forma serui.  » [a 1Kb] Non seruus, sed in forma serui Dominus. Fuit quippe illa carnis forma seruilis, sed quamuis esset similitudo carnis peccati, non erat caro peccati. Libertatem promisit credentibus in se; Iudei uero tanquam de sua libertate superbientes, dedignati sunt fieri liberi, cum essent serui peccati. Ideo autem se liberos esse dixerunt, quia semen Abrahe erant. Quid ergo eis ad hec respondit Dominus, audiamus:  Scio, inquit, quia filii Abrahe estis, sed queritis me interficere. Agnosco carnis originem, non cordis fidem. Filii Abrahe estis, sed secundum carnem. Ideo queritis me occidere, inquit; sermo enim meus non capit in uobis, id est, non habet locum in uobis. Si sermo meus caperetur a uobis, caperet utique uos. Quid est ergo, non capitur a uobis? Id est,  non capit cor uestrum, quia non recipitur a corde uestro. »Audistis Dominum certe dicentem: Scio quia filii Abrahe estis. Audite quid postea dicat: Ego quod uidi apud Patrem meum loquor; et uos, quod audistis apud patrem uestrum, facitis. Quid autem faciunt? Quod eis dixit: Queritis me occidere. Hoc apud Abraham nunquam uiderunt. Dicit: Que uidi apud Patrem meum loquor. ueritatem uidi, ueritatem loquor, quia ueritas sum. Si enim Dominus ueritatem loquitur, quia ipse est ueritas Patris, quam uidit apud Patrem [se uidit, se loquitur, quia ipse est ueritas Patris, quam uidit apud Patrem]. Ipse est enim uerbum, quod uerbum erat apud Deum. Isti ergo malum quod faciunt, quod Dominus obiurgat et corripit, ubi uiderunt? Apud Patrem suum. Cum audierimus  in consequentibus apertius dictum quis sit eorum pater, tunc intelligemus qualia uiderint apud talem patrem: adhuc enim non nominat patrem ipsorum. Paulo superius 553 Abraham commemorauit, sed carnis origine, non uite similitudine: dicturus alterum patrem illorum, qui nec genuit eos, nec creauit, ut homines essent; sed tamen filii erant eius, in quantum mali erant, non in quantum homines [erant], in quo imitati, non in quo creati.

uERS. 39.---Responderunt et dixerunt ei: Pater noster Abraham est. Quasi: Tu quid dicturus es contra Abraham? aut si aliquod potes audere, reprehende [Aug., aude reprehendere] Abraham. Non quia Dominus non audebat reprehendere Abraham, sed talis erat Abraham, qui non reprehenderetur a  Domino, sed potius laudaretur. Tamen isti uidebantur eum prouocare ut aliquid male diceret de Abraham, et esset occasio faciendi quod cogitabant. Pater noster Abraham est. »Audiamus, quomodo eis respondit Dominus, cum illorum damnatione laudans Abraham.  Dicit eis iehsu: Si filii Abrahe estis, opera Abrahe facite. Nunc autem queritis me interficere, hominem qui ueritatem locutus sum uobis, quam audiui a Deo. Hoc Abraham non fecit. Ecce ille laudatus, isti damnati: Abraham non erat homicida. Non dico, inquit, ego Deus sum [Aug., Dominus sum] Abrahe: quod si dicerem, uerum  dicerem. Nam dixit de alio loco: Ante Abraham ego sum. Tunc eum illi lapidare uoluerunt. Non dixit hoc. Interim quod uidetis, quod aspicitis, quod me solum putatis, homo sum. Hominem dicentem uobis quod audiuit a Deo, quare uultis occidere, nisi quia non estis filii Abrahe? Et tamen superius ait: Scio quia filii Abrahe estis. Non negauit eorum originem, sed facta condemnat: caro eorum ex illo erat, sed uita non erat. »Ergo Christiani facti sunt semen Abrahe gratia Dei. Non de carne Abrahe facti illi coheredes: Deus illos exhereditauit, istos adoptauit.« Isti sunt de quibus alio loco a Ioanne Baptista dictum est: Potens est Deus de lapidibus istis suscitare filios Abrahe . Illi erunt filii Abrahe, qui fidem Abrahe imitantur. Ideo subiunxit  Dominus, dicens: Si filii Abrahe estis, opera Abrahe facite. Factis probate nobilitatem, non uerbis. Sed queritis me interficere, hominem qui ueritatem locutus sum uobis quam audiui a Deo, hoc Abraham non fecit. uos facitis opera Patris uestri; et adhuc non dicit quis est iste pater eorum. »Modo illi quid responderunt? Ceperunt enim utcunque cognoscere, non de carnis generatione Dominum loqui, sed de uite institutione: et quia consuetudo Scripturarum est quam legebant, fornicationem spiritaliter appellari, cum diis multis et falsis anima tanquam prostituta subiicitur, ad hoc responderunt:  Dixerunt itaque ei: Nos ex prostitutione non sumus nati, unum Patrem habemus Deum. Iam uiluit Abraham: repulsi sunt enim, quomodo repelli  debuerunt [Ms., uoluerunt] ore ueridico; quia erat talis Abraham, cuius factum non imitabantur, et de illius genere gloriabantur. Et mutauerunt responsionem, credendo [Aug. et Ms., credo] dicentes apud seipsos, quotiescunque nominauerimus Abraham, dicturus est nobis: Quare non imitamini eum de cuius genere gloriamini? Nos sanctum, iustum, innocentem, tantum uirum imitari non possumus: Deum dicamus Patrem nostrum; uideamus quid nobis dicturus est. »Nunquid si falsitas inuenit quod diceret, et ueritas non inueniret quod responderet? Audiamus quid dicant, audiamus quid audiant: Unum, inquiunt, Patrem habemus Deum.  Dixit ergo eis iehsu: Si Deus Pater uester esset, diligeretis me utique: Ego enim ex Deo processi et ueni.  Neque enim a meipso ueni, sed ille me misit. Dicitis Deum Patrem, agnoscite uel fratrem uestrum [Aug., agnoscite me uel fratrem]. Hic tetigit quod sepius solet dicere: Non a meipso ueni, sed ille me misit, a Deo processi et ueni. Christi ergo missio, incarnatio est eius. Quod uero de Deo processit uerbum, eterna processio est, non habens tempus per quem factum est tempus. Ergo ab illo processit ut Deus, ut equalis, ut Filius unicus, ut uerbum Patris; uenit ad nos, quia uerbum caro factum est, ut habitaret in nobis. Aduentus eius, humanitas eius; mansio eius, diuinitas eius.

uERS. 43.---»Quare, inquit, loquelam meam non cognoscitis? Quia non potestis audire sermonem meum. Ideo non poterant cognoscere, quia non poterant  audire. Sed unde audire non poterant, nisi quia corrigi credendo nolebant? Et hoc unde? uos ex patre diabolo estis. Quandiu patrem commemoratis? Quandiu patrem 554 mutatis, modo Abraham, modo Deum? Audite a Filio Dei, cuius filii estis. A patre diabolo estis.« Deus itaque creator omnium creaturarum creauit hominem. Quomodo hic dicit: uos a patre diabolo estis? Quidquid a Deo creatum est, bonum est, et omnis homo, quantum creatura Dei est, bonus est: quantum uero se subiicit per liberum arbitrium diabolo, a patre diabolo est. »Bona est enim hominis natura, sed uitiata erat per malam uoluntatem, et inde a patre erat diabolo. Quod fecit Deus non potest esse malum, si ipse homo non sit sibi malus. Inde ergo Iudei dicti sunt filii diaboli, non  nascendo, sed imitando. Consuetudo uero sancte Scripture est ex imitatione uel similitudine operum filios sepe nominare, ut Propheta ad Iudeos ait: Pater tuus Amorrheus et mater tua Cethea . Amorrhei gens erat quedam, unde originem Iudei non ducebant; Cethei et ipsi gentem suam habebant omnino alieni a genere Iudeorum. Sed quia erant impii Amorrhei et Cethei; Iudei autem imitati sunt impietates illorum; inuenerant filii [Aug., inuenerunt sibi] parentes, non de quibus nascerentur, sed quorum mores sectando pariter damnarentur. Queritis autem fortasse, unde ipse diabolus? Inde utique, unde et ceteri angeli. Ceteri angeli in sua obedientia perstiterunt: ille inobediendo et superbiendo lapsus est angelus, et factus  est diabolus. »Sed modo audite quid dicat Dominus: uos, inquit, a patre diabolo estis, et desideria patris uestri facere uultis. Queritis me occidere, hominem qui ueritatem uobis dico. Et ille inuidit homini, et occidit hominem. Diabolus autem cum inuideret homini, serpentem indutus, locutus est mulieri, et de muliere uenenauit et uirum. Mortui sunt diabolum audiendo, quem non audissent si Deum audire uoluissent: positus enim homo inter Deum qui creauit eum, qui [Aug. addit: et eum, qui lapsus est] obtemperare debuit creatori, non deceptori. Ergo ille homicida erat ab initio. uidete genus homicidii fratres. Homicida dicitur diabolus, non gladio armatus, non ferro accinctus. Ad hominem uenit, uerbum malum seminauit, et occidit. Noli ergo putare  te non esse homicidam, quando fratri tuo mala persuades: si fratri tuo mala persuades, occidis. Audi Psalmistam: Filii hominum dentes eorum arma et sagitte, et lingua eorum machera acuta . uos ergo desideria patris uestri facere uultis, ideo seuitis in carnem, quia non potestis in mentem. Ille homicida erat ab initio; utique in primo homine. Ex illo, ille homicida, ex quo potuit fieri homicidium [Aug. addit: ex illo potuit fieri homicidium], ex quo factus est homo. Non enim posset occidi homo, nisi prius fieret homo. Homicida ergo ille ab initio. Et unde homicida? Et in ueritate non stetit, quia ueritas non est in eo. Non quomodo in Christo, sic est ueritas, ut Christus ipse sit ueritas. Si ergo iste in ueritate  stetisset, in Christo stetisset. Sed in ueritate non stetit, quia ueritas non est in eo.

uERS. 44.---»Cum loquitur mendacium, ex propriis loquitur, quia mendax est et pater eius. Quid est hoc? Audistis uerba Euangelii, intenti accepistis: ecce repeto, ut agnoscatis quid exigatis. De diabolo Dominus ea dicebat, que de diabolo dici a Domino meruerunt [Aug., debuerunt]. Ille homicida erat ab initio. uerum est: nam primum hominem occidit; et in ueritate non stetit, quia de ueritate lapsus est. Cum loquitur mendacium, utique ipse diabolus, de proprio loquitur, quia mendax est et pater eius. »Diabolus autem a semetipso mendax fuit, et mendacium suum ipse genuit, a nemine audiuit prius mendacium. Quomodo Deus Pater genuit Filium ueritatem;  sic diabolus genuit quasi filium mendacium.« Mendacium genuit, quia in ueritate non stetit. Omnis enim qui in Deo manet, in ueritate manet, quia Deus ueritas est. Si quis uero a Deo recesserit, mendax erit, dicente Psalmographo: Omnis homo mendax . In quantum uero homo a Deo recedit, in tantum mendax erit, dum se a ueritate declinauerit, et inde peccator erit: quia omne peccatum non est ueritas, sed mendacium, quia recedendo a Deo non habet ueritatem. Diabolus uero bonus creatus est, sed per seipsum malus factus est, declinando se a summo bono. Ideo ex propriis locutus est mendacium, quia in seipso inuenit unde esset mendax. Homo uero deceptus a diabolo, factus est a diabolo mendax. Ideoque filius diaboli,  non natura, sed imitatione. Recedamus ergo a patre 555 mendacii, curramus ad Patrem ueritatis. Amplectamur ueritatem ut accipiamus ueram libertatem. »Iudei apud patrem suum uiderant quod loquebantur: quid, nisi mendacium? Dominus autem apud patrem suum uidit quod loqueretur: quid, nisi seipsum? quid, nisi uerbum Patris eternum et Patri ceternum?« Ideo subiunxit:  Ego ueritatem dico uobis, et non creditis mihi. Nam mendax mendacium loquitur, sed ueritas ueritatem profert. Diabolus mendax, Christus uero ueritas et ueritatis assertor: quia ex ueritatis ore nichil aliud poterit procedere, nisi ueritas. Sequitur ergo:



CAPUT XXIII. Qui sermonem suum seruauerit, eum mortem non uisurum in eternum dicit. Et inter cetera plurima, ante Abraham se esse affirmans exiuit de templo.


uERS. 46.---Quis ex uobis arguet me de peccato, sicut ego arguo uos, uestrumque patrem de peccato et mendacio? Ecce qualis est mansuetudo Christi. » [a 1Kb] Relaxare peccata uenerat, et dicebat: Quis ex uobis arguet me de peccato? Non dedignatur ex ratione ostendere se peccatorem non esse, qui ex uirtute diuinitatis poterat peccatores iustificare.« Interrogat eos quare ueritatem non uelint credere dicentem: Si ueritatem locutus sum uobis, quare non creditis mihi, nisi quia filii diaboli estis, et non ueritatis;  filii diaboli non natura, sed imitatione? Reddiditque [Al., retulitque] causam cur ueritati non crederent, cum dicit:  » [b 1Kb] Ideo uos non auditis, quia ex Deo non estis. Iterum noli attendere naturam, sed uitium. Sic sunt isti ex Deo, et non sunt ex Deo, natura ex Deo, uitio non ex Deo. Natura uero bona que ex Deo est, peccauit uoluntate, credendo quod diabolus persuasit, et uitiata est: ideo medicum querat, quia sana non est. Agnoscatur natura unde Creator laudetur; agnoscatur uitium propter quod medicus aduocetur. Terribile est quod subdit:« » [c 1Kb] Qui est ex Deo, uerba Dei audit: propterea uos non auditis, quia ex Deo non estis. Si enim ipse uerba Dei audit qui ex Deo est, et audire uerba eius non potest quisquis ex illo non est, interroget se unusquisque  si uerba Dei in aure cordis percipit, et intelligit unde sit. Celestem patriam desiderare ueritas iubet, carnis desideria conteri, mundi gloriam declinare, aliena non rapere, propria largiri. Penset ergo apud se unusquisque uestrum si hec uox Dei in cordis eius aure conualuit, et quia [iam] ex Deo sit, agnoscit. Dixerunt ergo Iudei:  Nonne bene dicimus nos, quia Samaritanus es tu, et demonium habes? Accepta autem tanta contumelia, quid Dominus respondeat, audiamus:  Ego demonium non habeo, sed honorifico Patrem meum, et uos inhonoratis me. Quia enim Samaritanus interpretatur custos, et ipse ueraciter custos est, de quo Psalmista ait: Nisi Dominus custodierit ciuitatem, in uanum uigilant, qui custodiunt eam .  Et cui per Isaiam: Custos quid de nocte? custos quid de nocte ? Respondere noluit Dominus, Samaritanus non sum; sed ego demonium non habeo. Duo quippe ei illata fuerant, unum negauit, et aliud tacendo consensit. Custos namque humani generis uenerat; et si Samaritanum se non esse diceret, esse se custodem negaret. Sed tacuit quod recognouit, et patienter repulit quod dictum fallaciter audiuit, dicens: Ego demonium non habeo. Hic uero in semetipso nobis Dominus patientie prebuit exemplum; quia si respondere uoluisset Iudeis, uos demonium habetis, uerum utique dixisset: quia nisi impleti demonio, tam peruerse [Greg., tam peruersa] de Deo loqui non possent. Sed accepta iniuria, etiam quod uerum erat dicere ueritas noluit, ne non dixisse  ueritatem, sed prouocatus contumeliam reddidisse uideretur. Ex qua re, quid uobis innuitur, nisi ut eo tempore, quo a proximis ex falsitate contumelias accipimus, eorum etiam uera mala taceamus, ne ministerium iuste correptionis in arma uertamus furoris? Sed quid nobis ad ista faciendum sit, adhuc exemplo nos admonet, cum subiungit:  Ego non quero gloriam meam, est qui 556 querat et iudicet. Scimus certe quod scriptum est, quia Pater omne iudicium dedit Filio : et tamen ecce idem Filius iniurias accipiens, gloriam suam non querit. Illatas contumelias Patris iudicio  reseruat, ut nobis profecto insinuet quantum nos esse patientes debemus, dum adhuc se ulcisci non uult et ipse qui iudicat. Cum uero malorum peruersitas crescit, non solum frangi predicatio non debet, sed etiam augeri. Quod suo Dominus exemplo nos admonet, qui postquam habere demonium dictus est, predicationis sue beneficia largius impendit dicens:  Amen, amen dico uobis: si quis sermonem meum seruauerit, mortem non uidebit in eternum. Sed sicut bonis necesse est ut meliores etiam per contumelias existant, ita semper reprobi de beneficio peiores fiunt. Nam accepta predicatione, iterum dicunt:  Nunc cognouimus quia demonium habes. Quia enim eterne morti inheserant, et eamdem mortem cui inheserant, non  uidebant, dum solam mortis carnem [Al., mortem carnis] aspicerent, in ueritatis sermone caligabant, dicentes: Abraham mortuus est, et prophete, et tu dicis: Si quis sermonem meum seruauerit, mortem non gustabit in eternum. Unde et ipsi ueritati eumdem Abraham et prophetas quasi uenerantes preferunt. Sed aperta nobis ratio ostenditur, quia qui Deum nesciunt, Dei quoque famulos false uenerantur.« uos, inquit, dicitis: Demonium habes. Ego uos ad uitam uoco: seruate sermonem meum, et non moriemini. Illi audiebant, mortem non uidebit in eternum, qui seruauerit sermonem meum, et irascebantur, quia iam mortui erant illa morte que uitanda erat. Nam illam mortem uitare non potuerunt, qua mortuus est Abraham, et prophete, id est, carnis  mortem; nam Abraham spiritu uiuebat: et ideo de eo ipsa ueritas ait alio loco: Non est Deus mortuorum, sed uiuorum. [a 1Kb] Quid est quod dicit, mortem non uidebit in eternum?  Id est, mortem damnationis cum diabolo et angelis eius. Nam ista mors corporis, migratio quedam est sanctis ad meliorem uitam: impiis uero ad penas perpetuas, quas hic mortis nomine ueritas designare uoluit. Sed ista morte, quam Dominus uoluit intelligi, nec Abraham mortuus est, nec prophete mortui sunt. Illi enim mortui sunt, et uiuunt, isti uiuebant, et mortui erant.

uERS. 53.---»Quem teipsum facis, inquiunt, ut dicas, mortem non uidebit in eternum, qui seruauerit sermonem meum; cum scias et Abraham mortuum  et prophetas mortuos? Respondit iehsu:  Si ego glorifico meipsum, gloria mea nichil est. Est Pater meus, qui glorificat me. Hoc ait propter illud quod dixerunt: Quem teipsum facis? Refert enim gloriam suam ad Patrem, de quo est quod Deus est. Dicit Patrem suum Dominus iehsu Christus, quem illi dicebant Deum suum, et non cognouerunt; si enim ipsum cognouissent, eius Filium recepissent.  Ego autem, inquit, noui eum. Secundum carnem iudicantibus, potuit et hinc arrogans uideri, quia dixit: Ego noui eum. Sed uide quid sequitur:  Si dixero, non noui eum, ero similis uobis mendax. Ergo arrogantia non ita uitatur, ut ueritas relinquatur. Sed scio eum, et sermonem eius seruo. Sermonem Patris tanquam Filius loquebatur, et ipse erat uerbum Patris quod hominibus loquebatur.

uERS. 56.---» [b 1Kb] Et notandum quod uidit eos Dominus aperta sibi impugnatione resistere, et tamen eis se iterata non desinit uoce predicare, dicens: Abraham pater uester exultauit, ut uideret diem meum: et uidit, et gauisus est. Tunc quippe diem Domini Abraham uidit, cum in figura summe Trinitatis tres angelos hospitio recepit: quibus profecto susceptis, sic tribus quasi uni locutus est, quia etsi in personis numerus Trinitatis est, in natura unitas diuinitatis est. Sed carnales mentes audientium oculos a carne  non subleuant; in eo solam carnis etatem [Al., sola carnis etate] pensant, dicentes.  Quinquaginta annos nondum habes, et Abraham uidisti? Quos benigne Redemptor noster a carnis sue intuitu submouet, et ad diuinitatis contemplationem trahit dicens:  Amen, amen dico uobis, antequam Abraham fieret, ego sum. Ante enim preteriti temporis est, sum, presentis. Et quia preteritum tempus et futurum diuinitas non habet, sed semper esse habet, non ait: Ante Abraham ego fui: sed, ante Abraham ego sum. Unde ad Moysen 557 dicitur: Ego sum, qui sum; et, dices filiis Isrel: Qui est, misit me ad uos . Ante ergo uel post Abraham habuit, qui et accedere potuit per exhibitionem presentie, et recedere per cursum uite.  ueritas uero semper esse habet, quia ei quidquam nec priore tempore incipitur, nec subsequenti terminatur. Sed sustinere ista eternitatis uerba, mentes infidelium non ualentes, ad lapides currunt, et quem intelligere non poterant, obruere querebant. Quid autem contra furorem lapidantium Dominus fecit, ostenditur cum protinus subinfertur:  iehsu autem abscondit se, et exiuit de templo. Mirum ualde est, fratres karissimi, cur persecutores suos Dominus sese abscondendo declinauerit, qui si diuinitatis sue potentiam exercere uoluisset, tacito nutu mentis in suis eos ictibus ligaret, aut in pena mortis subite obrueret. Sed quia pati uenerat, exercere iudicium nolebat. Certe sub ipso passionis tempore, et quantum poterat ostendit, et tamen hoc ad  quod uenerat, pertulit. Nam cum persecutoribus suis se querentibus diceret: Ego sum, sola hac uoce eorum superbiam perculit, et omnes in terram strauit . Qui ergo hoc in loco potuit manus lapidantium non se abscondendo euadere, cur abscondit se, nisi quod homo inter homines factus Redemptor noster, alia nobis uerbo loquitur, alia exemplo? Quid autem nobis hoc exemplo loquitur, nisi, ut etiam cum resistere possumus, iram superbientium humiliter declinemus [c 1Kb] ?«



LIBER QUINTUS.



CAPUT XXIu. Ceco a natiuitate illuminato, multaque Phariseis anxietate turbatis, mundi lucem se dicit. Postea cognitus ab illuminato ceco adoratur.


CAPUT IX, uERS. 1.---Postquam exiisset Dominus de templo Iudeorum, quid fecisset in populo gentium, imo totius humani generis, audiamus. Sequitur enim euangelista, et dicit: Preteriens uidit hominem cecum a natiuitate. » [a 1Kb] Ea quippe que fecit Dominus noster iehsu Christus stupenda atque miranda, et opera et uerba sunt: opera, quia facta sunt, uerba, quia signa sunt. Si ergo quid significet hoc quod factum est, cogitemus, genus humanum est iste cecus: hec enim cecitas contigit in primo homine per peccatum, de quo omnes originem duximus, non solum mortis,  sed etiam iniquitatis. Si enim cecitas est infidelitas et illuminatio fides; quem fidelem, quando uenit, Christus inuenit?« Ideo euangelista de Christo dicit: Et preteriens. Sic preteriit enim Christus, et non in uia peccatorum nostrorum stetit; sicut in quadam parabola ipse Dominus ait: uenit enim Samaritanus secus uiam , qui uenit sanare uulneratum semiuiuum: preteriit cecum illuminare [Apud Bedam, preteriens cecum illuminat], qui uulneratus in parabola dicitur, hic in re gesta cecus illuminatur. »uidit ergo hominem cecum, non utcunque cecum, sed cecum a natiuitate.« Omnes enim homines preter illum solum qui ex uirgine natus est, originali peccato ceci, id est, cum peccato nati sunt, quod ex radice peccatrice primi parentes traxerunt.   Interrogauerunt eum discipuli eius: »Rabbi. Scis [Ms., scitis], quia Rabbi magister est. Magistrum appellabant, quia discere desiderabant. Questionem quippe Domino proposuerunt, tanquam magistro:

uERS. 3.---Quis peccauit, hic aut parentes eius, ut cecus nasceretur? Respondit iehsu: Neque hic peccauit, neque parentes eius [ut cecus nasceretur]. Quid est quod dixit? Si nullus homo sine peccato, nunquid parentes huius ceci sine peccato erant? Nunquid ipse sine peccato originali natus erat, uel uiuendo nichil addiderat? Si ergo et parentes eius habuerunt peccatum, et iste habuit peccatum, quare Dominus dixit, Neque hic peccauit, neque parentes eius, nisi ad rem respondit, de qua interrogatus est, cur cecus  nasceretur? Habebant 558 enim peccatum parentes eius, sed non ipso peccato factum est ut cecus nasceretur. Si ergo non peccato parentum factum est ut cecus nasceretur, quare cecus natus est? Audi magistrum docentem: querit credentem, ut faciat intelligentem. Ipse causam dicit quare sit ille cecus natus: Neque hic peccauit, inquit, neque parentes eius, sed ut manifestentur opera Dei in illo.« Non solum quid in hoc tantummodo ceco acturus sim, sed ut manifestetur quid in cecitate totius humani  generis per me agendum sit. [Deinde secutus adiunxit]: Me oportet operari opera eius qui misit me, donec dies est. »Memento quomodo uniuersam gloriam illi dat de quo est; quia ille habet Filium qui de illo sit, ipse non habet de quo sit.« Que sunt opera Domini propter que uenit Filius Dei in mundum, nisi cecitatem humani generis illuminare, uulnerata queque sanare, perdita requirere, deformia reformare? Sed quid est quod dixit?  Me oportet operari opera eius qui misit me, donec dies est. uenit enim nox, quando nemo potest operari. »Constat expressum ac definitum diem commemorasse Dominum in hoc loco seipsum, id est, lumen mundi.  Quandiu, inquit, sum in hoc mundo, lumen sum mundi. Ergo ipse operatur. Quandiu est autem in hoc mundo? Putamus,  fratres, eum fuisse hic tunc, et modo non hic esse? Si hoc putamus, iam ergo post ascensum Domini facta est nox ista metuenda, ubi nemo possit operari.« Si post ascensionem facta est nox ista, quid est, quod ait discipulis suis ascendens in celum: Ecce ego uobiscum sum omnibus diebus usque ad consummationem seculi ? Qui tunc corporali presentia fuit in mundo, nunc diuina potentia presens est ubique in mundo. Audiuimus diem, audiamus que sit nox ista. »Quid igitur? Quid dicemus de nocte ista? Quando erit, quando nemo poterit operari? Nox ista impiorum erit; nox ista eorum erit, quibus in fine dicetur: Ite in ignem eternum, qui paratus est diabolo et angelis eius . Sed et nox dicta est, non flamma,  non ignis. Audi, quia et nox est. De quodam seruo dicitur: Ligate illi manus et pedes, et proiicite eum in tenebras exteriores . Operetur ergo homo [Aug. add. dum uiuit], ne illa nocte preueniatur, ubi nemo possit operari. Modo est ut operetur fides per dilectionem; et si modo operamur, hic est dies, hic est Christus. Audi promittentem, et ne arbitreris absentem: Ecce ego uobiscum sum omnibus diebus usque ad consummationem seculi. Ibi enim erit nox ubi nemo possit operari, sed recipere quod operatus est. Aliud est tempus operationis, aliud receptionis: reddet enim unicuique secundum opera sua.« Audiamus sollicita mente Apostolum exhortantem nos operari, dum tempus habemus. Dicit enim: Dum tempus habemus, operemur bonum ad omnes .  Quid enim Christus dixerit, admonendo bonos, terrendo malos, audiuimus; sed uideamus quid fecerit.  Hec cum dixisset, exspuit in terram, et fecit lutum ex sputo, et liniuit lutum super oculos eius, et dixit ei: uade et laua in natatoria Sile, quod interpretatur missus. Quid fecit Dominus, perspicuum est. Illuminatio facta est in ceco, sed magnum mysterium commendatur in humano genere. »Exspuit in terram, de saliua lutum fecit, quia uerbum caro  factum est. Et unxit oculos ceci. Inunctus erat, et nondum uidebat. Mittit illum ad piscinam, que uocatur Sile. Pertinuit autem ad euangelistam commendare nobis nomen huius piscine, et ait: Quod interpretatur missus. Iam quis est missus, agnoscitis: nisi enim ille fuisset missus, nemo nostrum fuisset ab iniquitate dimissus. Lauit ergo oculos in ea piscina, que interpretatur missus, baptizatus est in Christo. Si ergo quando eum in se ipso quodammodo baptizauit, tunc illuminauit, quando inunxit, fortasse catechumenum fecit. Potest quidem aliter atque aliter tanti sacramenti exponi et pertractari profunditas; sed hoc sufficiat caritati uestre.« Ungitur catechumenus, id est, docetur ut credat in Christum; mittitur ad piscinam baptismi, ut illuminetur, ut  lumen uerum agnoscat, ut remissionem peccatorum accipiat, ut ex filio ire efficiatur filius Dei, illuminatusque ueniat predicare Christum.

559 uERS. 8, 9.---Itaque uicini, et qui uidebant eum prius, quia mendicus erat, dicebant: Nonne hic est qui sedebat et mendicabat? Alii dicebant, quia hic est: alii autem nequaquam, sed similis est eius. »Aperti oculi uultum mutauerant. Ille dicebat, quia ego sum. uox grata, ne damnaretur ingrata.  Dicebant ergo ei: Quomodo aperti sunt oculi tui? Respondit: Ille homo qui dicitur iehsu [Ms., Christus] lutum fecit, et unxit oculos meos, et dixit mihi: uade ad natatoriam Sile, et laua. Et abii, et laui, et uidi. Ecce annuntiator factus est gratie; ecce euangelizat, confitetur uidens. Cecus  illum confitebatur, et cor impiorum ringebatur [Al., stringebatur; Aug. frangebatur], quia non habebant in corde quod ille iam habebat in facie.  Dixerunt ei: Ubi est ille? Ait: Nescio. In his uerbis animus ipsius adhuc inuncto similis erat nondum uidenti. Sed ponamus, fratres, tanquam illam unctionem in animo habuerit. Et predicat, et nescit quem predicat.  »Adducunt eum ad Phariseos, qui cecus fuerat. Erat autem sabbatum, quando lutum fecit iehsu, et aperuit oculos eius. Iterum ergo interrogabant eum Pharisei, quomodo uidisset? Ille autem dixit: Lutum posuit super oculos meos, et laui, et uideo. Dicebant ergo ex Phariseis quidam. Non omnes, sed quidam: iam enim inungebantur quidam. Quid ergo dicebant,  nec uidentes nec uncti?  Non est iste homo a Deo, qui sabbatum non custodit. Ipse potius custodiebat qui sine peccato erat. Sabbatum enim spiritale hoc est, non habere peccatum. Denique, fratres, hoc admonet Deus quando commendat sabbatum: Omne opus seruile non facietis . Hec sunt uerba Dei sabbatum commendantis: Omne opus seruile non facietis. Iam superiores lectiones interrogate, quid [Ms., quod] sit opus seruile, et Dominum audite: Omnis, qui facit peccatum, seruus est peccati . Sed isti nec uidentes, ut dixi, nec inuncti, sabbatum carnaliter obseruabant, spiritaliter uiolabant. Alii dicebant: Quomodo potest homo peccator hec signa facere?  Ecce sunt inuncti. Et schisma erat in eis. Dies ille diuisus erat [Aug., diuiserat] inter lucem et tenebras.

uERS. 17.---Dicunt ergo ceco iterum: Tu quid dicis de eo qui aperuit oculos tuos? Quid de illo sentis? Quid existimas? Quid iudicas? Querebant quemadmodum homini calumniarentur, ut de synagoga pelleretur, sed a Christo inueniretur. Sed ille constanter quod sentiebat, expressit. Ait enim: Quia propheta est. Adhuc quidem inunctus in corde, nondum Dei Filium confitetur, nec mentitur tamen. Ipse Dominus de seipso ait: Non est propheta sine honore, nisi in patria sua .

uERS. 18.---»Non crediderunt ergo Iudei de illo, quia cecus fuisset [et uidisset], donec uocauerunt parentes eius qui uiderat. Id est, qui cecus erat et uiderat.   Et interrogauerunt eos, dicentes: Hic est filius uester, quem uos dicitis quia cecus natus est? Quomodo ergo nunc uidet? Responderunt eis parentes eius, et dixerunt: Scimus quia hic est filius noster, et quia cecus natus est. Quomodo autem nunc uideat, nescimus. Et dixerunt: Ipsum interrogate: etatem habet, ipse de se loquatur. Scimus autem quia filius noster est; sed iuste cogeremur loqui pro infante, quia ipse pro se loqui non posset; olim loquitur, modo uidet; cecum a natiuitate nouimus, loquentem olim scimus, uidentem modo uidemus: ipsum interrogate, ut instruamini.  Hec dixerunt parentes eius, quia timebant Iudeos. Iam enim conspirauerant Iudei, ut si quis eum confiteretur Christum, extra synagogam fieret.  Iam non erat malum extra synagogam fieri. Illi expellebant, sed Christus excipiebat

uERS. 23, 24.---Propterea parentes eius dixerunt: quia etatem habet, ipsum interrogate. uocauerunt ergo rursum hominem qui fuerat cecus, et dixerunt ei: Da gloriam Deo. »Quid est, da gloriam Deo? Nega quod accepisti. Hoc plane non est Deo gloriam dare, sed Deum potius blasphemare. Da, inquiunt, gloriam Deo. Nos scimus quia hic homo peccator est.  Dixit ergo ille: Si peccator est, nescio; unum scio, quia cecus cum essem, modo uideo. Dixerunt ergo illi: Quid fecit, quomodo aperuit tibi oculos? Et ille iam stomachans aduersus duritiam Iudeorum, et ex ceco uidens, non ferens cecos, respondit eis:  Dixi uobis iam, et audistis:  quid iterum uultis audire? Nunquid et uos uultis discipuli eius fieri? Quid est, Nunquid et uos, nisi quia ego iam sum? Nunquid et uos uultis? Iam uideo, 560 sed non uideo uos uidere [Aug., sed non inuideo].  »Maledixerunt ei, et dixerunt: Tu discipulus eius sis. Tale maledictum super nos et super filios nostros. Maledictum est enim si cor discutias, non si uerba perpendas.  Nos autem Moysi discipuli sumus. Nos scimus quia Moysi locutus est Deus. Utinam sciretis, quia Moysi locutus est Deus; sic sciretis, quia per Moysen predictus [Aug., predicatus] est Deus. Habetis enim Deum dicentem: Si crederetis Moysi, crederetis et mihi; de me enim scripsit . Itane sequimini seruum,  et dorsum ponitis contra Dominum? Sed nec seruum sequimini; nam per illum ad Dominum duceremini.

uERS. 30, 31.---Respondit ille homo, et dixit eis: In hoc mirabile est, quia uos nescitis unde sit, et aperuit oculos meos. Scimus autem, quia peccatores Deus non exaudit, sed qui [Ms., si quis] Dei cultor est, et uoluntatem eius facit, hunc exaudit Deus. »Adhuc inunctus loquitur. Nam et peccatores exaudit Deus. Si enim peccatores Deus non exaudiret, frustra ille publicanus oculos in terram dimittens, et pectus suum percutiens diceret: Domine, propitius esto mihi peccatori . Et ista confessione meruit iustificationem, quomodo iste cecus illuminationem.« Sed peccatoribus lauandum est cor penitentie lacrymis, ut exaudiantur; et fiat [Ms., et fiet] in  corde illorum quod factum est in facie ceci huius; et sentiunt Deum illos exaudire, qui ut peccatores saluaret uenit in hunc mundum.

uERS. 32, 33.---A seculo non est auditum, quia aperuit quis oculos ceci nati. Nisi esset hic a Deo, non poterat facere quidquam. Libere constanterque confessus est ueritatem. Hec enim que facta sunt a Domino, a quo fierent nisi a Deo? Aut quando a discipulis talia fierent, nisi in eis Dominus habitaret?  »Responderunt et dixerunt ei: In peccatis natus es totus. Quid est totus? Cum oculis clausis. Sed qui aperuit oculos, saluat et totum: ipse dabit in corde resurrectionem, qui in facie dedit illuminationem. In peccatis totus natus es, et tu doces nos? Et eiecerunt eum foras. Ipsi illum magistrum fecerant,  ipsi ut discerent; toties interrogauerunt, et ingrati docentem proiecerunt. Sed ut dixi iamdudum, fratres, illi pellunt, Dominus suscipit: magis enim, quia expulsus est, Christianus factus est.« Certe proiectus est iste de synagoga. Audiuit iehsu, et inuenit eum, et dixit ei:  Tu credis in Filium Dei? Et ille: Quis est, Domine, ut credam in eum? uidebat, et non uidebat, uidebat oculis tantum, sed corde adhuc non uidebat. Ait illi Dominus: Et uidisti eum, quando illuminatus fuisti, hoc est oculis; Et qui loquitur tecum, ipse est. »Dum ergo audiuit iehsu, quia eiecerunt eum foras, et cum inuenisset eum, dixit ei: Tu credis in Filium Dei? Modo lauat faciem cordis. Respondit ille, et dixit, quasi adhuc inunctus: Quis est, Domine, ut credam in  eum?  Et dixit ei iehsu: Et uidisti eum, et qui loquitur tecum, ipse est. Tunc prostratus adorauit eum. Tunc [Al., Nunc] lauit faciem cordis. Denique iam facie lota cordis, et mundata conscientia, agnoscens illum non Filium hominis tantum, quod ante crediderat, sed iam Filium Dei, quem uidebat [Aug., Filium Dei, qui carnem susceperat], ait:  Credo, Domine. Sed parum est dicere, credo. uis uidere qualem credat? Procidens adorauit eum.« Si Dominum Dei Filium non credidisset quem uidebat, nullatenus adorasset eum. Incumbite ergo orationibus, peccatores, confitemini peccata uestra, orate ut deleantur, orate ut minuantur,  orate ut uobis proficientibus ipsa deficiant. Tamen nolite desperare, et peccatores orate. Quis enim non peccauit? A sacerdotibus incipe. Sacerdotibus dictum est: Prius offerte sacrificia pro peccatis uestris, et sic pro populo . Sequitur:

uERS. 39.---In iudicium ego in hunc mundum ueni, ut qui non uident, uideant, et qui uident, ceci fiant. Quid est, quod dicit, In iudicium ego in hunc mundum ueni, dum alio loco dicit: Non enim ueni, ut iudicem mundum ? nisi quia aliud est iudicium discretionis, aliud est iudicium damnationis, de quo ipse Dominus ait alibi: Qui non credit in me, iam iudicatus est, id est, damnatus. Hic enim in hoc loco, sicut in sequentibus uerbis patet, iudicium discretionis significat, dum ait: Ut qui non  uident, uideant, et qui uident, ceci fiant. »Quid est, ut qui non uident, uideant? Qui se non uidere confitentur, et medicum querunt ut uideant. Et qui uident, ceci fiant. Quid est, qui uident, ceci fiant? Id est, qui se putant uidere, et medicum non querunt, sed in sua cecitate 561 permanent [Aug., permaneant]. Ergo istam discretionem uocauit iudicium;« quia discernit humiles a superbis, credentes a non credentibus, medicum querentes ab eis qui medicum querere contemnunt. O Domine, uenisti, ut qui non uident, uideant; recte, quia lumen es; recte, quia dies es; recte, quia de tenebris liberas homines. Hoc omnis anima accipiat, hoc omnis anima intelligat, ut non maneat in tenebris; sed illuminetur ab eo, qui illuminat omnem hominem uenientem in hunc mundum.

 uERS. 40.---Commoti sunt enim uerbis istis quidam ex Phariseis, et dixerunt ei: »Nunquid et nos ceci sumus? Audiant [Ms., audi iam] quid est quod mouebat: Et qui uident, ceci fiant.

uERS. 41.---Dixit eis iehsu: Si ceci essetis, non haberetis peccatum. Cum sit cecitas ipsa peccatum. Si ceci essetis, id est, si uos cecos aduerteretis, et ad medicum curreretis; si ergo ita ceci essetis, non haberetis peccatum. Nunc uero dicitis, quia uidemus, uestrum peccatum manet. Quare? Quia dicendo, uidemus, medicum non queritis, in cecitate uestra remanetis.« Sequitur:



CAPUT XXu. Qui non intrat per ostium in ouile ouium, furem esse, ostiumque se et pastorem ouium, pro quibus se animam positurum suam, et alias oues adducturum, ut fiat unum ouile et unus pastor, dicit.


CAPUT X. uERS. 1-6.---Amen, amen dico uobis, qui non intrat per ostium in ouile ouium, sed ascendit aliunde, ille fur est, et latro; [usque in eum locum]: Hoc prouerbium dixit eis iehsu: Illi autem non cognouerunt quid loqueretur eis. » [a 1Kb] Propter Phariseorum qui se uidere iactabant cum ceci erant, uenenatam, et superbam, et insanabilem arrogantiam, Dominus iehsu ista contexuit,« que in hac parabola leguntur, quam ipse illis non intelligentibus exponere dignatus est; in qua nos salubriter, si aduertamus, admonuit, non gloriari in sapientia humana, non in morum dignitate,  si humilitas fidei catholice in Christum desit. »Multi enim sunt pagani, qui secundum quamdam uite huius consuetudinem dicuntur boni homines, innocentes, et quasi obseruantes ea que in lege precepta sunt; deferentes honorem parentibus suis, non mechantes, non homicidium perpetrantes, non furtum facientes, non falsum aduersus quemquam testimonium perhibentes; et cetera, que in lege mandata sunt, uelut obseruant [Ms., uelut obseruantes], et Christiani non sunt; et plerumque se iactant, quomodo isti Pharisei, dicentes: Nunquid et nos ceci sumus?« Sed hec omnia inaniter faciunt, quia non intrant per ostium, sed aliunde, tumido fastu quasi per se ipsos ascendere querunt. »Quapropter Dominus similitudinem proposuit de grege suo, et de ostio  quo intratur ad ouile.« Quid enim prodest uana iactantium de bene uiuendo inflatio, dum ad finem perpetualiter bene uiuendo uita eorum non perueniat? »Ad hoc enim debet unicuique prodesse bene uiuere, ut detur illi semper bene uiuere; nam si cui non datur semper bene uiuere, quid prodest ei bene uiuere ad tempus? Igitur nec bene uiuere dicendi sunt, qui finem bene uiuendi uel cecitate nesciunt, uel inflatione contemnunt. Non est autem cuiquam spes uera et certa semper uiuendi, nisi agnoscat uitam que est Christus, et per ianuam intret in ouile.« Sunt enim quidam homines qui in suis gloriantur moribus, et alios post se trahere querunt, non de Christi preceptis instruentes suos sectatores, sed suis exemplis  uiuere eos suadentes, de quibus alio loco ipsa ueritas ait: Docentes doctrinas hominum , et mandata Dei contemnentes. »Hi per aliam partem ascendere querunt, rapere et occidere; non ut pastor, saluare atque conseruare.« De talibus hic dictum est: Sed ascendit aliunde, ille fur est, et latro. Non solum uero tales inueniuntur doctores inter eos qui sine nomine Christi sunt, sicut multi philosophorum qui suam sapientiam buccis crepantibus uentilabant, et uitam beatam [suis] sectatoribus promiserunt; uerum etiam plurimi 562 qui Christiano nomine censebantur, et illuminatos a Christo se esse iactabant, fingentes sibi noua queque nomina de Christo, et fidei catholice contraria, sicut innumerabiles heretici faciebant, estimantes se falso nomine per  ianuam, que Christus est, intrare. »Sabellius dicit: Qui Filius est, ipse est Pater: sed Filius [Aug., si Filius] non est Pater. Non intrat per ostium, qui Filium dicit Patrem. Arianus [Ms., Arius] dicit: Aliud est Pater, aliud Filius. Recte diceret, si diceret alius, non aliud. Quando enim dicit aliud, ei contradicit a quo audit: Ego et Pater unum sumus . Nec ipse ergo intrat per ostium: predicat enim Christum qualem sibi pingit [Aug., fingit], non qualem ueritas habet [Aug., dicit]. Photinus dicit: Christus homo tantum est, non Deus. Nec ipse intrat per ostium, quia Christus et homo et Deus est.« Huic enim noua heresis que nostris temporibus orta est, consentire uidetur affirmando et predicando: Christus, sicut quilibet sanctus, nuncupatiuus Deus  est, et non uerus. »Quid est opus multa percurrere? et multa uana heresum dinumerare? Hoc tenete; in ouili Christi Ecclesiam catholicam esse, credite [Aug., Hoc tenete, ouile Christi esse catholicam Ecclesiam]. Quicunque uult intrare ad ouile, per ostium intret, id est, per Christum intret, et Christum uerum Deum, et uerum Filium Dei predicet. Non solum Christum predicet, sed Christi gloriam querat, non suam: nam multi querendo gloriam suam, oues Christi sparserunt potius quam congregauerunt. Humilis est enim ianua Christus Dominus Deus noster: qui intrat per hanc ianuam, oportet humiliet se, ut sano capite possit intrare.« Hi sunt qui uocem ueri pastoris audiunt; hi sunt quos proprias oues nominatim uerus pastor uocat. De his dictum est: Gaudete et  exsultate, quoniam nomina uestra scripta sunt in celis . Hinc enim eas uocat nominatim. »Et quis eas alius emittit, nisi qui earum peccata dimittit, ut eum sequi duris liberate uinculis possint? Et quis eas precessit, quo eum sequantur, nisi qui resurgens a mortuis iam non moritur, et mors illi ultra non dominabitur ?« Has uero educit a fide ad speciem, et ante istas uadit, quia prior omnium ascendit in celum: et que sunt oues sue, illum sequuntur, quia sciunt uocem doctrine eius; alienos uero doctores non sequuntur, sed fugiunt ab eis, quia non nouerunt uocem, id est, doctrinam alienorum. Sed loquente Domino Iesu non intellexerunt qui audierunt. Incrassatum enim habuerunt cor, et grauiter audierunt. »Nominat ostium, nominat ouile, nominat  oues: commendat hec omnia, sed nondum exponit. Legamus ergo, quia uenturus est ad ea uerba, in quibus nobis aliqua, que dixit, dignetur exponere: ex quorum expositione dabit nobis fortasse [etiam] illa que non exposuit intelligere. Pascit enim manifestis, exercet obscuris. »Audiamus exponentem, qui audiuimus proponentem.

uERS. 7.---Dicit ergo eis iterum iehsu: Amen, amen dico uobis, quia ego sum ostium ouium. Ecce ipsum ostium quod clausum posuerat, aperuit. Ipse est ostium: agnouimus, intremus, ut nos intrasse gaudeamus.  Omnes, quotquot uenerunt, fures sunt et latrones. Quid est hoc, Domine, Omnes, quotquot uenerunt? Quid enim, tu non uenisti? Sed intellige: Omnes, quotquot uenerunt, dixit [Aug., dixi], utique  preter me. Recolamus ergo. Ante aduentum ipsius uenerunt prophete: nunquid fures fuerunt et latrones? Absit. Non preter illum uenerunt, sed cum illo uenerunt. uenturus precones mittebat, sed eorum corda quos miserat, possidebat. Cum illo ergo uenerunt, quia cum uerbo Dei uenerunt. Ego sum, inquit, uia, ueritas et uita . Ipse est ueritas; cum illo uenerunt, quia ueraces fuerunt et ueritatem predicauerunt. Quotquot autem preter illum uenerunt, fures fuerunt et latrones.« Per se uenerunt, quia per eum missi non fuerunt, dicente Apostolo: Quomodo predicabunt, nisi mittantur ? Et qui [Ms., quia] per se uenerunt, et non sunt ab eo missi, fures sunt et latrones. Nam ante aduentum  Christi falsi fuerunt in populo Dei prophete, falsi doctores. Sicut post aduentum illius sub nomine Christiano, quamplurimi falsi fuerunt doctores, nec doctores, sed seductores; non predicatores, sed falsi predicatores [Ms., sed predatores], latrocinia exercentes, non sane doctrine inherentes. De quibus dictum est: Fures sunt et latrones, id est, ad furandum 563 et occidendum uenerunt. Sed non audierunt eos ille que uere sunt oues, non sub pelle ouina lupinum cor abscondentes. Igitur qui ante aduentum Christi predicauerunt, eodem spiritu predicauerunt quo apostoli et sancti doctores, qui post aduentum Christi ueritatis uiam mundo ostenderunt. »Quotquot autem illo tempore crediderunt uel Abraham, uel Isaac, uel Iacob, uel Moysi, uel aliis patriarchis,  aliisque prophetis Christum prenuntiantibus, oues erant, et Christum audierunt: non alienam uocem, sed ipsius Christi audierunt. Nam iudex clamat in precone, dum preco iudicem annuntiat uenturum. Alii sunt ergo quos non audierunt oues, in quibus non erat uox Christi, errantes, falsa dicentes, inania garrientes, uana fingentes, miseros seducentes,« sicut pseudoprophete, sicut Scribe et Pharisei temporibus ipsius Domini. Hi sunt qui uenerunt per se, et non sunt a iudice missi. His uero cum doctrinis suis procul expulsis, uideamus quo nos pastor bonus uocat. Dicit enim:  Ego sum ostium: per me si quis introierit, saluabitur, et ingredietur, et egredietur, et pascua inueniet. »Et hoc euidenter ostendit non solum pastorem, sed etiam oues intrare per  ostium. Sed quid est, ingredietur et egredietur, et pascua inueniet? Ingredi quippe in Ecclesiam per ostium Christum, ualde bonum est: exire autem de Ecclesia, sicut ait ipse Ioannes euangelista in epistola sua: Ex nobis exierunt, sed non erant ex nobis ; non est utique bonum. Talis ergo egressus non posset a bono pastore laudari, ut diceret: Et ingredietur et egredietur, et pascua inueniet. Est ergo aliquis non solum ingressus, uerum etiam egressus bonus per ostium bonum, quod est Christus. Sed quis est ille laudabilis et beatus egressus? Possim quidem dicere ingredi nos, quando interius aliquid cogitamus: egredi autem, quando exterius aliquid operamur; et quoniam, sicut dicit Apostolus, per fidem habitat Christus in cordibus nostris , ingredi per Christum, esset secundum ipsam fidem cogitare; egredi autem per Christum, secundum ipsam fidem etiam foris, id est, coram hominibus operari. Unde et in Psalmo dicitur: Exiet homo ad opus suum . Et ipse Dominus dicit: Luceant opera uestra coram hominibus . Sed plus me delectat quod ipsa ueritas tanquam pastor bonus, et ideo doctor bonus, quodammodo nos admonuit: secundum quem modum intelligere debeamus, quod ait: Ingredietur, et egredietur et pascua inueniet. Tunc [Aug., Cum] secutus adiunxit:   Fur non uenit, nisi ut furetur et mactet, et perdat. Ego ueni, ut uitam habeant, et abundantius habeant. uidetur enim dixisse, ut uitam habeant ingredientes [In Aug. add.: et abundantius habeant egredientes]: non autem potest quisque per ostium, id est, per Christum egredi ad eternam uitam, que erit in specie, nisi per ipsum ostium, hoc est, per eumdem Christum, in Ecclesiam eius, que est ouile eius, intrauerit ad uitam temporalem que est in fide [Al., in finem]. Ideo ait: Ego ueni, ut uitam habeant, hoc est, fidem que per dilectionem operatur , per quam fidem in ouile ingrediuntur, ut uiuant, quia iustus ex fide uiuit ; et abundantius habeant, qui perseuerando usque in finem, per illud ostium, id est, per fidem Christi egrediuntur; quoniam  ueri fideles moriuntur, et abundantius habebunt uitam, ueniendo quo pastor ille precessit, ubi nunquam deinde moriantur. Quamuis ergo et hic in ipso ouili non desint pascua [Ms., pascue], quoniam ad utrumque possumus intelligere quod dictum est: Et pascua [Ms., pascuam, et ita porro] inueniet, id est, et ad ingressum et ad egressum: tamen uere pascua inuenient, ubi saturentur qui esuriunt et sitiunt iustitiam . Qualem [Ms., Talem] pascuam inuenit, cui dictum est, hodie mecum eris in paradiso « . Sequitur de boni pastoris perfectione sententia Domini, et de mali pastoris fuga quem mercenarium nominat.

uERS. 11, 12.---Ego sum pastor bonus, inquit. Pastor bonus animam suam ponit pro ouibus suis. Mercenarius  autem fugit, quia mercenarius est, et non pertinet ad eum de ouibus. » [a 1Kb] Loquens Dominus iehsu ouibus suis, et presentibus et futuris, que tunc aderant, qui erant [Ms., aderant] ibi. Iam [in presentia] oues eius erant, que future erant oues eius [b 1Kb] . Item: presentibus et futuris, et illis et nobis, et quotquot 564 etiam post nos fuerint oues eius, [suas iam] ostendit. Omnes ergo audiant [Aug., audiunt] uocem pastoris sui dicentis: Ego sum pastor bonus. Non adderet, bonus, nisi essent pastores mali. Sed pastores mali, ipsi sunt fures et latrones: aut certe, ut multum, mercenarii. Omnes enim hic personas quas posuit, requirere, distinguere et nosse debemus. Aperuit enim iam duas res Dominus, quas quodammodo clausas proposuerat. Iam scimus quia ostium ipse  est, scimus quia pastor ipse est. Fures et latrones qui sint, priore sententia patefactum est: nunc autem audiuimus mercenarium, audiuimus et lupum, nominatus est et ostiarius. In bonis ergo ostium est, ostiarius, pastor et oues: in malis, fures et latrones, mercenarius et lupus. Ostium Dominum Christum accipimus, pastorem ipsum; ostiarium quem? Hec enim duo ipse exposuit; ostiarium nobis querendum reliquit. Et quid ait de ostiario? Huic, inquit, ostiarius aperit. Cui aperit? Pastori. Quid aperit pastori? Ostium. Et quis est ipsum ostium? Ipse etiam pastor.«  Diuersa sunt nomina, pastor, [ostium], ouis, unum aliquid significantia. Nam ipsius Domini uerba paulo ante audiuimus: Ego sum ostium; et hic modo lectum est nobis: Ego sum pastor. Qui etiam ab amico sponsi Agnus nominatur, sicut in hoc presenti Euangelio audiuimus: Ecce Agnus Dei, ecce qui tollit peccata mundi . De quo multo ante Propheta predixit: Tanquam ouis ad occisionem ductus est : quamuis totum corpus suum, oues illius intelligantur. Potest et ille ostiarius intelligi, quia nemo ingreditur uel egreditur, nisi eo aperiente, qui habet clauem Dauid, qui aperit, et nemo claudit; claudit, et nemo aperit . »Non ergo pigeat nos secundum quamdam similitudinem, ipsum ostiarium accipere, quem et ostium. Quis est ostiarius,  nisi qui aperit? Quis aperit, nisi qui se exponit? dicente seipso de seipso: Ego sum uia, et ueritas, et uita. Si forte tibi uoluntas est aliam querere personam ostiarii, Spiritus sanctus est, de quo ipse Dominus discipulis suis ait: Ipse uos docebit omnem ueritatem . Ostium quid est? Christus. Christus quid est? ueritas. Quis aperit ostium, nisi qui docet omnem ueritatem?« Dum Dominus boni pastoris opus ostendere uoluit, seipsum proposuit in exemplo dicens: Bonus pastor animam suam ponit pro ouibus suis. Fecit quod monuit, ostendit quod iussit: animam suam posuit pro ouibus suis. Ostensa est nobis de contemptu mortis uia quam sequamur, apposita forma cui imprimamur. Primum nobis est exteriora nostra misericorditer ouibus eius impendere;  postremum uero, si necesse sit, etiam mortem nostram pro eisdem ouibus ministrare. Qui non dat pro ouibus substantiam suam, quando pro eis daturus est animam suam? Exposuimus, uel magis, Domino docente, intelleximus, quis sit pastor, quis ostium, quis ostiarius, quis etiam et ouis: nec non qui sint fures et latrones cognouimus. Sed modo de mercenario et lupo consideremus, de quibus ipse Dominus dixit: Mercenarius autem, et qui non est pastor, cuius non sunt oues proprie, uidet lupum uenientem, et dimittit oues, et fugit. » [a 1Kb] Non pastor, sed mercenarius uocatur, qui non pro amore intimo oues Dominicas, sed ad temporales mercedes pascit. Mercenarius quippe est qui locum [quidem] pastoris tenet, sed lucra animarum non querit: terrenis commodis  inhiat, honore prelationis gaudet, temporalibus lucris pascitur, impensa sibi ab hominibus reuerentia letatur. Iste sunt etenim mercedes mercenarii, ut pro eo ipso quod in regimine laborat, hic quod querit, inueniat, et ab hereditate gregis in posterum alienus existat. Lupus enim super oues uenit, cum quilibet iniustus et raptor fideles quosque atque humiles opprimit. Sed is qui pastor esse uidebatur et non erat, relinquit oues et fugit; quia dum sibi ab eo periculum metuit, resistere eius iniustitie non presumit. Fugit autem non mutando locum, sed subtrahendo solatium; fugit qui iniustitiam uidit et tacuit; fugit qui se sub silentio abscondit. »Sed est  alius lupus qui sine cessatione quotidie non corpora, sed mentes dilaniat, malignus uidelicet spiritus, qui caulas fidelium insidians circumit, et mortes animarum querit. De quo lupo mox subditur: Et lupus rapit, et dispergit oues. 567 Lupus uenit et mercenarius fugit; quia malignus spiritus mentes fidelium in tentatione dilaniat, et is qui locum pastoris tenet, curam sollicitudinis non habet. Anime pereunt, et ipse de terrenis commodis letatur. Lupus rapit et dispergit oues, cum alium ad luxuriam pertrahit, alium in auaritiam accendit, alium in superbiam erigit, alium per iracundiam diuidit, hunc inuidia stimulat, illum in fallacia supplantat. Quasi ergo gregem lupus dissipat, cum fidelem populum diabolus per tentationes necat. Sed contra hec mercenarius  nullo zelo accenditur, nullo feruore dilectionis excitatur; quia dum sola exteriora commoda requirit, interiora gregis damna negligenter patitur. Unde et mox adiungitur:  Mercenarius autem fugit, quia mercenarius est, et non pertinet ad eum de ouibus. Sola ergo causa est ut mercenarius fugiat, quia mercenarius est. Ac si aperte diceretur: Stare in periculo ouium non potest, qui in eo quod ouibus preest, non oues diligit, sed lucrum terrenum querit. Dum enim honorem amplectitur, dum temporalibus commodis letatur, opponere se contra periculum trepidat, ne hoc quod diligit, amittat. Sed quia Redemptor noster culpas ficti pastoris innotuit, iterum formam cui debeamus imprimi, ostendit dicens:  Ego sum pastor bonus: atque subiungit:  Et cognosco meas, hoc est, diligo, et cognoscunt me mee. Ac si patenter dicat: Diligentes obsequuntur. »Unde mox subiunxit:  Sicut nouit me Pater, et ego cognosco Patrem, et animam meam pono pro ouibus meis. Ac si patenter dicat: In hoc constat quia et cognosco Patrem et cognoscor a Patre, quia animam meam pono pro ouibus meis; id est, ea caritate qua pro ouibus morior, quantum Patrem diligam ostendo. Quia uero non solum Iudeam, sed etiam gentilitatem redimere uenerat, adiungit:  Et alias oues habeo, que non sunt ex hoc ouili, et illas oportet me adducere, et uocem meam audient, et fiet unum ouile et unus pastor. Redemptionem nostram qui ex gentili populo uenimus Dominus aspexerat, cum se adducere et alias oues dicebat. Hoc quotidie  fieri, fratres, aspicitis; hoc reconciliatis gentibus factum hodie uidetis. Quasi ex duobus gregibus unum ouile efficit, quia Iudaicum et gentilem populum in sua fide coniungit, Paulo attestante, qui ait: Ipse est pax nostra, qui fecit utraque unum . Dum enim ad eternam uitam ex utraque natione simplices eligit, ad ouile proprium oues deducit. »De quibus profecto ouibus rursum dixit: Oues mee uocem meam audiunt, et ego cognosco eas, et sequuntur me, et ego uitam eternam do eis; de quibus et paulo superius dicit: Per me si quis introierit, saluabitur, et ingredietur, et egredietur, et pascua inueniet. Ingredietur quippe ad fidem; egredietur uero a fide ad  speciem, a credulitate ad contemplationem; pascua autem inueniet in eterna refectione. Oues ergo eius pascua inuenient, quia quisquis illum corde simplici sequitur, eterne uiriditatis pabulo nutritur. Que autem sunt istarum ouium pascua, nisi eterna gaudia sempiterne uirentis paradisi? Pascua namque electorum sunt, uultus presens Dei, qui dum sine defectu conspicitur, sine fine mens uite cibo satiatur.« [a 1Kb] Sequitur:

uERS. 17. [b 1Kb] ---Propterea me diligit Pater, quia ego pono animam meam, et iterum sumo eam. »Quid ait [c 1Kb] : Propterea me Pater diligit? Quia morior, ut resurgam. Cum magno enim pondere dictum est: Ego. Quia ego, inquit, pono animam meam. Ego pono. Quid est: ego pono? Ego, inquit, illam pono. Non  glorientur Iudei: seuire potuerunt, potestatem habere non potuerunt. Seuiant quantum possunt: si ego noluero ponere animam meam, quid seuiendo facturi sunt? Una responsione prostrati sunt, quando eis dictum est: Quem queritis ? Dixerunt, Iesum; et ait eis: Ego sum: redierunt retro, et ceciderunt. Qui ceciderunt ad unam uocem Christi morituri, quid facient sub uoce [Ms., sub uocem] iudicaturi? Ego, inquit, pono animam meam. Non glorientur Iudei, quasi qui preualuerint: ipse posuit animam suam.« Sicut potestatem habuit ponendi, ita potestatem resumendi. Quod aliis uerbis in hoc ipso Euangelio ostendit, dicens: Soluite templum hoc, et in tribus diebus excitabo illud : quod euangelista 568 secutus exposuit:  Hoc enim dicebat de templo corporis sui. Et adiunxit discipulos suos hec uerba rememorasse, cum resurrexisset Christus a mortuis. Hoc suscitabatur, quod moriebatur; nam uerbum mori non potuit, nec anima illa mortua fuit. Caro tantum mortua est, et resurrexit tertia die. Sed querendum est quid sit quod dixit: »Ego pono animam meam? Quis posuit? Quem posuit? Quis est qui posuit? Quid est Christus? uerbum et homo. Nec sic homo, ut sola caro: sed quia homo constat ex carne et anima, totus autem homo in Christo. Non enim partem deteriorem suscepisset, et partem meliorem deseruisset: pars quippe hominis melior est anima quam corpus. Quia ergo totus homo in Christo, quid est Christus? uerbum, inquam, et homo. uerbum caro factum est, id  est, Deus homo factus est; dicit enim:



CAPUT XXuI. Potestatem habere se dicit ponendi ac resumendi animam suam. Facta quoque encenia in Hierosolymis, et inter multa Phariseis sciscitantibus ait: Ego et Pater unum sumus. Et multi crediderunt in eum.

uERS. 18.---Potestatem habeo ponendi animam meam, et potestatem habeo iterum sumendi eam. » [d 1Kb] Christus autem, et pro nobis posuit, et quando uoluit [posuit, et quando uoluit] sumpsit animam suam. Ponere ergo animam mori est. Sicut apostolus Petrus Domino dixit: Animam meam propter te  ponam , id est, propter te moriar carne. Caro posuit animam suam, et caro iterum assumpsit animam; non tamen potestate sua caro, sed potestate inhabitantis« uerbi Dei. uerbum uero Dei nunquam posuit animam ex eo quam sumpsit eam in unitatem persone sibi, sed a carne anima posita est, et iterum resumpta per potestatem diuinitatis. Caro ergo ponit animam suam exspirando. uide ipsum Dominum in cruce, quid dixit? Sitio . Qui aderant, tinxerunt spongiam in aceto, alligauerunt arundini, et apposuerunt ori eius: quod cum accepisset, ait: Perfectum est. Quid est, Perfectum est? Impleta sunt omnia que ante mortem futura [de me] fuerant prophetata. Et quia potestatem habebat quando uellet ponendi animam  suam, posteaquam dixit, Perfectum est, ait euangelista: Et inclinato capite tradidit spiritum.« Quod ibi dicitur tradidit, et hic dictum est ponit, quia unum est tradere et ponere. »Quis tradidit? Quem tradidit? Spiritum tradidit, caro illum tradidit. Quid est, caro illum tradidit? Caro illum emisit, caro illum exspirauit. Ideo enim dicitur exspirare, extra spiritum fieri; quomodo est exsulare, extra solum fieri.« Quod hic dicitur: Potestatem habeo ponendi animam meam, ibi dictum est: Inclinato capite tradidit spiritum, quia spiritus anima est. »Cum ergo exit anima a carne, et remanet caro sine anima, tunc homo ponere animam dicitur. Quando Christus animam posuit? Quando uerbum uoluit. Principatus enim in uerbo erat: ibi potestas erat,  quando poneret caro animam, quando sumeret. Sicut enim unus homo anima et corpus, sic unus Christus uerbum et homo. Anima et corpus due res sunt, sed unus homo. uerbum et homo due res sunt, sed unus Christus. Nemo enim titubet in fide, quando audit Dominum dixisse: Potestatem habeo ponendi animam meam. Ponit eam caro, sed ex potestate uerbi; sumit eam caro, sed ex potestate uerbi.« uerbum, anima, caro, unus est Christus. Et dum caro occisa fuit, Christus occisus fuit; et dum caro animam resumpsit, Christus animam resumpsit. Quia quidquid ibi factum est in dispensatione humane salutis, totum unus Christus egit, unus Filius Dei proprius et perfectus, unus Deus uerus et omnipotens, homo propter uerbum Deus, Deus propter hominem  homo, sicut dictum est: uerbum caro factum est. Sed hec omnia unde implerentur, subsequenti uerbo ostendit. »Hoc, inquit, mandatum accepi a Patre meo. uerbum non uerbo accepit mandatum, sed in uerbo unigenito Patris est omne mandatum. Cum autem dicitur Filius 569 a Patre accipere, quod substantialiter habet, quomodo dictum est: Sicut habet Pater uitam in semetipso, sic dedit Filio uitam habere in semetipso , cum Filius ipse sit uita: non potestas minuitur, sed generatio ostenditur. Quoniam Pater non quasi ei Filio, qui imperfectus [Al., imperfecto] natus est, aliquid addidit,  sed ei quem perfectum genuit, omnia gignendo dedit. Ita dedit illi suam equalitatem, quem non genuit inequalem. Sed hec loquente Domino, quoniam lux lucebat in tenebris, et tenebre eam non comprehenderunt.

uERS. 19, 20.---Dissensio iterum facta est inter Iudeos propter sermones hos. Dicebant autem multi ex ipsis: Demonium habet, insanit: quid eum auditis? Iste fuerant densissime tenebre.  Alii dicebant: Hec uerba non sunt demonium habentis: nunquid demonium potest oculos cecorum aperire? Iam istorum [Ms., iustorum] oculi ceperant aperiri;« [a 1Kb] et aliquid lucis uidere, et ueritatis agnoscere. Audiuimus patientiam Dei [Ms., Domini], et inter opprobria Iudeorum salutis predicationem,  sed illi obdurati, magis eum tentare aggressi sunt, quam uerbis illius obedire.  Facta sunt, inquit euangelista, encenia in Hierosolymis, et hiems erat, et ambulabat iehsu in templo in porticu Salomonis. » [b 1Kb] Encenia autem uocabatur solemnitas dedicationis templi, quam populus Dei ex antiqua Patrum traditione per annos singulos celebrare consueuerat. Sed notandum est quod hec encenia, que hic leguntur, non ad primam templi dedicationem, sed ad ultimam pertinent; quod ex eo facile colligitur, quia hieme facta referuntur. Prima siquidem eiusdem templi dedicatio a Salomone tempore autumni ; secunda autem a Zorobabel et Iesu sacerdote tempore ueris ; tertia a Iuda Machabeo tempore hiemis est facta, quando  specialiter constitutum esse legitur, ut eadem dedicatio per omnes annos in memoriam solemnibus renouaretur officiis . Que etiam ad tempus usque Dominice incarnationis obseruata fuisse, sicut modo, cum legeretur Euangelium, audiuimus.« Que etiam dedicatio salubri consuetudine in Ecclesiis Christi seruari moderno tempore dignoscitur. Considerandum est quare euangelista dixerit, hec encenia hiemis tempore facta esse? Omnino propter duritiam Iudeorum et infidelitatem, que frigoris nomine sepe designari legitur.

uERS. 23.---Et ambulabat iehsu in templo in porticu Salomonis. »Si ergo Dei Filius ambulare uoluit in templo, in quo caro et sanguis brutorum animalium offerebatur, multo magis nostram orationis  domum, ubi carnis ipsius ac sanguinis sacramenta celebrantur, uisitare gaudebit. Si perambulare non despexit porticum, in qua rex quondam mortalis ac terrenus, quamuis potentissimus ac sapientissimus ad orandum stare solebat, quanto magis penetralia cordium nostrorum inuisere atque illustrare desiderat, si tamen ea porticum esse Salomonis, hoc est, si ea timorem suum qui est initium sapientie habere perspexerit? Neque enim putandum est quia domus solummodo in qua ad orandum uel ad mysteria celebranda conuenimus templum sit Domini, et non ipsi qui in nomine Domini conuenimus multo amplius  templum eius appellemur et simus, cum manifeste dicat Apostolus: uos estis templum Dei uiui, sicut dicit Deus: Inhabitabo in eis, et inter illos ambulabo« . Ostendit uero euangelista, cur dixisset: Hiemis tempore.  Tunc, inquit, circumdederunt eum Iudei. Circumdederunt itaque eum tentationis gratia, non ueritatis agnoscende uoluntate, et dicebant: Quousque animam nostram tollis? Si tu es Christus, dic nobis palam. [c 1Kb] Hec uero non ueritatem fidei inquirendo, sed illi quem interrogabant, insidiando et calumniam instruendo dicebant, ut inuenirent quomodo accusarent eum, nolentes eum credere Deum, sed hominem purum tantummodo futurum, et regem ceteris omnibus excelsiorem esse uenturum. Qua etiam dementia posteriorum  [Beda, posteri eorum] usque in presens, et donec Antichristum pro Christo suscipiant, errare non cessant. Et si se Dominus iehsu Christum esse responderet, cogitabant eum tradere potestati presidis puniendum, quasi contra Augustum repugnans, illicitum sibi usurparet imperium. Sed ipse nostre saluti consulens, propter quos hec scribenda erant, ita responsum temperauit suum, ut et calumniatorum ora concluderet, et quia Christus est [Ms., esset], 570 fidelibus aperta uoce panderet. Illi enim de homine Christo querebant: ipse autem diuinitatis sue, qua equalis est Patri, palam mysteria narrat.« Quid ergo Iudei circumdantes Dominum dixerunt uideamus. Quousque, inquiunt, animam nostram tollis? Si tu es Christus, dic nobis palam. Non uenit  Christus in se credentibus animam tollere, sed animam uiuificare. Sed ipsi sibi Iudei animam per infidelitatem tulerunt, qui tentare Christum, non in Christum credere congregati sunt.  Respondit eis iehsu: Loquor uobis, et non creditis. Proprie ostendit quis esset, dum dixit: Loquor uobis, id est, uerbum Dei ceternum Patri: quia opera que facit in nomine Patris testimonium perhibent quod est Filius Dei, qui gloriam suam non quesiuit, sed eius qui misit illum, quia una est gloria Patris et Filii. Sed hanc fidem corda infidelium accipere nequiuerunt, de quibus ait:  Sed uos non creditis; causamque reddit cur non crederent: Quia non estis ex ouibus meis. » [d 1Kb] Oues sunt credendo, oues sunt pastorem sequendo, oues sunt redemptorem  non contemnendo; oues sunt per ostium intrando, oues sunt exeundo, et pascua inueniendo. Quomodo ergo istis dixit: Non estis ex ouibus meis? Quia uidebat eos ad sempiternam futuros perditionem [Aug., ad sempiternum interitum predestinatos], non ad uitam eternam sui sanguinis pretio comparatos.«  Oues mee uocem meam audiunt, et ego cognosco eas, et sequuntur me, et ego uitam eternam do eis. Dicit enim: Cognosco eas. Consuetudo sancte Scripture est dicere Dominum nosse, quidquid elegit, Apostolo dicente: Nouit Dominus, qui sunt eius ; et illud nescire,  quod non approbat dignum uite eterne. Unde et ad impios dicturus erit: Non noui uos . Sequitur de ouibus: Et ego uitam eternam do eis. Hec sunt pascua que superius promisit ouibus suis, ubi nulla herba arescit, totum uiret, totum uiget, totum integrum permanet; et quidquid semel accipitur, semper habetur. Et non peribunt in eternum. Hic subaudiendum est, quomodo uos peribitis, quia non estis ex ouibus meis. Et non rapiet eas quisquam de manu mea, id est, de potestate mea.

uERS. 29.---Pater meus, quod dedit mihi, maius est omnibus. Quod dedit Pater Filio maius est omnibus, ut ipse illi esset unigenitus Filius, equalis, consubstantialis. Quid est quod dedit? Utique gignendo dedit, quia non minorem sibi genuit, non  tempore posteriorem, sed ceternum, sine initio temporis semper Deum. »Non est dicendum, non erat, antequam natus erat: nunquam enim non natus erat, qui Patri ceternus erat. Qui sapit, capit; qui non capit, credat: nutriatur fide, ut possit capere uerbum Dei, quia uerbum Filius. Semper ergo Filius, et semper equalis. Non enim crescendo, sed nascendo equalis est, qui semper natus de Patre Filius, de Deo Deus, de eterno ceternus. Pater autem non de Filio Deus: Filius de Patre Deus. Ideo Pater Filio gignendo dedit ut Deus esset; gignendo dedit ut equalis esset, hoc est, quod maius est omnibus.« Ideo transcendit iste Ioannes omnes altitudines creaturarum, et millia exercitus angelorum, et magna omnia, »et peruenit ad illud quod  maius est omnibus, et dixit: In principio erat uerbum, et uerbum erat apud Deum, et Deus erat uerbum . Hoc est, quod maius omnibus est, id est, ut sim uerbum eius, ut sim unigenitus Filius eius, ut sim splendor lucis eius. Ideo nemo rapiet oues de manu mea, et nemo potest rapere de manu Patris mei.« Manus Patris et manus Filii, una manus est, id est, una potestas: quia una diuinitas, una maiestas, una eternitas, una equalitas. Quam uidelicet equalitatem, ipse Dominus in diuinitate habuit, priusquam mundus esset apud Patrem, ipse in humilitate [Ms., humanitate] ex tempore incarnationis accepit.

Et nemo potest rapere de manu Patris mei. » [a 1Kb] Aperte  dans intelligi unam atque indissimilem esse manum hoc est, uirtutem suam et Patris; atque ideo Christum se esse credendum, quia non sicut ceteri sancti factus [Beda, sanctificatus] per gratiam ex tempore, sed uerus semper exstiterit Filius Dei. Quod etiam sequenti sententia luce clarius aperit, dicens:  Ego et Pater unum sumus. Unum, inquit, sumus, una nobis substantia, una est diuinitas, una eternitas, perfecta 571 equalitas, dissimilitudo nulla. Quibus profecto uerbis non presentem solummodo Iudeorum questionem, qua an ipse esset Christus interrogabant, explicauit, sed etiam hereticorum perfidiam quam futuram preuidit, quantum sit  execranda monstrauit.« Conticescat Sabellius audiens: Ego et Pater, qui unam personam Patris et Filii praua doctrina disseruit; nam ego et Pater, due sunt persone. Item erubescat Arius audiens: Unum sumus, qui duas naturas in Patre et Filio astruit, dum unum unam naturam significat, sicut sumus, duas personas. Sequamur apostolicam fidem, quam beatus Petrus princeps apostolorum confessus est: Tu es Christus Filius Dei uiui . » [b 1Kb] Iudei uidelicet uerba Domini audientes, et hucusque sustinuerunt; dum uero ait: Ego et Pater unum sumus, non pertulerunt, sed more suo duri ad lapides cucurrerunt, sicut euangelista dicit:  Tulerunt lapides, ut lapidarent eum. Dominus qui [Ms., quia] non patiebatur, quod nolebat pati, et non est  passus, nisi quod uoluit pati, adhuc eos lapidare cupientes alloquitur. Sustulerunt Iudei lapides, ut lapidarent illum.

uERS. 32, 33.---Respondit eis iehsu: Multa opera bona ostendi uobis ex Patre meo, propter quod eorum opus me lapidatis? Et illi responderunt: De bono opere non lapidamus te, sed de blasphemia, quia tu homo cum sis, facis te ipsum Deum. Ad illud hoc responderunt, quod dixerat: Ego et Pater unum sumus. Ecce Iudei intellexerunt quod Ariani non intelligunt. Ideo enim irati sunt, quoniam senserunt non posse dici, Ego et Pater unum sumus, nisi ubi equalitas est Patris et Filii. »Dominus autem uidit quid responderet prauis. uidit eos non ferre splendorem ueritatis, et eos tentauit in uerbis [Aug., et eum temperauit in  uerbis]. Nonne scriptum est in lege uestra; id est, uobis data: Quia ego dixi, dii estis? Deus dicit per Prophetam in psalmo hominibus: Ego dixi, Dii estis ; et legem appellauit Dominus generaliter omnes illas Scripturas: quamuis alibi specialiter dicat legem, a prophetis eam distinguens, sicuti est:  Lex et prophete usque ad Ioannem . Et in his duobus preceptis tota lex pendet et prophete . Aliquando autem in tria distribuit easdem Scripturas, ubi ait: Oportebat impleri omnia que scripta sunt in lege, et prophetis, et psalmis de me . Nunc uero etiam psalmos legis nomine nuncupauit, ubi scriptum est: Ego dixi, dii estis.  Si illos dixit  deos, ad quos sermo Dei factus est, et non potest solui Scriptura: quem Pater sanctificauit et misit in mundum, uos dicitis blasphemare, quia dixi, Filius Dei sum? Si sermo Dei factus est ad homines, ut dicerentur dii, ipsum uerbum Dei, quod est apud Deum, quomodo non est Deus? Si per sermonem Dei fiunt homines dii; si participando fiunt dii; unde participant, [quomodo] non est Deus? Si lumina illuminata dii sunt, lumen quod illuminat quomodo non est Deus? Si calefacti quodammodo igne salutari dii efficiuntur, unde calefiunt, non est Deus? Accedis ad lumen, illuminaris, et inter filios Dei numeraris; si recedis a lumine, obscuraris, et in tenebris computaris:  illud tamen [lumen] nec accedit ad se, quia non recedit a se. Si ergo uos deos facit sermo Dei, quomodo non est Deus uerbum Dei? Pater ergo sanctificauit Filium suum, et misit in mundum. Forte aliquis dicat: Si Pater eum sanctificauit, aliquando non sanctus? Sic sanctificauit, quomodo genuit: ut enim sanctus esset, gignendo ei dedit, quia sanctum eum genuit. Nam si quod sanctificatur, ante non erat sanctum, quomodo dicimus Deo Patri: Sanctificetur nomen tuum?

uERS. 37, 38.---Si non facio opera Patris mei, nolite credere mihi. Si autem facio, et si mihi non uultis credere, operibus credite. Ut agnoscatis et credatis, quia in me est Pater, et ego in illo. [a 1Kb] Quomodo possunt dicere homines. Si enim bene cogitemus,  in Deo sumus; et si bene uiuamus, Deus in nobis est: fideles, participantes eius gratiam, illuminati ab ipso, in illo sumus, et ipse in nobis. Sed non sic unigenitus Filius: ille in Patre, et Pater in illo, tanquam equalis in eo cui est equalis. Denique nos aliquando possumus dicere: In Deo sumus, et Deus in nobis; nunquid possumus dicere: Ego et Deus unum sumus? In 572 Deo es, quia Deus te continet; Deus est in te, quia templum Dei factus es. Sed nunquid quia in Deo es et Deus est in te, potes dicere: Qui me uidet, Deum uidet: quomodo Unigenitus dixit: Qui me uidet, uidet et Patrem. Ego et Pater unum sumus ? Agnosce proprium Domini, et munus serui. Proprium Domini est equalitas Patris; munus serui est participatio Saluatoris.   Querebant ergo eum apprehendere. Utinam apprehenderent, sed credendo et intelligendo, non seuiendo et occidendo. Querebant ergo eum apprehendere; dum eum apprehendere uoluerunt, quid eis fecit? Exiuit de manibus eorum. Non eum apprehenderunt, quia manus fidei non habuerunt:« et quia noluit qui potestatem habuit animam suam ponere, non apprehenderunt eum; dum autem uoluit, apprehensus est ab eis manibus iniquitatis.  Et abiit iterum trans Iordanem ad eum locum ubi erat Ioannes baptizans primum; et mansit ibi, et multi uenerunt ad eum, et dicebant: Quia Ioannes quidem signum fecit nullum. »Meministis uobis dictum de Ioanne, quia lucerna erat , et diei testimonium perhibebat. Quid ergo isti dixerunt  apud se? Nullum, inquiunt, miraculum ostendit Ioannes: non demonia fugauit, non expulit febrem, non cecos illuminauit, non mortuos suscitauit, non tot millia hominum de quinque uel septem panibus satiauit, non super mare ambulauit, non uentis et fluctibus imperauit; nichil horum fecit Ioannes; et totum quidquid dicebat, huic testimonium perhibebat. Per lucernam ueniamus ad diem. Ioannes nullum signum fecit.  Omnia enim quecunque dixit Ioannes de hoc, uera erant. Ecce quid apprehenderunt, non quomodo Iudei uolebant [b 1Kb] apprehendere  discedentem, apprehenderunt isti permanentem. Denique quid sequitur? Et multi crediderunt in eum.«



CAPUT XXuII. Lazarum amicum suum iam quatriduanum mortuum dormire dicit. Quem magna uoce clamando resuscitans, solui iubet simul et abire, plurimis credentibus ex Iudeis.

CAPUT XI, uERS. 1.---Erat autem quidam languens Lazarus a Bethania de castello Marie et Marthe. » [c 1Kb] Plurima uero in hoc miraculo resuscitati Lazari manifesta sunt. Expositionem in singulis non queramus, ut liberius necessaria pertractemus. In superiori lectione meministis quod Dominus exiit de manibus eorum qui lapidare eum uoluerant, et discessit  trans Iordanem ubi Ioannes baptizabat. Ibi ergo Domino constituto, infirmabatur in Bethania Lazarus, quod castellum erat proximum Hierosolymis.  Maria autem erat que unxerat Dominum unguento, et extersit pedes eius capillis suis, cuius frater Lazarus infirmabatur. Miserunt ergo sorores eius ad eum dicentes. Iam intelligimus quo miserunt, ubi erat Dominus: quoniam absens erat, trans Iordanem scilicet. Miserunt ad Dominum, nuntiantes quod egrotaret frater earum, ut si dignaretur ueniret, et eum ab egritudine liberaret. Ille distulit sanare, ut posset resuscitare. Quid ergo nuntiauerunt sorores eius? Domine, ecce quem amas infirmatur. Non dixerunt, ueni: amanti enim tantummodo nuntiatum fuit. Non ause sunt dicere,  ueni et sana; non sunt ause dicere, ibi iube, et hic fiet. Cur enim non et istud [Al., iste?], si fides illius centurionis inde laudatur? Ait enim: Non sum dignus ut intres sub tectum meum, sed tantum dic uerbo, et sanabitur puer meus . Nihil horum iste, sed tantummodo: Domine, ecce quem amas infirmatur. Sufficit ut noueris; non enim amas et deseris. Dicit aliquis: Quomodo per Lazarum peccator significabatur, et a Domino sic amabatur? Audiat eum dicentem: Non ueni uocare iustos, sed peccatores . Si enim peccatores Dominus non amaret, de celo ad terram non descenderet [Ms., nequaquam eos uocaret; al. non eos uocare uenisset].

 573 uERS. 4.---Audiens autem iehsu dixit illis: Infirmitas hec non est ad mortem, sed pro gloria Dei, ut glorificetur Filius Dei per eam. »Talis glorificatio ipsius non ipsum auxit, sed nobis profuit. Hoc ergo ait: Non est ad mortem, quia ipsa mors non est ad mortem, sed potius ad miraculum: quo facto crederent homines in Christum, et uitarent ueram mortem. Sane uidete quemadmodum tanquam ex obliquo Dominus Deum se dixit, propter quosdam qui negant. Nam sunt heretici qui hoc negant quod Filius Dei sit Dominus [Ms., Deus]. Ecce audiant: Infirmitas ergo hec, inquit, non est ad mortem, sed pro gloria  Dei. Qua gloria? Cuius Dei? Audi quid sequitur: Ut glorificetur Filius Dei. Infirmitas ergo hec, inquit, non est ad mortem, sed pro gloria Dei, ut glorificetur Filius Dei per eam. Per quam? Per illam infirmitatem.  Diligebat autem iehsu Martham et sororem eius Mariam, et Lazarum. »Ille languens, ille tristes, omnes dilecti. Sed diligebat eos, et languentium saluator, imo etiam mortuorum suscitator, et tristium consolator.  Ut ergo audiuit quod infirmabatur, tunc quidem mansit in eodem loco duobus diebus. Nuntiauerunt ergo ille, mansit illic ille. Tandiu tempus ductum est, quousque quatriduum compleretur. Non frustra, nisi quia forte, imo quia certe, et ipse numerus dierum intimat aliquod sacramentum.  Deinde post hec dicit discipulis  suis: Eamus in Iudeam iterum ubi pene fuerat lapidatus; qui propterea inde discessisse uidebatur, ne lapidaretur. Discessit enim ut homo, sed in redeundo quasi oblitus infirmitatem, ostendit potestatem. Eamus, inquit, in Iudeam. Denique hoc dicto, uidete quemadmodum discipuli territi fuerunt.  Dicunt ei discipuli: Rabbi, nunc querebant te lapidare Iudei, et iterum uadis illuc? Respondit iehsu: Nonne duodecim hore sunt diei? Quid sibi uult ista responsio? Illi dixerunt: Modo te uolebant lapidare Iudei, et iterum uadis illuc, ut te lapident? Et Dominus: Nonne duodecim hore sunt diei?

uERS. 10.---Si quis ambulauerit in die, non offendit, quia lucem huius mundi uidet. Si autem ambulauerit  in nocte, offendit, quia lux non est in eo. »De die quidem locutus est, sed ad nostram intelligentiam [Aug., in nostra intelligentia], quasi adhuc nox est. Inuocemus diem, ut repellat noctem, et cor lumine illustret. Quid enim Dominus dicere uoluit? Quantum mihi uidetur, quantum subiacet [Aug., sublucet] altitudo, profunditasque sententie, redarguere uoluit dubitationem illorum et infidelitatem. uoluerunt enim consilium dare Domino ne moreretur, qui uenerat mori, ne ipsi morerentur. Sic etiam quodam alio loco Petrus sanctus diligens Dominum, sed adhuc non plene intelligens cur uenisset, timuit ne moreretur, et uite displicuit, id est, ipsi Domino . Cum ergo uellent  dare consilium homines Deo, discipuli magistro, serui domino, egroti medico, corripuit eos et ait: Nonne duodecim hore sunt diei? Si quis ambulauerit in die, non offendit. Me sequimini, si non uultis offendere; nolite mihi consilium dare, quos a me consilium oportet accipere. Quo ergo pertinet: Nonne duodecim hore sunt diei? Quia ut diem se esse ostenderet, duodecim discipulos elegit. Si ergo sum, inquit, dies, et uos hore, nunquid hore diei consilium dant? Hore diem sequuntur, non horas dies. Si ergo  illi hore, quid ibi Iudas; et ipse inter duodecim horas? Si hora erat, lucebat; si lucebat, quomodo diem ad mortem tradebat? Sed Dominus in hoc uerbo, non ipsum Iudam, sed successorem ipsius preuidebat. Iuda enim cadente, successit Matthias, et duodenarius numerus mansit . Non enim frustra duodecim discipulos elegit, nisi quia ipse spiritalis est dies. Sequantur ergo hore diem, predicent hore diem, hore illustrentur a die, hore illuminentur a die, et per horarum predicationem credat mundus in diem. Hoc ergo ait de compendio: Me sequimini, si non uultis errare.  Et post hoc dicit eis: Lazarus amicus noster dormit, sed uado, ut a somno excitem eum. uerum dixit. Sororibus mortuus erat, Domino dormiebat. Hominibus mortuus erat,  qui eum suscitare non poterant: nam Dominus tanta facilitate suscitabat de sepulcro, quanta tu non excitas dormientem de lecto. Ergo secundum potentiam suam dixit dormientem, quia et alii mortui dicti sunt in Scripturis sepe dormientes, sicut Apostolus dicit: De dormientibus autem nolo 574 uos ignorare, fratres, ut non contristemini, sicut et ceteri, qui spem non habent . Ideo et ipse dormientes appellauit, quia resurrecturos pronuntiauit« [Aug., prenuntiauit]. Et in alio loco: Omnes quidem dormiemus, sed non omnes resurgemus [a 1Kb] ; mortem nostram dormitionis nomine significans. Nam corpus dum deseritur ab anima, dormit in sepulcro, resuscitandum in nouissimo die: »Anime uero, dum deserunt corpora, diuersas receptiones  habent: gaudium bone, male tormenta; sed cum facta fuerit resurrectio, et bonorum gaudium amplius erit, et malorum tormenta grauiora, quando cum corpore torquebuntur.« Dum Dominus de dormitione amici dixerat discipulis, »responderunt quomodo intellexerunt.  Domine, si dormit, saluus erit. Solent enim esse somni egrotantium salutis indicium. Dixerat autem iehsu de morte eius; illi autem putauerunt quia de dormitione somni diceret. Tunc ergo dixit eis iehsu manifeste. Subobscure enim dixerat, dormit. Ait ergo manifeste: Lazarus mortuus est, et gaudeo propter uos, ut credatis quia non eram ibi, sed scio quia mortuus est. Aeger enim, non mortuus fuerat  nuntiatus. Sed quid lateret eum qui creauerat et ad cuius manus anima morientis exierat? Hoc est quod ait: Gaudeo propter uos, ut credatis quia non ibi eram: ut iam inciperent admirari, quia Dominus potuit dicere mortuum, [quod] nec uiderat, nec audierat. Ubi sane meminisse debemus, quod adhuc etiam ipsorum discipulorum qui in eum iam crediderant, miraculis edificabatur fides: non ut ea que non erat, esse inciperet, sed ut ea que iam esse ceperat, cresceret; quamuis tali uerbo usus  sit, quasi tunc credere inciperent. Non enim ait: Gaudeo propter uos, ut uestra fides augeatur siue firmetur; sed ut credatis: quod intelligendum est, ut amplius robustiusque credatis.

uERS. 16, 17.---Sed eamus ad eum. Dixit ergo Thomas, qui dicitur Didymus, ad condiscipulos suos: Eamus et nos, ut [Al., et] moriamur cum eo. uenit itaque iehsu, et inuenit eum quatuor dies iam in monumento habentem. »De quatuor diebus multa quidem dici possunt, sicut se habent obscura Scripturarum, que pro diuersitate intelligentium multos sensus pariunt. »Dicamus et nos quid nobis uideatur significare mortuus quatriduanus. Quomodo enim in illo ceco intelligimus quodammodo humanum genus, sic forte et in isto mortuo multos intellecturi sumus: diuersis enim  modis una res significari potest. Homo quando nascitur, iam cum morte nascitur, quia de Adam peccatum trahit. Unde dicit Apostolus: Per unum hominem peccatum intrauit in mundum, et per peccatum mors: et ita in omnes homines pertransiit, in quo omnes peccauerunt . Ecce habes unum diem mortis, peccatum, quod homo trahit de mortis propagine. Deinde crescit, incipit accedere ad rationales annos, ut legem sapiat naturalem, quam homines [Ms., omnes] habent in corde fixam: quod tibi fieri non uis, alii ne feceris. Nunquid hoc de paganis dicitur [Aug., de paginis discitur], et non in natura ipsa quodammodo legitur? Furtum uis pati? utique non uis. Ecce lex in corde tuo: quod non uis pati, facere noli. Et hanc legem transgrediuntur homines:  ecce alter dies mortis. Data est etiam lex diuinitus per famulum Dei Moysen: dictum est illis [Aug. et Ms., illic]: Non occides; non mechaberis; non falsum testimonium dices; honora patrem et matrem; non concupisces rem proximi tui . Ecce lex scripta est, et ipsa contemnitur: adde [Aug., ecce] tertium diem mortis. Quid restat? uenit ad Euangelium, predicatur regnum celorum, diffamatur ubique Christus, minatur gehennam, uitam promittit eternam, et ipse contemnitur. Transgrediuntur homines Euangelium: ecce quartus dies mortis. Merito iam putet. Nunquid et talibus neganda est misericordia? Absit. Etiam ad tales Dominus excitandos non dedignatur accedere.  Multi autem ex Iudeis uenerant ad Martham et  Mariam, ut consolarentur 575 eas de fratre suo. Martha ergo, ut cognouit quia iehsu uenit, occurrit illi. Maria autem domi sedebat.  Dixit ergo Martha ad Iesum: Domine, si fuisses hic, frater meus non esset mortuus. Sed et nunc scio, quia quecunque poposceris a Deo, dabit tibi Deus. »Non dixit: Sed et modo rogo te, ut suscites fratrem meum. Unde enim sciebat si frater eius resurgeret, quod utile fuerat [Al., ut si ille adesset. Aug., si fratri eius resurgere utile fuerit]? Hoc tantum dixit: Scio, quia potes; si uis, facis: utrum autem facies [Ms., facias], iudicii tui est, non presumptionis mee. Sed et nunc scio, quia quecunque poposceris a Deo dabit tibi Deus.

 uERS. 23-25.---Dicit illi iehsu: Resurget frater tuus. Dicit ei Martha: Scio quia resurget in resurrectione in nouissimo die. De illa resurrectione secura sum: de hac incerta sum. Dicit ei iehsu: Ego sum resurrectio et uita. Dicis: Resurget frater meus in nouissimo die; uerum est: sed per quem tunc resurget, potest et modo resurgere, quia ego sum resurrectio et uita. Ideo resurrectio, quia uita: [quia] qui credit in me, non morietur in eternum. »Quid est hoc? Qui credit in me, etiam si mortuus fuerit, uiuet: sicut Lazarus mortuus est, et uiuit; quia non est Deus mortuorum, sed uiuorum. De olim mortuis patribus, hoc est, de Abraham, de Isaac, de Iacob, tale responsum Iudeis dedit. Ego sum Deus Abraham, [et Deus Isaac] et Deus Iacob . Non est  Deus mortuorum, sed uiuorum : omnes enim illi uiuunt. Crede ergo, et si mortuus fueris, uiues; si autem non credis, et cum uiuis, mortuus es. Unde est ergo mors in anima? Quia non est fides in ea. Unde est mors in corpore? Quia non est ibi anima. Ergo anime tue uita [Ms., anima] fides est.« Sicut anima corporis uita est corporis, ita fides anime uita est anime. »Qui credit in me, inquit, etiam si mortuus fuerit in carne, uiuet in anima, donec resurget caro, nunquam postea moritura. Hoc est, qui credit in me, licet moriatur, uiuet: et omnis qui uiuit in carne, et credit in me, et si morietur ad tempus propter mortem carnis, non morietur in eternum propter uitam spiritus et immortalitatem resurrectionis. Hoc est quod ait:   Et omnis qui uiuit et credit in me, non morietur in eternum.

uERS. 27.---Credis hoc? Ait illi: Utique, Domine. Ego credidi quia tu es Christus Filius Dei, qui in hunc mundum uenisti. Quando hoc credidi [Aug. repetit uoc. credidi] quia tu es resurrectio, credidi quia tu es uita, credidi quia qui credit in te, et si moriatur, uiuet; et qui uiuit et credit [in te], non morietur in eternum.  Et cum hec dixisset, abiit et uocauit Mariam sororem suam silentio, dicens: Magister adest, et uocat te. Aduertendum est, quemadmodum suppressam uocem silentium nuncupauit. Nam quomodo siluit, que dixit: Magister adest, et uocat te? Aduertendum est etiam quemadmodum euangelista non dixerit, ubi uel quando uel quomodo  Mariam Dominus uocauerit. Ut hoc in uerbis Marthe potius intelligeretur, narrationis ueritatem seruat [Ms., ueritate. Aug., breuitate seruata].  Illa ut audiuit, surgit cito, et uenit ad eum. Nondum uenerat iehsu in castellum, sed erat adhuc in illo loco, ubi occurrerat ei Martha. Iudei igitur qui erant cum illa in domo, et consolabantur eam, cum uidissent Mariam, quia cito surrexit et exiit, secuti sunt eam, dicentes: Quia uadit ad monumentum, ut ploret ibi. Quare hoc pertinuit [ad] euangelistam narrare? [Ut] uideamus que occasio fecerit ut plures ibi essent, quando Lazarus resuscitatus est. Putantes enim Iudei, propterea illam festinare, ut doloris sui solatium lacrymis quereret, secuti sunt eam, ut tam  grande miraculum quatriduani mortui resurgentis testes plurimos inueniret.  Maria ergo cum uenisset ubi erat iehsu, uidens eum, cecidit ad pedes eius, et dixit ei: Domine, si hic fuisses, frater meus non esset mortuus. iehsu ergo, ut uidit eam plorantem, et Iudeos qui cum illa erant plorantes, fremuit spiritu, et turbauit semetipsum, et dixit: Ubi posuistis eum? Aliquid nobis insinuauit fremendo spiritu, et turbando seipsum. Quis enim eum posset nisi ipse [Ms., seipsum] turbare? Itaque primo hic attendite potestatem, et sic inquirite significationem. Turbaris tu nolens, turbatur Christus, quia uoluit. Esuriuit iehsu, uerum est, quia uoluit; dormiuit iehsu, uerum est, quia uoluit; contristatus est iehsu, uerum est, sed quia uoluit; mortuus est iehsu, uerum  est, sed quia uoluit. In illius potestate erat sic uel sic affici [uel non sic affici]. uerbum [Al., ueram] enim 576 animam suscepit, et carnem, totius hominis sibi coaptans in persone unitate naturam. Nam et anime apostolorum Pauli et Petri uerbo illustrate sunt [a 1Kb] ; aliorum apostolorum, sanctorum, prophetarum uerbo illustrate sunt anime: sed de nulla dictum est: uerbum caro factum est; de nullo dictum est: Ego et Pater unum sumus. Anima Christi et caro Christi, cum uerbo Dei una persona est, unus Christus est. Ac per hoc ubi summa potestas, ibi secundum uoluntatis nutum turbatur infirmitas. Hoc est, turbauit semetipsum. Dixi potestatem, attende significationem. Magnus reatus est, quem mortis quatriduane illa significat sepultura [Aug., Magnus  reus est, quem mortis quatriduum, et illa significat sepultura]. Quid est ergo quod turbat semetipsum Christus, nisi ut significet tibi quomodo turbari tu debeas, cum tanta mole peccati grauaris et premeris? Attendisti enim te, uidisti te reum; computasti tibi: Illud feci, et pepercit Deus; illud commisi, et distulit me; Euangelium audiui, et contempsi. Dic, dic lacrymando, baptizatus sum, et iterum ad eadem reuolutus sum: quid facio? quo eo? unde euado? Quando ista dicis, iam fremit Christus, quia fides fremit. In uoce frementis apparet spes resurgentis. Ubi ipsa fides intus, ibi est Christus fremens; si fides in nobis, Christus in nobis. Quid enim aliud ait Apostolus: Habitare Christum per fidem in cordibus uestris ? Ergo si  fides tua in Christo [Ms., de Christo], Christus est in corde tuo.« Ergo fremat Christus in corde tuo. Fleuit ergo Christus amicum mortuum, quem uenit resuscitaturus. Quare enim fleuit, nisi quia hominem flere docuit oppressum pondere peccatorum? »Quare fremuit et turbauit semetipsum, nisi quia fides hominis sibi merito displicentis fremere admodum debet in accusationem malorum operum, ut uiolentie penitentis [Aug., penitendi] cedat consuetudo peccandi? Et dixit: Ubi posuistis eum? »Scis quia mortuus sit, et ubi sepultus ignoras? Et ista significatio est. Non ausus sum dicere, nescit: quid enim  ille nescit? Sed quasi nescit. Unde hoc probamus? Dominum audi dicturum in iudicio: Non noui uos, discedite a me . Quid est, Non uos noui? Non uos uideo in luce mea, non uos uideo in illa iustitia quam noui. Sic et hic tanquam nesciens talem peccatorem, dixit: Ubi posuistis eum? Talis est uox Dei in paradiso, posteaquam peccauit Adam, Ubi es ?

Dicunt ei: Domine, ueni et uide. Quid est, uide? Miserere. uidet enim Dominus, quando miseretur. Unde illi dicitur: uide humilitatem meam, et laborem meum, et dimitte omnia peccata mea .  Lacrymatus est iehsu. Dixerunt ergo Iudei: Ecce quomodo amabat eum. Quid est, amabat eum? Non ueni uocare iustos, sed peccatores in  penitentiam.  Quidam autem dixerunt ex ipsis: Non poterat hic qui aperuit oculos ceci, facere ut hic non moreretur? Qui noluit facere ut non moreretur, plus est quod facturus est, ut mortuus suscitetur.  iehsu rursus fremens in semetipso, uenit ad monumentum. Fremit et in te, si disponis reuiuiscere. Omni homini dicitur, qui premitur pessima consuetudine: uenit ad monumentum. Erat autem spelunca, et lapis superpositus erat ei. Mortuus sub lapide, reus sub lege. Scitis enim quia lex, que data est Iudeis, in lapide scripta est . Omnes autem rei sub lege sunt: bene uiuentes enim in lege non sunt [Aug., cum lege sunt]. Iusto lex posita non est . Quid est ergo lapidem remouere? Gratiam predicare. Apostolus enim Paulus  ministrum se dicit noui testamenti, non littere, sed spiritus. Nam littera, inquit, occidit, spiritus autem uiuificat . Littera occidens, quasi lapis est premens.  Remouete, inquit, lapidem. Remouete legis pondus, gratiam predicate. Dicit ei Martha, soror eius qui mortuus fuerat: Domine, iam fetet, quatriduanus enim est. Dicit ei iehsu: Nonne dixi tibi, quoniam si credideris, uidebis gloriam Dei? »Quid est, uidebis gloriam Dei? Quia et putentem et quatriduanum suscitat. Omnes enim peccauerunt, et egent gloria Dei . Et ubi abundauit peccatum, superabundauit gratia .

.---Tulerunt ergo lapidem. iehsu autem eleuatis sursum oculis dixit: Pater, gratias ago  tibi, quoniam audisti me. Ego autem sciebam, quia semper me audis, sed propter populum qui circumstat, dixi, ut credant quia tu me misisti. Hec cum dixisset, 577 uoce magna clamauit. »Fremuit, lacrymauit, uoce magna clamauit. Quam difficile surgit, quem moles male consuetudinis premit. Sed tamen surgit, occulta gratia intus uiuificatus: surgit post uocem magnam. Quid est factum?  uoce magna clamauit: Lazare, ueni foras. Et statim prodiit qui fuerat mortuus, ligatus pedes et manus institis, et facies illius sudario erat ligata. Quomodo processit ligatis pedibus miraris, et non miraris quia resurrexit  quatriduanus? In utroque potentia Domini erat, non uires mortui. Processit, et adhuc ligatus est: adhuc inuolutus, tamen foras iam processit. Quid significat? Quando contemnis, mortuus iaces; et si tanta quanta dixi contemnis, sepultus iaces: quando confiteris [surgis], tunc procedis. Quid est enim procedere, nisi ab occultis uelut exeundo manifestari? Sed ut confitearis, Deus facit uoce magna clamando, id est, magna gratia uocando. Ideo cum processisset mortuus adhuc ligatus, confitens et adhuc reus, ut soluerentur peccata eius, ministris hoc dixit Dominus: Soluite illum, et sinite abire. Quid est, Soluite, et sinite abire? Que solueritis in terra, erunt soluta et in celis.« Potuit enim ligamenta soluere, qui mortuum resuscitauit: sed propter unitatem sancte  Dei Ecclesie, et indiuiduam caritatem, dicitur ministris, id est, discipulis Christi: Soluite eum, quia sine unitate catholice fidei et caritate ecclesiastice sanctitatis, peccata non soluuntur.  Multi autem ex Iudeis, qui uenerant ad Mariam, et uiderunt que fecit iehsu, crediderunt in eum. Quidam autem ex ipsis abierunt ad Phariseos, et dixerunt que fecit iehsu. »Non omnes ex Iudeis qui conuenerant ad Mariam, crediderunt: sed tamen multi. Quidam uero ex eis, siue ex Iudeis qui conuenerant, siue ex eis qui crediderant, abierunt ad Phariseos, et dixerunt eis que fecit iehsu; siue annuntiando, ut et ipsi crederent; siue potius prodendo, ut seuirent. Sed quomodolibet, et a quibuslibet, ad Phariseos ista prolata sunt.



CAPUT XXuIII. Pontifices aduersus eum concilium colligunt, in quo Caiphas, unum debere pro populo mori, ne cuncti perirent, prophetizat. Et ante sex dies Pasche de unguenti super pedes Domini profusi pretio murmur arguitur Iude.


uERS. 47.---Collegerunt ergo pontifices et Pharisei concilium, et dicebant: Quid faciemus? »Nec tamen dicebant, credamus. Plus enim perditi homines cogitabant quomodo nocerent ut perderent, quam quomodo sibi consulerent ne perirent: et tamen timebant, et quasi consulebant.  Dicebant enim: Quid faciemus? Quia hic homo multa signa facit: si dimittimus eum sic, omnes credent in eum, et uenient Romani, et tollent nostrum locum et gentem.  Temporalia perdere noluerunt [Aug., timuerunt], et uitam eternam non cogitauerunt; ac sic utrumque amiserunt. Nam et Romani post Domini passionem et glorificationem tulerunt eis locum et gentem, et pugnando [Aug., expugnando] et transferendo; et illud eos sequitur quod alibi dictum est: Filii autem regni huius ibunt in tenebras exteriores . Hoc autem timuerunt, ne, si omnes in Christum crederent, nemo remaneret qui aduersus Romanos ciuitatem Dei templumque defenderet: quoniam contra ipsum templum et contra suas paternas leges, doctrinam Christi esse sentiebant.  Unus autem ex ipsis Caiphas, cum esset pontifex anni illius,  dixit eis: uos nescitis quidquam, nec cogitatis quia expedit uobis ut unus homo moriatur pro populo, et non tota gens pereat. Hoc autem a semetipso non dixit, sed cum esset pontifex anni illius, prophetauit. Hic docuit etiam per homines malos prophetie spiritum futura predicere: quod tamen euangelista diuino tribuit sacramento, quia pontifex fuit, id est, summus sacerdos. Potest autem mouere quomodo dicatur pontifex anni illius, cum Dominus statuerit unum summum sacerdotem, cui mortuo unus succederet? Sed intelligendum per ambitiones et contentiones inter Iudeos postea constitutum, ut plures essent, et per annos singulos uicibus 578 ministrarent. Nam de Zacaria hoc dicitur: Factum est autem, cum sacerdotio fungeretur in ordine uicis sue  ante Deum, secundum constitutionem [Al., consuetudinem] sacerdotii, sorte exiit ut incensum poneret, ingressus in templum Domini . Hinc apparet plures eos fuisse, et uices suas habuisse: nam incensum non licebat ponere, nisi summo sacerdoti. Et forte etiam unum annum [Ms., uno anno] plures administrabant, quibus alio anno alii succedebant, et quibus sorte exibat qui incensum poneret. Quid est ergo quod prophetauit Caiphas? Quia iehsu moriturus erat pro gente: non tantum pro gente, sed ut filios Dei, qui erant dispersi, congregaret in unum. Hoc euangelista addidit; nam Caiphas de sola Iudeorum gente prophetauit, in qua erant oues, de quibus ait ipse Dominus: Non sum missus nisi ad oues, que perierunt domus Isrel .  Sed nouerat euangelista alias oues que non erant de hoc ouili, quas oportebat adduci, ut esset [Ms., essent] unum ouile et unus pastor. Hec autem secundum predestinationem dicta sunt; quia neque oues eius, nec filii Dei adhuc erant, qui nondum crediderant.  Ab illo ergo die cogitauerunt, ut interficerent eum. iehsu ergo iam non palam ambulabat apud Iudeos, sed abiit in regionem iuxta desertum in ciuitatem, que dicitur Ephrem, et ibi morabatur cum discipulis suis. Non quia potentia eius defecerat, in qua utique, si uellet, et palam cum Iudeis conuersaretur, et nichil ei facerent; sed in hominis infirmitate uiuendi exemplum discipulis demonstrabat, in quo apparet et non esse peccatum, si fideles eius qui sunt membra eius oculis persequentium  sese subtraherent, et furorem sceleratorum latendo potius deuitarent.«

Sciebat iehsu tempus appropinquasse passionis sue et redemptionis nostre. Appropinquante tempore in quo pati disposuit, appropinquauit ille et loco in quo eiusdem passionis dispensationem perficere uoluit. Dicit enim euangelista:  » [a 1Kb] Proximum autem erat Pascha Iudeorum. Illum diem festum Iudei cruentum habere Domini sanguine uoluerunt. Illo die festo occisus est Agnus, qui nobis eumdem diem festum suo sanguine consecrauit. Consilium erat inter Iudeos de occidendo Iesu: ille qui de celo uenerat [pati], propinquare uoluit loco  passionis, quia imminebat hora passionis. Ascenderunt ergo multi in Hierosolymam de regione ante Pascha, ut sanctificarent seipsos. Hoc faciebant Iudei secundum preceptum Domini, per sanctum Moysen in lege datum, ut die festo quo Pascha erat, omnes undique conuenirent, et illius diei celebratione sanctificarentur. Sed illa celebratio umbra erat futuri. Quid est umbra futuri? Prophetia Christi uenturi, prophetia pro nobis illo die passuri: ut transiret umbra, et lux ueniret; ut transiret significatio, et ueritas teneretur. Habebant ergo Iudei Pascha in umbra; nos in luce. Quid enim opus erat ut Dominus eis preciperet per ipsum diem festum ouem occidere, nisi quia ille erat de quo prophetatum est: Sicut ouis ad immolandum ductus est ?  Sanguine occisi pecoris Iudeorum postes signati sunt : sanguine Christi frontes nostre signantur. Et illa signatio, que erat significatio, dicta est a domibus signatis exterminatorem prohibere: signum Christi expellit a nobis exterminatorem, si cor nostrum recipiat Saluatorem.« [a 1Kb]  Querebant, inquit euangelista, Iesum, et colloquebantur ad inuicem stantes in templo: Quid putatis, quia non uenit ad diem festum? » [b 1Kb] Querebant ergo Iudei Iesum, sed male: querebant enim, ut uenientem ad diem festum interficerent. Queramus autem nos illum stantes in templo Dei, et perseuerantes unanimiter in oratione, et colloquamur ad inuicem psalmis, hymnis, canticis spiritalibus , in gratia postulantes ipsum, ut ueniat ad diem festum  nostrum, et sua nos presentia illustrare, sua ipse nobis dona sanctificare dignetur.« Dederunt autem pontifices et Pharisei mandatum, ut si quis cognouerit ubi sit, indicet, ut apprehendant eum. Mandatum ergo Iudeorum peccatum est illorum. Querebant Christum occidere, non in Christo uiuere. Queramus nos in Christo uiuere, quem illi querebant occidere. Illi male querebant, nos bene queramus; nam nunc est tempus querendi Dominum, sicut Propheta ait: Querite Dominum, dum inueniri potest . Qui misericordem eum inuenire uoluerit in iudicio, querat eum modo in humilitatis et caritatis officio.

579 CAPUT XII, uERS. 1.---Ante sex dies Pasche uenit iehsu Bethaniam, ubi fuerat Lazarus mortuus quem suscitauit. »Sciens autem Dominus conspirasse  de se occidendo Iudeos, non fugit insidiantium manus; sed certus de gloria resurrectionis primo uenit Bethaniam, proximam Hierosolymis ciuitatem, ubi Lazarum suscitauerat a mortuis; deinde etiam Hierosolymam, ubi ipse pateretur et resurgeret a mortuis: Hierosolymam quidem, ut ipse ibi moreretur; Bethaniam uero, ut resuscitatio Lazari cunctorum memorie arctius imprimeretur, et magis magisque confunderentur, atque inexcusabiles conuincerentur impii principes, qui occidere non timerent eum, qui suscitare [Al., suscitari] posset a mortuis; et nec beneficiis suscitationis prouocati, nec  diuina suscitantis uirtute perterriti, animos ab iniusta cede retraherent.« Nec transitorie legendum est quare ante sex dies Pasche uenisset iehsu Bethaniam: magna uero dignitas senarii numeri est in sanctis Scripturis, et multa opera Domini Dei nostri in senario numero perfecta esse demonstrantur; quia senarius numerus in seipso per suas proprias partes diuisus uel coniunctus, perfectissimus esse constat; habet enim partes tres in seipso denominatas, id est, unum, duo, et tres. Nam sexta eius pars unum est; tertia uero, duo; dimidia itaque, tres. Unum uero et duo, et tres, sex esse dignoscitur; nec aliud ex his tribus partibus coniunctis confici potest, nisi sex tantum; nec in alias partes senarius numerus diuidi potest, nisi in has  tres, id est, unum, duo, tres. Nam ipse Dominus creator omnium, huius mundi creaturas sex diebus perfecisse notissimum est, et sexta die hominem fecisse constat; quem serpentina fraude perditum, ante sex dies Pasche uenit ipse Filius Dei, per quem creatus est, Bethaniam ad liberandum; ut qui sexta die creatus est, sexta feria liberaretur; nam sexta feria Christum esse passum, nemini ignotum esse reor. Igitur et mense sexto annuntiante archangelo uirgo sacra inspiratione Spiritus sancti eumdem Redemptorem nostrum concepisse legitur; qui etiam sexta hora, perfecta etate, super puteum sedens mulieri Samaritane diuini fontis fluenta aperire dignatus est: sexta quoque etate mundi, ipse creator ad redemptionem mundi iuxta  fidem sacre historie uenisse iam legitur. Habent quoque he tres partes, id est, unum, et duo, et tres, ex quibus, ut diximus, senarius constat, aliquid mysterii in dispensatione salutis humane. Primo itaque tempore sub lege nature, ueluti in quadam unitate sancti Patres Deo seruiebant; secundo uero tempore lex addita est ad naturam, ut quod mala consuetudo uitiauit in natura, lex reformaret in littera; et fuerunt duo, natura et lex; tertio itaque tempore uenit gratia celestis per Iesum Christum; et sunt tria, natura, lex, et gratia. Sicut nec lex nature bonum destruit, nec gratia legem soluit, sed adimpleuit, naturamque pristine reddidit nobilitati: natura tamen et lex sine gratia impleri non potuit, nec sic homini liberum arbitrium  datum est, ut legis precepto [Ms. uel legis preceptum], ut gratie non indigeret, sicut Pelagiana heresis affirmat. » [c 1Kb] Et ne dicerent machinatores calumniarum phantastice suscitatum fuisse Lazarum, facta ibi Domino cena, et ipse unus erat ex discumbentibus cum eo: ut dum uiuentem, loquentem, epulantem, cum suis familiariter conuersantem uiderent, siue audirent, uel sic suscitantis potentiam agnoscerent, et acciperent gratiam. Mystice autem cena hec Dominica, ubi Martha ministrabat, et Lazarus inter alios discumbebat, fides est Ecclesie, que per dilectionem operatur. In qua  cena Martha ministrat, cum anima queque fidelis operam Domino sue deuotionis impendit. Lazarus uero unus fit ex discumbentibus cum Domino, cum etiam hi qui post [primam] peccatorum mortem resuscitati ad iustitiam sunt, una cum eis qui in sua permansere iustitia, de presentia ueritatis exsultant; penitentes simul cum innocentibus celestis gratie muneribus aluntur. Et bene eadem cena in Bethania celebratur, que est ciuitas in latere montis Oliueti, et interpretatur domus obedientie. Domus namque obedientie Ecclesia est, que fideliter Domini iussis obtemperat: et ipsa est ciuitas que super montem misericordie constituta nunquam potest abscondi, ipsaque [Ms., ipsa que] de sui latere constructa Redemptoris, id est 580  aqua ablutionis, et sanguine sanctificationis, que de ipsius latere pro se morientis exiere [Beda, exierit], imbuta est; ubi etiam altera soror Lazari Maria in magne indicium dilectionis, sicut sequentia monstrant euangelice lectionis, accepit libram unguenti nardi pistici pretiosi, et unxit pedes Iesu, et extersit capillis suis pedes eius. Quo facto non solum sue dat indicium deuotionis, sed et aliarum fidelium Deo animarum signat pietatis obsequium.«

uERS. 3.---Maria autem accepit libram unguenti nardi pistici pretiosi. Quid namque per libram unguenti nisi perfectio iustitie exprimitur? Quod unguentum ex nardo pistico dicitur esse confectum: quid enim per unguentum, nisi bonus odor opinionis insinuatur? Et hoc unguentum ex nardo pistico  [Al., pistica] conficitur, id est, nardo fideli. Nam pistis Grece, fides Latine dicitur; sine fide enim Deo placere impossibile est, nec bona fama sine fide catholica fieri poterit. » [a 1Kb] O homo, unge pedes Iesu bene uiuendo, Dominica sectare uestigia, et capillis exterge, ac si habeas superflua, pauperibus eroga. Hoc est capillis pedes Iesu tergere. Que tibi superflua sunt, pedibus Domini necessaria sunt,« id est, minimis quibusque in Ecclesia; de quibus in fine dicturus erit Dominus: Quandiu fecistis uni ex minimis his, mihi fecistis. Domus autem repleta est odore  id est, Ecclesia uite religiose fama [bona]. Nam odor bonus est uita bona. Audi Apostolum: Christi bonus odor sumus, inquit, in omni loco ; et in Cantico canticorum:  Unguentum effusum nomen tuum . Item: Dum esset rex in accubitu suo, nardus mea dedit odorem suum. Ubi aperte quid Maria semel fecerat [Ms., fecerit], typice autem quid omnis Ecclesia; quid anima queque perfecta semper faciat, ostenditur.

uERS. 4, 5.---Dicit ergo unus ex discipulis eius Iudas Iscariotes, qui erat eum traditurus: Quare hoc unguentum non ueniit trecentis denariis, et datum est egenis? » [b 1Kb] ue impio traditori! ue complicibus eius nequitie, etiam nunc membra Christi persequentibus, qui famam uirtutis, quam ipsi habere non  merentur, proximis qui habent, inuidere non cessant! Et quidem putare possemus, Iudam cura pauperum hec fuisse locutum, sed prodit mentem illius testis uerax, qui ait:  Dixit autem hoc, non quia de egenis pertinebat ad eum, sed quia fur erat, et loculos habens, ea que mittebantur, portabat. Non ergo tunc Iudas periit, quando pecunia corruptus Dominum perdidit [Al., prodidit]; sed iam perditus Dominum sequebatur, qui loculos habens dominicos, ea que mittebantur, portabat in ministerium pauperum, que etiam infideli mente furari solebat. uidens ergo Dominus cor illius cupiditatis iam sorde pollutum, preuidens peiori proditionis sorde polluendum, commisit eius fidei, quidquid habebant [Beda, habebat] in sacculis, eumque de  his que uellet facere permisit, ut uel collati honoris, uel habite memoria pecunie, mentem ab ipsius uenditione reuocaret. uerum quia semper auarus eget, neque unquam beneficiorum perfidus meminit, impius a furto pecunie quam portabat, peruenit ad traditionem Domini, qui pecuniam sibi seruandam commendabat.

uERS. 7.---Dixit ergo iehsu: Sine illam ut in diem sepulture mee seruet illud. Quasi innocenter interroganti Iude, Dominus simpliciter et mansuete, quo ministerium Marie pertineret, exposuit: quia ipse uidelicet moriturus, et ad sepeliendum aromatibus esset ungendus. Ideoque Marie, cui ad unctionem mortui corporis eius quamuis multum desideranti peruenire non liceret, donatum est ut uiuenti  adhuc impenderet obsequium, quod post mortem, celeri resurrectione preuenta, requireret [Ms., et Beda, nequiret]. Unde bene Marcus Dominum de illa dixisse testatur: Quod habuit, hec fecit, preuenit ungere corpus meum in sepulturam . Quod est aperte dicere: quia corpus meum iam defuncti tangere non poterit, solum quod potuit fecit. Preuenit uiuum adhuc, funerandi officio donare.  Pauperes enim semper habebitis uobiscum, me autem non semper habebitis. Et hic magne moderamine patientie Dominus non Iudam arguit auaritie, et non pauperum gratia de pecunia loqui, sed ex ratione demonstrat non esse culpandos eos qui ei inter homines conuersanti de facultatibus suis ministrarent, cum tam paruo tempore ipse apud  Ecclesiam corporaliter 581 mansurus; pauperes autem, quibus eleemosyna fieri posset, in ea semper essent habendi.  Cognouit ergo turba multa ex Iudeis, quia illic est, et uenerunt non propter Iesum tantum, sed ut Lazarum uiderent, quem suscitauit a mortuis. Curiositas hos, non caritas adduxit ad Iesum: sed nos uersa uice, fratres karissimi, si cognoscimus ubi iehsu est, ubi mansionem facit, ubi Bethaniam, id est, domum anime obedientis, in qua habitet, inuenit; ueniamus illuc contemplatione, non propter hominem tantum, quem a morte anime suscitatum spiritaliter uiuere donauit,  sed ut bonam hominis uitam imitando, per hoc ad uisionem Iesu pertingere mereamur: quia pro certo cognouimus ubi iehsu est; resurrexit enim post mortem, et ascendit in celum, ubi habet mansionem perpetuam: ipsa est uera Bethania, ciuitas scilicet celestis, quam nullus ualet nisi obediens intrare.  Cogitauerunt autem principes sacerdotum, ut et Lazarum interficerent, quia multi propter illum abibant ex Iudeis, et credebant in Iesum. O ceca cecorum uersutia, occidere uelle suscitatum! quasi non posset suscitare occisum, qui poterat defunctum. Et quidem se utrumque posse docuit, qui et Lazarum defunctum, et seipsum suscitauit occisum.« [a 1Kb]

Postquam Dominus quatriduanum mortuum suscitauit,  stupentibus Iudeis, et aliis eorum uidendo credentibus, aliis inuidendo pereuntibus, discubuit in domo iehsu recumbente quoque Lazaro, qui fuerat a morte suscitatus: post unguentum diffusum super pedes eius, unde domus odore completa est, de quibus in superioribus, quantum potuimus, tractauimus; nunc uidendum est, quid ante Domini passionem gestum est. Dicit enim Euangelista:



CAPUT XXIX. Turba cum ramis palmarum occurrens, clamat, Osanna. Ipse uero super pullum sedit, Phariseis dicentibus: Totus mundus post eum abit.

uERS. 12, 13.---In crastinum autem turba multa, que conuenerat ad diem festum, cum audissent, quia uenit iehsu Hierosolymam, acceperunt ramos palmarum,  et processerunt obuiam ei, et clamabant: Osanna, benedictus qui uenit in nomine Domini rex Isrel. » [b 1Kb] Rami palmarum laudes sunt, significantes uictoriam, qua erat Dominus mortem moriendo superaturus, et tropheo crucis diabolum mortis principem [Ms., de diabolo . . . principe] triumphaturus.« Osanna, benedictus qui uenit in nomine Domini. Notandum sane quod Osanna uerbum Hebraicum, compositum est ex duobus, corrupto et integro. Salua namque siue saluifica apud eos dicitur [Osi. At uero anna] interiectio est deprecantis, quomodo apud Latinos interiectio est dolentis, heu! et interiectio admirantis, pape! Denique in Psalmo, ubi LXX interpretes transtulerunt, o Domine, saluum me fac, in Hebreo scriptum est, Anna, Adonai, Osanna  [Ms., Osianna], quod interpres noster Hieronymus diligentius elucidans transtulit: Obsecro, Domine, salua, obsecro. Idem namque significat, o Domine, per interiectionem obsecrantis, quod, obsecro, Domine, per ipsum uerbum obsecrationis. Osanna itaque, salua, obsecro, significat, consumpta littera i uocali, que uerbum prius terminat, cum perfecte dicitur osi, per uirtutem littere uocalis Aleph, a qua uerbum sequens incipit anna, quod metrici in uersibus scandendis synalepham uocant: quamuis [illi] scriptam litteram scandentes transiliant. In hoc autem uerbo Osanna, iota littera, nec saltem [Ms., saltim]  scribatur, sed sensu loquentium saluo funditus intermittatur.

Benedictus qui uenit in nomine Domini rex Isrel. »Sic accipiendum est ut in nomine Domini in nomine Dei Patris intelligatur, quamuis possit intelligi etiam in nomine suo, quia et ipse est Dominus. Unde alibi scriptum est: Pluit Dominus a Domino . uerba eius melius nostrum dirigunt intellectum, qui ait: Ego ueni in nomine Patris mei, et non suscepistis me. Alius ueniet in nomine suo, hunc suscipietis . Humilitatis enim magister est Christus, qui humiliauit semetipsum factus obediens usque ad mortem, mortem autem crucis . Non itaque 582 amittit diuinitatem, quando nos docet humilitatem. In illa Patri est equalis,  in hac nobis similis; per quod Patri est equalis, nos ut essemus, creauit; per quod nobis est similis, ne periremus, redemit. Has ei laudes turba dicebat: Osanna, benedictus qui uenit in nomine Domini rex Isrel. Quam uocem mentis inuidentia principes Iudeorum perpeti non poterant [Aug., quam crucem mentis inuidentia principum Iudeorum perpeti poterat], quando regem suum Christum tanta multitudo clamabat. Sed quid fuit Domino regem esse Isrel? Quid magnum fuit regi seculorum, regem fieri hominum? Non enim rex Isrel Christus ad exigendum tributum; uel ferro exercitum armandum hostesque debellandos: sed rex Isrel, quod mentem regat, quod in eternum consulat, quod in regnum celorum credentes, sperantes, amantesque  perducat. Dei ergo Filius equalis Patri, uerbum per quod facta sunt omnia, quod rex esse uoluit Isrel, dignatio est, non promotio; miserationis indicium est, non potestatis augmentum; qui enim appellatus est rex Iudeorum, in celis est Dominus angelorum.  Et inuenit iehsu asellum, et sedit super eum. Hic breuiter dictum est; nam quemadmodum sit factum, apud alios euangelistas plenissime legitur. Adhibetur autem huic facto propheticum testimonium, ut appareret quod maligni principes Iudeorum eum non intelligebant, in quo implebantur que legebant: Inuenit ergo iehsu asellum, et sedit super eum.

uERS. 15.---Sicut scriptum est: Noli timere, filia Sion, ecce rex tuus uenit sedens super pullum asine  . Hec filia Sion, cui diuinitus ista dicuntur, in illis erat ouibus que uocem pastoris audiebant; in illa erat multitudine que Dominum uenientem tanta deuotione laudabat, tanto agmine deducebat. Ei dictum est: Noli timere; illum agnosce, qui ecce [Ms., qui a te] laudatur; et noli trepidare cum patitur, quia ille sanguis fundetur per quem tuum delictum deleatur et uita redimatur [Aug., reddatur]. Sed pullum asine, in quo nemo sederat  intelligimus populum gentium, qui legem Domini non acceperat; asinam uero , plebem eius, que ueniebat ex populo Isrel, non indomita tamen, sed que presepe Domini agnouit.  Hec non cognouerunt discipuli eius primum, sed quando glorificatus est iehsu. Id est, quando uirtutem sue resurrectionis ostendit. Tunc recordati sunt, quia hec erant scripta de eo. Recolentes quippe secundum Scripturam, que ante passionem uel in Domini passione completa sunt, ibi et hoc inuenerunt, ut secundum eloquia prophetarum in pullo asine sederet.

uERS. 17-19.---Testimonium ergo perhibebat turba que erat cum eo, quando Lazarum uocauit de monumento, et suscitauit eum a mortuis. Propterea et obuiam uenit ei turba, qui audierunt, eum fecisse hoc signum. Pharisei ergo dixerunt ad semetipsos: uidetis,  quia nichil proficimus, ecce mundus totus post eum abiit. Turba turbauit turbam. Quid autem inuides, ceca turba, quia post eum uadit mundus, per quem factus est mundus?



CAPUT XXX. Nuntiatus gentibus eum uidere uolentibus, horam sue clarificationis esse dicit, et granum frumenti mortuum multum fructum pronuntiat allaturum. Ministrantem quoque sibi honorificandum promittit.

uERS. 20-22.---Erant autem gentiles quidam ex his qui ascenderant ut adorarent in die festo. Hi ergo accesserunt ad Philippum, qui erant a Bethsaida Galilee, et rogabant eum dicentes: Domine, uolumus Iesum uidere. uenit autem Philippus, et dicit Andree. Andreas rursus et Philippus dixerunt Iesu. uideamus  quid Dominus ad ista responderit. Ecce uoluerunt eum Iudei occidere, gentiles uidere: sed etiam illi ex Iudeis erant, qui clamabant: Benedictus qui uenit in nomine Domini rex Isrel. Ecce illi ex circumcisione, illi ex preputio, uelut parietes de diuerso uenientes, et in unam fidem Christi pacis osculo concurrentes. Audiamus ergo uocem lapidis angularis.  iehsu autem, inquit, respondit eis dicens: uenit 583 hora, ut clarificetur Filius hominis. Hic quisquam forsitan putat ideo se dixisse glorificatum, quia gentiles eum uolebant uidere. Non ita est: sed uidebat ipsos [Ms., ipse] gentiles post passionem et resurrectionem suam in omnibus gentibus credituros; quia, sicut dicit Apostolus: Cecitas ex parte Isrel facta est, donec plenitudo gentium intraret  . Ex occasione igitur istorum gentilium qui eum uidere cupiebant, annuntiat futuram plenitudinem gentium, et promittit iam iamque adesse horam glorificationis sue, qua facta in celis, gentes fuerant crediture. Unde predictum est: Exaltare super celos Deus, et super omnem terram gloriam tuam . Hec est gentium plenitudo, de qua dicit Apostolus: Cecitas ex parte Isrel facta est, donec plenitudo gentium intraret. Sed altitudinem glorificationis oportuit ut precederet humilitas passionis. Ideo secutus adiunxit:  Amen, amen dico uobis, nisi granum frumenti cadens in terram mortuum fuerit, ipsum solum manet. Si autem mortuum fuerit, multum fructum affert. Se autem dicebat  ipsum esse granum mortificandum et multiplicandum: mortificandum infidelitate Iudeorum, multiplicandum fide omnium populorum. Iam uero exhortans ad passionis sue sectanda uestigia, Qui amat, inquit, animam suam, perdet eam. Quod duobus modis intelligi potest: Qui amat, perdet, id est, si amas, perdes [Ms. et Aug., perde]: si cupis uitam tenere in Christo, noli timere mori pro Christo. Item alio modo: Qui amat animam suam, perdet eam. Noli amare in hac uita, ne perdas in eterna uita. Hoc autem quod posterius dixi, magis habere uidetur euangelicus sensus; sequitur enim: Et qui odit animam suam in hoc mundo, in uitam eternam custodit eam. Ergo quod supra dictum est: Qui amat, subintelligitur, in hoc mundo; ipse itaque [Aug., utique]  perdet: Qui autem odit, utique in hoc mundo, in uitam eternam ipse custodit eam. Magna et mira sententia, quemadmodum sit hominis in animam suam amor ut pereat, odium ne pereat! Si male amaueris, tunc odisti: si bene oderis, tunc amasti. Felices qui oderunt custodiendo, ne perdant amando.« Hic anime nomine uita presens designatur; uel etiam huius uite delectatio, que perdenda est ut feliciter inuenias uoluntatem tuam in regno Dei, quam fortiter uicisti in hoc seculo. Nam sancti martyres odio habuerunt hanc presentem uitam pro Christi nomine, dum magis uoluerunt hanc presentem uitam perdere, quam Christum negare, implentes quod sequitur:

uERS. 26.---Si quis mihi ministrat, me sequatur. »Quid est, me sequatur, nisi me imitetur? Christus  enim pro nobis passus est, ait Apostolus Petrus, relinquens nobis exemplum, ut sequamur uestigia eius . Ecce quod dictum est: Si quis mihi ministrat, me sequatur. Quo fructu, qua mercede, quo premio? Et ubi sum, inquit, ego, illic et minister meus erit.« Merces est amoris, et operis pretium, quo ministratur Christo, esse cum illo cui ministrat. »Ubi enim bene erit sine illo? Aut quomodo [Aug., aut quando] [male] esse poterit cum illo? Audi euidentius: Et si quis mihi ministrauerit, honorificabit eum Pater meus. Quo honore, nisi ut sit cum Filio eius? Quod enim superius ait: Ubi ego sum, illic et minister meus erit: hoc intelligitur exposuisse, cum dicit: Honorificabit eum Pater meus. Nam quem maiorem honorem accipere poterit adoptatus,  quam ut sit ubi est unicus; non equalis factus diuinitati, sed consociatus [Ms., consocius] eternitati? Quid sit autem ministrare Christo, cui operi merces tanta promittitur, considerandum est: Si quis mihi ministrat, me sequatur, hoc intelligi uoluit, ac si diceret: Si quis me non sequitur, non mihi ministrat. Ministrant ergo Iesu Christo qui non sua querunt, sed que Iesu Christi . Hoc enim est, me sequatur, uias ambulet meas, non suas: sicut alibi scriptum est: Qui se dicit in Christo manere, debet, sicut ille ambulauit, et ipse ambulare . Etiam si porrigit esurienti panem, de misericordia facere debet, non de iactantia non aliud ibi queret quam opus bonum, nesciente  sinistra quid faciat dextera , id est, ut alienetur intentio cupiditatis ab opere caritatis. Illi dicitur: Cum uni ex minimis meis fecisti, mihi fecisti . Nec ea tantum que ad misericordiam pertinent corporalem, sed omnia opera propter Christum faciens,  584 credens [Aug. om., credens] minister est Christi usque ad illud opus magne caritatis, quod est animam suam pro fratribus ponere; hoc est enim, et pro Christo ponere: quia et hoc propter sua membra dicturus est: Cum pro istis fecistis, pro me fecistis. De tali quippe opere etiam se ministrum facere, et appellare dignatus est, ubi ait: Sicut Filius hominis non uenit ministrari, sed ministrare, et animam suam ponere pro  multis . Hinc ergo est unusquisque minister Christi, unde est et minister Christus. Sic ministrantem Christo honorificat Pater eius, honore illo magno, ut sit cum Filio eius, nec unquam deficiat fides eius [Aug., felicitas eius].« Communiter uero de omnibus ait: Si quis mihi ministrat; omnis enim quicunque bene agit, Christo ministrat. »Unde unusquisque pro modulo suo ministret Christo, bene uiuendo, eleemosynas faciendo, nomen doctrinamque eius, quibus potuerit predicando.« Qui uero bene uiuentes exhortatur ut permaneant in bene uiuendo, ministrat Christo; qui uero humiliter admonenti se obedit, ministrat Christo; et qui fideliter in hoc seculo ministrat Christo, feliciter in futuro seculo regnabit cum Christo.

 Cum Dominus iehsu predixisset in grano frumenti [Ms., sinapis] passionem suam, et suos hortaretur ministros ut sequerentur eum, ad nostram rursum infirmitatem suum temperauit affectum, et ait:



CAPUT XXXI. Animam suam turbatam esse dicenti, et clarificari se a Patre poscenti uox de celo ait: Et clarificaui, et iterum clarificabo. Post hec multa prosequitur, inter que se non ad iudicandum, sed ad saluandum mundum uenisse testatur.

uERS. 27.---Nunc anima mea turbata est. Unde turbata est, Domine Iesu, anima tua? Nunquid non ideo animam accepisti, et hominem perfectum, ut patereris in eo? uideo te, Domine, nostram infirmitatem  in te transferre et in te causam suscipere nostram. Ideo turbatus es, quia uoluisti; sicut natus fuisti, quia uoluisti. Nam paulo ante de te dictum est, ubi Lazarum suscitasti: Turbauit semetipsum. Nam his uerbis ab infirmitate nostra rapuit nos ad infirmitatem suam. uox est enim fortitudinis Domini, ubi ait: uenit hora, ut clarificetur Filius hominis: uox est enim infirmitatis nostre, dum ait: Nunc anima mea turbata est. » [a 1Kb] O Domine mediator, Deus supra nos, homo propter nos, agnosco misericordiam tuam. Nam quod tu tantus, tue caritatis uoluntate turbaris, multos in corpore tuo, qui sue  infirmitatis necessitate turbantur, ne desperando pereant, consolaris. Audi ergo, o miles Christi, quid deinde subiungat, cum dixisset: Nunc anima mea turbata est. Et quid dicam, inquit? Pater saluifica me ex hac hora. Sed propterea ueni in horam hanc: Pater, clarifica tuum nomen. Docuit te quid cogites, docuit quid dicas, quem inuoces, in quo speres, cuius uoluntatem certam atque diuinam tue uoluntati humane, infirmeque proponas [Aug., preponas]. Non ideo tibi uideatur ex alto deficere, quia te uult ab imo prospicere [Aug., proficere]? Nam et tentari dignatus est a diabolo, a quo utique, si nollet, non tentaretur: et ea respondit diabolo, que tu in tentationibus debeas respondere. Et ille quidem tentatus est, sed non periclitatus: ut doceret te in tentatione  periclitantem, tentatori respondentem, et post tentationem non ire [Ms. et Aug., respondere et post tentatorem non ire], sed a periculo tentationis exire. Sicut autem hic dixit: Nunc anima mea turbata est, ita etiam ibi dicit: Tristis est anima mea usque ad mortem. Et: Pater, si fieri potest, transeat a me calix iste. Hominis suscepit infirmitatem, ut doceat sic contristatum et conturbatum, quod sequitur dicere. uerumtamen, non quod ego uolo, sed quod tu uis, Pater . Sic enim homo ab humanis in diuina dirigitur, cum uoluntati humane uoluntas diuina preponitur. Quid est autem, clarifica tuum nomen, nisi in sua passione et resurrectione? Quid est ergo aliud, nisi ut Pater clarificet Filium, qui clarificat nomen suum, etiam in similibus  585 passionibus seruorum suorum?  uenit ergo uox de celo dicens: Et clarificaui, et iterum clarificabo. Et clarificaui, antequam facerem mundum; et iterum clarificabo, surgentem a mortuis et ascendentem in celum. Et aliter intelligi potest: Et clarificaui, cum de uirgine natus est, cum de celo indice stella a magis adoratus est, cum a sanctis sancto Spiritu plenis agnitus est, cum descendente Spiritu in specie columbe declaratus, cum uoce de celo sonante monstratus, cum in monte transfiguratus, cum miracula multa fecit, cum multos sanauit atque mundauit, cum de paucissimis panibus tantam multitudinem pauit, cum uentis et fluctibus imperauit, cum mortuos suscitauit. Et iterum clarificabo, cum resurget a mortuis, cum mors ei ultra  non dominabitur, cum exaltabitur super celos Deus, et super omnem terram gloria eius.  Turba ergo que stabat et audiebat, dicebat tonitruum esse factum: alii dicebant, angelus ei locutus est. Respondit iehsu et dixit: Non propter me uox hec uenit, sed propter uos. Hic ostendit illa uoce non sibi indicatum quod iam sciebat, sed eis quibus indicari oportebat. Sicut autem illa uox non propter eum, sed propter illos a diuinitate facta est: sic anima eius non propter eum, sed propter alios uoluntate turbata est.«

uERS. 31.---Nunc iudicium est mundi. Non enim  de futuro iudicio hoc dictum esse putemus quod in fine mundi futurum est, ubi boni et mali separabuntur eterna diuisione, sed de iudicio quod quotidie in sancta Dei Ecclesia solet esse. »Possidebat ergo diabolus genus humanum, et reos suppliciorum tenebat chirographo peccatorum; dominabatur in cordibus infidelium, ad creaturam colendam deserto creatore, deceptos captiuosque trahebat: per Christi autem fidem que morte eius et resurrectione firmata est, per eius sanguinem qui in remissionem fusus est peccatorum, millia credentium a dominatu diaboli liberantur, Christi corpori copulantur, et sub tanto capite uno eius spiritu debilia [Aug., fidelia] membra uegetantur. Hoc uocabat iudicium, hanc discretionem, hanc a suis redemptis diaboli expulsionem.  Denique attende, quid dicat, quasi quereremus quid esset quod ait: Nunc iudicium est mundi, secutus exposuit, ait enim: Nunc princeps huius mundi eiicietur foras. Audiuimus quale dixerit esse iudicium. Non ergo illud quod in fine uenturum est, ubi uiui et mortui iudicandi sunt, aliis ad sinistram, aliis ad dexteram separatis: sed iudicium quo princeps huius mundi eiicietur foras. Quomodo ergo intus erat? Quo eum dixit eiiciendum foras? Nunc, inquit, princeps huius mundi eiicietur foras; hoc intelligendum est quod nunc fit, non quod tantum [Aug., tanto] post futurum est in nouissimo die. Preuidebat [Aug., predicebat] ergo Dominus quod sciebat, post passionem et glorificationem suam per uniuersum mundum multos populos credituros, in  quorum cordibus diabolus intus erat; cui quando ex fide renuntiant, eiicietur foras. Sed dicit aliquis: Nunquid de cordibus patriarcharum et prophetarum, ueterumque iustorum non est eiectus [foras? Eiectus] est plane. Quomodo ergo dictum est, Nunc eiicietur foras? Quomodo putamus, nisi quia tunc quod in hominibus paucissimis factum est, nunc in multis magnisque populis iam futurum esse predictum est? Sicut illud quod dictum est: Spiritus autem nondum erat datus, quia iehsu nondum erat glorificatus , potest similem habere questionem et similem solutionem. Non enim sine Spiritu sancto futura prenuntiauerunt prophete; aut non etiam Dominum infantem in Spiritu sancto Simeon senex et Anna uidua cognouerunt; et Zacarias  et Elisabeth, qui de illo nondum nato, sed iam concepto tanta per Spiritum sanctum predixerunt. Sed Spiritus nondum erat datus, id est, illa abundantia gratie spiritalis, qua congregati linguis omnium loquerentur, ac si in linguis omnium gentium futura prenuntiaretur Ecclesia, qua gratia spiritali populi congregarentur, qua longe lateque peccata dimitterentur, et millia millium Deo reconciliarentur. Quid ergo, ait quispiam, quia diabolus de credentium cordibus eiicitur foras, iam fidelium neminem tentat? Imo uero tentare non cessat. Sed aliud est intrinsecus regnare, aliud est forinsecus oppugnare; aliud est uulnerare, aliud occidere. Sed si uulnerat, adest qui sanat. Quia sicut 586 pugnantibus dictum  est: Hec scribo uobis, ut non peccetis; ita qui uulnenerantur, quod sequitur, audiunt: Et si peccaueritis, aduocatum habemus apud Patrem Iesum Christum iustum, ipse est propitiatio peccatorum nostrorum . Quid enim oramus, cum dicimus: Dimitte nobis debita nostra , nisi ut uulnera nostra sanentur? Et quid aliud petimus, cum dicimus: Et ne nos inferas in tentationem, nisi ut ille qui insidiatur, uel certat extrinsecus, nulla irrumpat ex parte, nulla nos fraude decipiat, nullis nos subuertat machinis? Quando non tenet locum cordis, ubi fides habitat, eiectus est foras. Sed, Nisi Dominus custodierit ciuitatem, in uanum uigilat, qui custodit eam . Nolite ergo de uobis ipsis presumere, si non uultis foras eiectum diabolum  intro iterum reuocare. Absit autem ut diabolum mundi principem ita dictum existimemus, ut eum celo et terre dominari posse credamus. Sed mundus appellatur in malis hominibus, qui toto terrarum orbe diffusi sunt: sicut appellatur domus in his a quibus habitatur, secundum quod dicimus: Bona domus est, uel mala domus est; non quando reprehendimus, siue laudamus edificium parietum atque tectorum; sed quando mores uel bonorum hominum uel malorum. Sic ergo dictum est, princeps huius mundi, id est, princeps malorum hominum [Aug., malorum omnium], qui habitant in mundo. Appellatur etiam mundus in bonis, qui similiter toto terrarum orbe diffusi sunt: inde dicit Apostolus: Deus erat in Christo, mundum reconcilians sibi . Hi sunt ex quorum cordibus princeps mundi eiicitur foras. Cum ergo dixisset: Nunc princeps huius mundi eiicietur foras:

uERS. 32.---Et ego, inquit, si exaltatus fuero a terra, omnia traham post me. Que omnia, nisi ex quibus ille eiicitur foras? Non autem dixit omnes, sed omnia; non enim omnium est fides . Non itaque hoc ad uniuersitatem hominum retulit, sed ad creature integritatem, id est, spiritum et animam et corpus; et illud quod [Aug., quo] intelligimus, et illud quod [Aug., quo] uidemus, et illud quod [Aug., quo] uisibiles et contractabiles sumus. Qui enim dixit: Capillus capitis uestri non peribit , omnia trahit post se. Aut si omnia  ipsi homines intelligendi sunt, omnia predestinata ad salutem possumus dicere: ex quibus omnibus, ait, nichil esse periturum, cum supra de suis ouibus loqueretur . Aut certe omnia hominum genera, siue in linguis omnibus, siue in etatibus omnibus, siue in gradibus honorum omnium, siue in diuersitatibus ingeniorum omnibus, siue in artium licitarum et utilium professionibus omnibus, et quidquid aliud dici potest, secundum innumerabiles differentias quibus inter se, preter sola peccata, homines distant, ab excelsissimis usque ad humillimos, a rege usque ad mendicum: Omnia, inquit, traham post me, ut sit caput eorum, et illa membra eius. Sed si exaltatus, inquit, fuero a terra, hoc est, cum exaltatus fuero: non enim dubitat futurum esse quod uenit implere.  Hoc refertur ad illud, quo superius ait: Si autem mortuum fuerit granum, multum fructum affert . Nam exaltationem suam quid aliud dixit, quam in cruce passionem? Quod et ipse euangelista non tacuit; subiunxit enim, et ait:  Hoc autem dicebat, significans qua morte esset moriturus. Respondit ei turba: Nos audiuimus ex lege, quia Christus manet in eternum, et quomodo tu dicis: Oportet exaltari Filium hominis? Quis est iste Filius hominis? Memoriter tenuerunt quod Dominus dicebat assidue Filium hominis se esse. Nam hoc loco non ait: si exaltatus fuerit a terra Filius hominis: sed sicut superius dixerat, quando nuntiati sunt gentiles illi, qui eum uidere cupiebant: uenit hora, ut glorificetur Filius hominis. Hoc itaque isti animo retinentes,  et quod nunc ait: Cum exaltatus fuero a terra, mortem crucis intelligentes, quesierunt ab illo, et dixerunt: Nos audiuimus ex lege, quia Christus manet in eternum: et quomodo tu dicis: Oportet exaltari Filium hominis? Si enim Christus est, inquiunt, manet in eternum: si manet in eternum, quomodo exaltabitur a terra? Id est, quomodo crucis passione morietur? Hoc enim eum dixisse intelligebant, quod facere cogitabant. Non ergo eis uerborum istorum obscuritatem aperuit infusa sapientia, sed stimulata conscientia.  Dixit ergo eis iehsu: Adhuc modicum lumen in uobis est. Hinc est, quod intelligitis [Ms., intelligetis], quod Christus manet in eternum. Ergo ambulate, dum lucem habetis, ut non uos tenebre comprehendant.  Ambulate, accedite, totum 587 intelligite, et moriturum Christum et uicturum in eternum; et sanguinem fusurum quo redimat, et ascensurum in sublimia quo perducat. Tenebre autem uos comprehendent, si eo modo credideritis Christi eternitatem, ut negetis in eo mortis humilitatem. Et qui ambulat in tenebris, nescit quo uadat. Sic potest offendere in lapidem offensionis, et petram scandali, quod fuit Dominus cecis Iudeis ; sicut credentibus lapis quem reprobauerunt edificantes, factus est in caput anguli . Hinc indignati sunt credere in Christum, quia eorum impietas contempsit mortuum, risit occisum: et ipsa erat mors grani multiplicandi, et exaltatio trahentis post se omnia.

 uERS. 36.---Dum lucem habetis, credite in lucem, ut filii lucis sitis. Cum aliquid ueri auditum habetis, credite in ueritatem, ut renascamini in ueritate. Hec locutus est iehsu, et abscondit se ab eis. Non ab eis qui credere et diligere ceperant; non ab eis qui cum ramis palmarum et laudibus obuiam uenerant; sed ab eis qui uidebant et inuidebant, quia nec uidebant, sed in lapidem illum cecati [Aug., cecitate] offendebant. Cum autem se abscondisset iehsu ab eis qui illum occidere cupiebant, , nostre infirmitati consuluit, non sue potestati derogauit.«

 Prenuntiata Dominus Christus passione sua in exaltatione crucis , deinde intulit euangelista, et ait:  Cum autem tanta signa fecisset coram eis, non credebant in eum. Ut sermo Isaie prophete impleretur, quem dixit: Domine, quis credidit auditui nostro? Et brachium Domini cui reuelatum est ? Quis, pro raritate posuit, quia quod sancti prophete a Deo audierunt et populo predicauerunt, paucissimi crediderunt. In eo quod ait, Brachium Domini cui reuelatum est? » [a 1Kb] ubi satis ostendit brachium Domini, ipsum Dei Filium nuncupatum; non quod Deus Pater figura determinetur carnis humane,  eique Filius tanquam membrum corporis hereat, sed quia omnia per ipsum facta sunt, ideo brachium Domini dictus est. Sicut enim tuum brachium per quod operaris, sic Dei brachium dictum est eius uerbum, quia per uerbum operatus est Deus mundum. Cur enim homo brachium, ut aliquid operetur, extendit, nisi quia non continuo fit quod dixerit? Si autem tanta potestate preualeret, ut sine ullo corporis motu sui quod diceret, fieret, brachium eius esset uerbum eius. Sed Dominus iehsu Dei Patris unigenitus Filius, sicut non est paterni corporis membrum, ita non est cogitabile, uel sonabile ac transitorium uerbum: quia cum omnia per ipsum facta sunt, Deus erat uerbum [Aug., Dei uerbum erat].« Quem euangelista uerbum nominauit esse apud Deum, hunc  propheta brachium Domini nominauit. Dum brachium Domini audiamus, Dei uirtutem, et Dei sapientiam Christum agnoscamus, per quem facta sunt omnia. Omnia enim in sapientia fecisti , dicit Psalmista. »Non est enim ipse qui Pater, sed unum sunt ipse et Pater, et equalis Patri, ubique totus. Hic questio difficilis oritur quid fecissent Iudei mali; uel que culpa illorum esset, ut non crederent, si necesse erat ut sermo Isaie prophete impleretur, quem dixit: Domine quis credidit auditui nostro, et brachium Domini cui reuelatum est? Cui questioni respondemus, Dominum prescium futurorum per prophetam predixisse infidelitatem Iudeorum: predixisse tamen, non fecisse. Non enim propterea quemquam Deus ad peccandum cogit, quia  futura hominum peccata iam nouit. Ipsorum enim presciuit peccata, non sua; non cuiusquam alterius, sed ipsorum. Quapropter si ea, que ille presciuit, ipsorum non sunt, ipsorum non uera presciuit [b 1Kb] . Sed quia illius prescientia falli non potest, sine dubio non alius, sed ipsi peccant, quos Deus peccatores [Aug., peccaturos] esse presciuit. Fecerunt ergo peccatum Iudei, quod eos facere non compulit, cui peccatum non placet: sed facturos esse predixit, quem nichil latet. Sed ea que sequuntur Euangelii uerba plus urgent, et profundiorem questionem faciunt. Dicitur enim 588 hic, quasi causa sit Deus  incredulitatis illorum, qui illorum oculos excecauit et cor indurauit. Hoc omnino de Deo dicitur, non de diabolo. Sed causa querenda est cur propheta dixisset hoc Deum fecisse: quam eo donante quantum poterimus, exponemus. Non poterant credere, quia hoc propheta predixit: [hoc autem propheta predixit], quia Deus hoc futurum esse presciuit. Quare autem non poterant, si a me queratur, cito respondeo: Quia nolebant: malam quippe eorum uoluntatem preuidit Deus, et per prophetam prenuntiauit ille, cui abscondi futura non possunt: et hanc excecationem uel indurationem malam eorum meruisse uoluntatem [Ms., mala . . . . uoluntate]. Sic enim excecat, sic obdurat Deus, deserendo et non adiuuando, quod occulto nobis iudicio facit, sed nunquam  iniusto. Cum ergo Apostolus hanc ipsam difficillimam questionem tractaret, ait: Nunquid iniquitas est apud Deum ? Absit. Si ergo absit ut sit iniquitas apud Deum, siue quando adiuuat, misericorditer facit; siue quando non adiuuat, iuste facit; quia omnia non temeritate, sed iusto iudicio facit. Porro si iudicia sanctorum iusta sunt, quanto magis sanctificantis et iustificantis Dei? Iusta ergo sunt, sed occulta. Ideo cum questiones huiusmodi in medium uenerint, quare alius sic, et alius sic iudicetur; quare ille Deo deserente excecetur, ille Deo adiuuante illuminetur: non nobis iudicium de iudicio tanti iudicis usurpemus, sed contremiscentes exclamemus cum Apostolo: O altitudo diuitiarum sapientie et scientie Dei! Quam inscrutabilia  sunt iudicia eius, et inuestigabiles uie ipsius ! De talibus uero questionibus uel iudiciis Dei, admonentem audiamus Scripturam atque dicentem: Altiora te ne quesieris, et fortiora te ne perscrutatus fueris . Perueniamus ergo in uiam fidei, hanc perseuerantissime teneamus: ipsa perducit ad cubiculum regis, in quo sunt omnes thesauri sapientie absconditi. Non enim Dominus ipse iehsu Christus suis illis magnis et precipue electis discipulis inuidebat, quando dicebat: Multa habeo uobis dicere, sed non potestis illa portare modo . Ambulandum est, proficiendum est, crescendum est, ut sint corda nostra capacia earum rerum, quas capere modo non possumus. Quod si nos ultimus dies proficientes inuenerit, ibi discemus,  quod hic non potuimus. Non itaque mirum est quia non poterant credere, quorum uoluntas sic superba erat, ut ignorantes Dei iustitiam, et suam uolentes constituere [Ms., uellent statuere], sicut de illis dicit Apostolus, iustitie Dei non essent subiecti . Quia enim non ex fide, sed tanquam ex operibus tumuerunt: ipso suo tumore cecati, offenderunt in lapidem offensionis. Sic autem dictum est, non poterant credere, ubi intelligendum est, quod nolebant: quemadmodum dictum est de Domino Deo: Si non credimus, ille fidelis permanet, negare seipsum non potest . Sicut laus est uoluntatis diuine [quod illos saluos fieri uoluit], ita quod illi  non poterant credere, culpa est uoluntatis humane. Hoc de Iudeis qui excecati et indurati sunt, Deus presciuit, atque in eius spiritu propheta predixit. Quod uero addidit: Et conuertantur, et sanem eos, utrum subaudiendum sit [Aug. add., non], id est, non conuertantur, connexa desuper sententia, ubi dictum est, Ut non uideant oculis, et intelligant corde: quia et hic utique dictum est, ut non intelligant; et ipsa enim conuersio de illius gratia est, cui dicitur: Deus uirtutum conuerte nos . An forte et hoc de superne medicine misericordia factum intelligendum est, quoniam peruerse et superbe uoluntatis erant, et iustitiam suam constituere uolebant, ob hoc [Ms., ad hoc] desererentur, ut cecarentur; ad hoc excecarentur, ut offenderent in lapidem offensionis,  et implerentur facies eorum ignominia: ita humiliati quererent nomen Domini, et non suam iustitiam qua inflatur superbus: sed iustitiam Dei qua iustificatur impius? Hoc enim multis eorum profecit in bonum, qui de suo scelere compuncti, in Christum postea crediderunt, pro quibus et ipse orauerat, dicens: Pater, ignosce illis, quia nesciunt quid faciunt .« Sequitur:

uERS. 42, 43.---uerumtamen et ex principibus multi crediderunt in eum, sed propter Phariseos non confitebantur, ut de synagoga non eiicerentur: dilexerunt enim gloriam hominum magis, quam gloriam Dei. »uidete quemadmodum notauerit euangelista et improbauerit [quosdam] quos tamen in eum dixit credidisse: qui in hoc 589 ingressu fidei si proficerent,  amorem quoque humane glorie proficiendo superarent, quem superauerat Apostolus dicens: Mihi autem absit gloriari nisi in cruce Domini nostri Iesu Christi, per quem mihi mundus crucifixus est, et ego mundo . Ad hoc enim et ipse Dominus crucem suam, ubi eum dementia superbe impietatis irrisit, in eorum qui in illum crederent, frontibus fixit, ubi est quodammodo sedes uerecundie, ut de nomine eius fides non erubescat, et magis Dei gloriam, quam hominum diligant.«

» [a 1Kb] Loquente Domino Iesu Christo apud Iudeos, et tanta miraculorum signa faciente, quidam crediderunt, predestinati in uitam eternam, quos etiam uocauit oues suas; quidam uero non crediderunt, nec poterant credere, eo quod occulto nec tamen iniusto  iudicio Dei fuerant excecati;« alii uero palam credentes, et cum ramis palmarum occurrentes; alii uero occulte credentes, sed propter Phariseos non confitentes, quos euangelista notauit, cum dixit: Dilexerunt gloriam hominum magis quam gloriam Dei. Gloria Dei est publice confiteri Christum, sicut martyres sancti fecerunt, de quibus alio in loco ipse Dominus ait: Qui me confessus fuerit coram hominibus, confitebor et ego eum coram Patre meo . Qui confitetur Christum in confessione laudis, confitebitur, id est laudabitur a Christo coram Deo Patre. His ita se habentibus, et sua iam propinquante passione.

 uERS. 44, 45.---iehsu clamauit et dixit: Qui credit in me, non credit in me, sed in eum qui misit me; et qui uidet me, uidet eum qui me misit. »Iam dixerat quodam loco: Mea doctrina non est mea, sed eius qui me misit . Ubi intelleximus eum doctrinam suam dixisse uerbum Patris, quod est ipse; et hoc significasse dicendo: Doctrina mea non est mea, sed eius qui me misit, quod a seipso ipse non esset, sed haberet a quo esset. Deus enim de Deo, Filius Patris: Pater autem non Deus de Deo, sed Deus Pater Filii. Nunc autem, quod ait: Qui credit in me, non credit in me, sed in eum qui misit me, quomodo intellecturi sumus, nisi quia homo apparebat hominibus, cum lateret Deus? Et ne putarent hoc eum esse tantummodo quod uidebant, talem ac tantum  se uolens credi, qualis et quantus est Pater, qui credit in me, inquit, non credit in me, id est quod uidet, sed in eum qui misit me, id est in Patrem. Sed qui credit in Patrem, necesse est ut eum credat Filium habere;« et dum eum Patrem credit eternum, credat et Filium habere ceternum sibi, et consubstantialem sibi. Propterea dixit: Qui credit in me, non credit in me: nolens ut totum quod de Christo creditur secundum hominem crederetur. Ille bene credit in me qui secundum id quod uidet me non tantum credit in me; sed secundum id quod uidet me equalem esse Patri; »ac ne putaretur sic uoluisse intelligi Patrem, tanquam patrem multorum filiorum per gratiam regeneratorum, non unici uerbi equalis sibi, continuo subiecit: Et qui uidet me, uidet eum qui misit  me.« Usque adeo enim nichil distat inter eum et me, ut qui me uidet, uideat eum qui misit me. Hec uisio, intellectualis, non carnalis debet intelligi, que modo in laude est sanctorum, post resurrectionis ultime diem in specie [Ms., in re] eterne beatitudinis erit, de qua alibi ait: Beati mundo corde, quoniam ipsi Deum uidebunt . Attendamus cetera.

uERS. 46.---Ego lux in mundum ueni, ut omnis qui credit in me, in tenebris non maneat. Dixit quodam loco discipulis suis: uos estis lumen mundi: non potest abscondi ciuitas super montem constituta. Neque accendunt lucernam et ponunt eam sub modio, sed super candelabrum ut luceat omnibus qui in domo sunt. Sic luceat lumen uestrum coram hominibus, ut  uideant opera uestra bona, et glorificent Patrem uestrum qui in celis est . Non tamen dixit: uos lux uenistis in mundum, ut omnis qui credit in uos, in tenebris non maneat. Nusquam hoc legi posse confirmo. Lumina ergo sunt omnes sancti: sed credendo illuminantur ab eo, a quo si quis recesserit, tenebrabitur. Lumen autem illud quod illuminat, a se recedere non potest, quia incommutabile omnino est. Cum autem dicit: Omnis qui credit in me, in tenebris non manet, satis manifestat omnes se in tenebris inuenisse: sed ne in eis tenebris remaneant in quibus inuenti sunt, debent 590 credere in lucem  que uenit in hunc mundum, quia per illam factus est mundus.

uERS. 47.---Et si quis audierit, inquit, uerba mea, et non custodierit ea, ego non iudico eum. »Audite, quomodo dicit Filius, ego non iudico eum; cum dicat alio loco: Pater non iudicat quemquam, sed omne iudicium dedit Filio , nisi quia intelligendum est, quod sequitur: Non enim ueni, inquit, ut iudicem mundum, sed ut saluificem mundum? Nunc ergo tempus est misericordie, postea erit iudicii. Quia misericordiam, inquit, et iudicium cantabo tibi, Domine . Sed de ipso etiam futuro nouissimoque iudicio uidete quid dicat:  Qui spernit me et non accipit uerba mea, habet qui iudicet eum. Sermo quem locutus sum, ille iudicabit eum in  nouissimo die. Non ait: Qui spernit me et non accipit uerba mea, ego eum non iudico in nouissimo die.« uenit enim Filius Dei ad saluandum, non ad iudicandum. Ideo dixit, non iudico eum, id est modo, in presenti, sed iudico eum in nouissimo die. »Cum enim dixisset: Qui spernit me et non accipit uerba mea, habet qui iudicet eum; exspectantibus autem quisnam ille esset, secutus adiunxit: Sermo quem locutus sum, ille iudicabit eum in nouissimo die, satis manifestauit seipsum iudicaturum in nouissimo die. Seipsum quippe locutus est, seipsum annuntiauit, seipsum ianuam posuit, qua ipse ad oues pastor intraret. Aliter itaque iudicabuntur qui non audierunt, et aliter qui audierunt et contempserunt. Qui enim  sine lege peccauerunt, ait Apostolus, sine lege peribunt; et qui in lege peccauerunt, per legem iudicabuntur .  Quia ego, inquit, ex me non sum locutus. Ideo se dicit non locutum ex seipso, quia non est ex seipso.« Iam hoc sepe diximus quod Filius a se non est, sed a Patre; ideo adiunxit: Sed qui misit me Pater, ipse mihi mandatum dedit quid dicam et quid loquar. Non enim locorum spatio, non syllabarum expressione, non uocali sono Pater Filio loquitur, ut Filius mandatum Patris audiat: sicut filius hominis ab homine audire solet, quid Pater mandet illi. »Sed unicus Filius est uerbum Patris et sapientia Patris: in illo sunt omnia mandata Patris. Neque enim mandatum Patris aliquando Filius nesciuit, ut eum necesse esset ex tempore  habere quod accepit, ut nascendo acciperet, dederitque illi Pater gignendo [a 1Kb] , quod non haberet: sed eum genuit uitam habentem. Sicut superius ait: Sicut Pater habet uitam, sic dedit et Filio uitam habere in semetipso, id est genuit Filium, uitam habentem in semetipso: sic dicit hic, sicut mandatum dedit mihi Pater. Et quia eterna ipsa natiuitas, nunquam non fuit Filius, qui est uita: et sicut est uita eterna, sic est qui natus est, uita eterna. Ita et mandatum, non quod Filius non habeat, Pater dedit; sed sicut dixi, in sapientia Patris, quod est uerbum Patris, omnia mandata sunt Patris. Sequitur enim:

 uERS. 50.---Et scio, quia mandatum eius uita eterna est. Si ergo uita eterna est ipse Filius, et uita eterna est mandatum Patris, quid aliud dictum est quam ego sum mandatum Patris? Proinde et id quod adiungit et dicit: Que ego loquor, sicut dixit mihi Pater, sic loquor: non accipiamus, dixit mihi, quasi per uerba [Ms., quasi uerbo. Aug., quasi Pater uerba] locutus sit unico uerbo, aut egebat Dei uerbis Dei uerbum. Dixit ergo Pater Filio, sicut dedit uitam Filio: non quod nesciebat, uel non habebat, sed quod ipse Filius erat. Quid est autem: Sicut dixit mihi, sic loquor, nisi uerbum loquor? Ita ille dixit ut uerax, ita iste loquitur ut ueritas. uerax autem genuit ueritatem. Quid ergo iam diceret ueritati? Non enim imperfecta erat ueritas, cui uerum aliquid adderetur.  Dixit ergo ueritati, quia genuit ueritatem. Porro ipsa ueritas sic loquitur, ut ei dictum est: sed intelligentibus, quos docet ut nacta [Aug. et al., nata] est. Ut autem crederent homines, quod intelligere nondum  ualerent, ex ore carnis uerba sonuerunt et abierunt transuolantibus sonis; strepuerunt [Aug., transuolantes soni strepuerunt] peractis morulis temporum suorum: sed res ipse, quarum signa sunt soni, tracte quodammodo in eorum memoriam qui audierunt, etiam ad nos per litteras, que uisibilia signa sunt, peruenerunt. 591 Non sic loquitur ueritas: intelligentibus mentibus intus loquitur, sine sono instruit, intelligibili uoce perfundit. Qui ergo potest in ea uidere natiuitatis eius eternitatem, ipse illam sic audit loquentem, sicut ei dixit Pater, quod loqueretur. Excitauit nos ad magnum desiderium interioris dulcedinis sue: sed crescendo capiamus, ambulando crescamus, proficiendo ambulemus, ut peruenire possimus« per seipsum ad seipsum, seipso docente  nos et promittente nobis: Ego sum uia, et ueritas, et uita. uia querentibus, ueritas inuenientibus, uita permanentibus.



LIBER SEXTUS.


 Charissime in Christo sorori Gisle [Al., Gislane], et filie Deo uote Columbe, humilis leuita Alcuinus salutem [a 1Kb] .

Ad solatium sanctitatis uestre hunc libellum direxi,  comatico sermone dictatum, ut eum habeatis his diebus, ad exercendam in eo uestram sanctam deuotionem: quia optimum est in tali studio hos sanctissimos peragere dies, et maxime in beati Ioannis euangeliste Euangelio, in quo sunt altiora mysteria Diuinitatis; illius quoque Euangelii sanctissima uerba Domini nostri Iesu Christi, que locutus est ea nocte qua tradi uoluit pro mundi salute. Totius forsitan Euangelii expositionem direxi [direxissem] uobis, si me non occupasset domini regis preceptum in emendatione ueteris Nouique Testamenti. Tamen, Deo auxiliante, et uita comite, ceptum opus secundum opportunitatem temporis expleuero, uestroque nomini consummatum dedicauero. Nunc uero in  presenti deprecor ut nostri nominis habeatis memoriam in sanctisacris [Forte, sacrosanctis] orationibus uestris; et hoc tempus sanctissimum in seruitio sanctitatis, et religione castissime uite, et in lectionis studio prospere peragatis, quatenus ad sanctum Pascha peruenientes, condignis laudibus resurrectionem Domini nostri celebrare ualeatis. Opto uos semper ualere, et in omni pietatis exercitio florere, carissime domine.



CAPUT XXXII. Surgens a cena lauit pedes discipulorum, exemplum se dedisse dicens, ut ipsi conseruis faciant, quod omnium Dominum fecisse probantur.

CAPUT XIII, uERS. 1.---Ante diem autem festum  Pasche, sciens iehsu, quia uenit hora eius, ut transeat ex hoc mundo ad Patrem. » [b 1Kb] Pascha, fratres, non sicut quidam existimant Grecum nomen est, sed Hebreum. Pascha transitus dicitur in sua lingua,  propterea quia tunc primum Pascha celebrauit populus Dei, quando ex Aegypto fugientes Rubrum mare transierunt .« Que figura in Christo secundum ueritatem impleta est, dum per passionem crucis transiret ex hoc mundo ad Patrem. Ita nobis transeundum est ab hoc mundo ad Patrem, a temporalibus ad eterna, ab iniquitate ad iustitiam, a deceptore diabolo ad saluatorem Christum. Cum dilexisset suos qui erant in mundo, usque in finem dilexit eos. »Utique ut et ipsi de hoc mundo, ubi erant, ad suum caput, quod hinc transiisset, 592 eius dilectione transirent:« In finem, id est in eternum, dilexit eos. »uel in finem, in Christum, quia finis legis Christus est.  Et cena iam facta. Non ita  debemus intelligere cenam factam, ueluti iam consumptam [Aug., consummatam] atque transactam: adhuc enim cenabatur, cum Dominus surrexit et pedes lauit discipulis suis. Nam postea recubuit, et buccellam suo traditori dedit. Cena ergo facta, dictum est [Ms., cena ergo dicta est], iam parata,« conuiuantibus discipulis cum magistro. Cum diabolus iam misisset in cor ut traderet eum Iudas Simon Scariothis. »Si queris quid missum sit in cor Iude? Hoc utique, ut traderet eum. Missio ista spiritalis suggestio est:« non in aures corporalibus sonis, sed in cor consentientis iniqua; sicut enim bonas cogitationes benignus Spiritus immittit, sic etiam malas cogitationes malignus spiritus suggerit. »Sed interest,  quibusnam earum mens humana consentiat, diuino auxilio uel deserta per meritum, uel adiuta per gratiam.« Sine fide proditor iste uenit ad conuiuium, non credens Deum esse, quem tradere cogitabat. »uidebatur et tolerabatur: in eo quem falli putabat, fallebatur;« cuius malitia bonitas Dei utebatur ad salutem aliorum.

uERS. 3.---»Sciens quia omnia dedit ei Pater in manus. Ergo et ipsum traditorem. Nam si eum in manibus non haberet, non utique illo uteretur ut uellet. Sciebat enim Dominus quid faceret pro amicis, qui patienter utebatur inimicis. Sciens etiam quia a Deo exiuit, et ad Deum uadit: nec Deum, cum inde exiret; nec nos deserens, cum rediret.  Surgit a cena, et ponit uestimenta sua. Locuturus  euangelista de tanta Domini humilitate, prius eius celsitudinem uoluit commendare. Ad hoc pertinet quod ait: Sciens quia omnia dedit ei Pater in manus. Cum ergo ei omnia dedisset Pater in manus, non Dei Domini, sed hominis serui impleuit officium. Tanta est quippe humane humilitatis utilitas, ut eam suo commendaret exemplo etiam diuina sublimitas.« Surgit a cena, descendit de celestibus; posuit uestimenta sua, id est semetipsum exinaniuit.  Cum accepisset linteum, precinxit se, formam serui induens. Mittit aquam in peluem, id est, fudit sanguinem suum in terram, ut mundaret in se credentium uestigia, que terrenis peccatis sordida fuerant; et extergeret linteo quo erat precinctus, id est corporis sui linteo quo erat precinctus, purgaret:  quia tota illa eius passio, nostra est purgatio. Dum formam serui accepit, non quod habebat dimisit, sed quod non habebat assumpsit.

uERS. 6.---uenit ergo ad Simonem Petrum. » [a 1Kb] Non ita intelligendum est, quasi aliorum pedibus lauatis, uenisset ad primum apostolorum, sed quia inde primum cepit.« Ideo expauescit Petrus, ut Dei Filius pedes ei lauaret, Dominus seruo, Deus homini. »Quando ergo pedes discipulorum lauare cepit, uenit ad eum a quo cepit, id est ad Petrum: et tunc Petrus, quod etiam quilibet eorum expauisset, expauit atque ait: Domine, tu mihi lauas pedes?« Tu Deus, ego homo; tu Dominus, ego seruus; tu Redemptor, ego peccator.  Quod ego facio, tu nescis modo: scies autem postea. Huius facti mysterium  necdum intelligis, sed postea intellecturus eris, quia si te non lauero, non habebis partem mecum.  Dixit autem Petrus: Non lauabis mihi pedes in eternum. Aeternum, pro nunquam posuit: sed territus responsione Domini subiunxit:  Domine non tantum pedes, sed et caput, et manus. »Quando quidem sic minaris, lauanda tibi mea membra, non solum ima non subtraho, uerum etiam prima substerno. Non [Ms., Ne] mihi neges capiendam tecum partem, nullam tibi nego abluendam mei corporis partem. Respondit iehsu:  Qui lotus est, non habet opus nisi pedes lauare, sed est mundus totus.  Quomodo utrumque et mundus totus, tamen et pedes ei lauandi sunt,« nisi quia mundus totus est in lauacro sancti baptismatis, iterum puluere terrene habitationis sordidatur? Unde et necesse habet iterum lauari per gratiam [lauacri] diuine pietatis, licet prius eadem gratia esset totus mundatus, apostolo Ioanne attestante: Si dixerimus quia peccatum non habemus, nos ipsos decipimus, et ueritas in nobis non est . »Quotidie igitur pedes lauat nobis, qui interpellat pro nobis: et quotidie nos opus habere, ut pedes lauemus, in ipsa oratione Dominica confitemur, cum dicimus: Dimitte nobis debita nostra, sicut et nos dimittimus 593 debitoribus nostris .« Et uos mundi estis, sed non omnes. Quod euangelista sequentibus uerbis exposuit. Ideo transeamus  ad cetera.

uERS. 12.---Postquam ergo lauit pedes eorum, id est, impleta redemptionis nostre purgatione per sanguinis sui effusionem, accepit uestimenta sua, tertio die de sepulcro resurgens, et eodem corpore quo moriebatur in cruce, immortalis factus est et uestitus. Et cum recubuisset iterum, ascendit in celum, in dextera Dei sedens, et in maiestate paterne diuinitatis recumbens, unde iterum uenturus est, iudicare uiuos et mortuos. Sequitur enim: Dixit eis: Scitis quid fecerim uobis? Hoc enim ait quod ante premiserat [Ms., promiserat], dum Petro apostolo respondit: Quod ego facio, nescis modo, scies autem postea. Nunc est illud post, quod ante promisit.

uERS. 13.---uos uocatis me Domine et magister,  et bene dicitis. Utique, quia uerum dicitis, sum etenim. Non arrogantie typo, sed ueritatis obsequio dixit, ego sum:  Si ergo ego laui uestros pedes, Dominus et magister, et uos debetis alter alterius lauare pedes. Si ego Deus et Dominus dimisi uobis peccata uestra, quanto magis et uos debetis alter alterius peccata dimittere? » [b 1Kb] Et hoc est quod Apostolus ait: Donantes uobismetipsis, si quis aduersus aliquem habet culpam , sicut et Dominus donauit nobis, ita et nos [Aug., donauit uobis, ita et uos]. Inuicem itaque nobis delicta donemus, et pro nostris delictis inuicem oremus; atque ita quodammodo inuicem pedes nostros lauamus [Ms. et Aug., lauemus].« Licet et hoc corporaliter caritatis officio, et humilitatis exemplo aliquibus utiliter facere  placeat, tamen spiritaliter in corde omnibus agendum est, ut debita nostra in inuicem dimittamus nobis, sicut a Deo nostro nobis debita dimitti deprecamur. Sequitur enim:



CAPUT XXXIII. Non esse seruum maiorem domino dicens, post testimonium Scripture a Iuda se tradendum intincti panis porrectione significat; et discipulos multipliciter exhortatur.

uERS. 16, 17.---Amen, amen dico uobis: Non est seruus maior domino suo, neque apostolus maior eo qui misit illum. Si hec scitis, beati eritis si feceritis  ea. » [a 1Kb] Hoc ideo dixit, quia lauerat pedes discipulorum, magister humilitatis et uerbo et exemplo:« ut uerbo et exemplo eos instrueret in caritatis officio.  Non de uobis omnibus dico, id est, non uos omnes beatos dico. Ego scio quos elegerim, ad hanc beatitudinem, ut meorum sint sequaces preceptorum. Sed ut impleatur Scriptura: Qui manducat panem mecum, leuabit contra me calcaneum suum. Id est, calcabit me [Aug., conculcabit me]. Manducat panem, non ad salutem sibi, sed ad penam: quia manducauit, ut lateret proditor, non ut proficeret amator. Quid est quod alio loco dicit: Nonne ego uos duodecim elegi, et unus ex uobis diabolus est ? et hic dicit: Ego scio quos elegerim? Electus est ille Iudas, non ad beatitudinem, sed ad proditionis  perfidiam ob salutem mundi, non suam, quia dictum est de eo: Melius esset homini illi, si non fuisset natus . Isti uero de quibus modo dicitur [Ms., dixit]: Ego scio quos elegerim, ad beatitudinem eterne glorie electi sunt.  »Amodo, inquit, dico uobis priusquam fiat, ut credatis, cum factum fuerit, quia ego sum. Id est, [ego] sum, de quo illa Scriptura precessit, ubi dictum est: Qui manducat mecum panem, leuabit super me calcaneum .«  Qui accipit, si quem misero, me accipit: qui autem me accipit, accipit eum, qui me misit. »Cum hec dicebat, non unitatem nature diuisit, sed mittentis auctoritatem ostendit. Sic utique [Aug., sic itaque] unusquisque eum qui est missus, accipiat, ut in illo eum qui misit, attendat:  si ergo attendas Christum in Petro, inuenies discipuli preceptorem. Si autem attendas Patrem in Filio, inuenies Unigeniti Genitorem: ac sic in eo qui missus est sine ullo accipis errore mittentem.«  Cum hec dixisset iehsu, turbatus est spiritu, et protestatus est, et dixit: Amen, amen dico uobis, quia unus ex uobis tradet me. » [b 1Kb] Turbauit eum imminens passio et periculum proximum, et traditoris impendens manus, cuius fuerat precognitus animus.« 594 Turbatus est itaque spiritu, tanto scelere traditoris. Turbata est in eo nostra infirmitas, non sua potestas. Sicut pro nobis passus est, ita pro nobis turbatus est. Qui ergo potestate mortuus est, [potestate turbatus est] ne nostra perturbatio in desperationem cadat: sed [in] miserationem proximorum,  uel in [ueram] penitentiam peccatorum nostrorum uertatur; quia illius perturbatio nostra est consolatio. Amen, amen dico uobis, quia unus ex uobis hodie tradet me. » [c 1Kb] Unus numero, non merito; specie, non uirtute; commistione corporali, non uinculo spiritali; carnis adiunctione, non cordis socius unitate. Quid est ex uobis, nisi, ex uobis exiturus est, qui tradet me?  Aspiciebant ergo discipuli ad inuicem, hesitantes de quo diceret. Sic quippe in eis erat erga magistrum suum pia caritas, ut tamen eos humana alterutrum de altero simularet [Ms. et Aug., alterum de altero stimularet] infirmitas. Nota  fuit unicuique sua conscientia, sed alterius incognita.

uERS. 23.---Erat autem recumbens unus ex discipulis eius in sinu Iesu, quem diligebat iehsu. Quod dixerat, in sinu, paulo post dicit, super pectus Iesu. Ipse est Ioannes, cuius est hoc Euangelium, sicut postea manifestatur. Erat enim hec eorum consuetudo, qui sacras nobis litteras ministrarunt, ut quando ab aliquo eorum diuina narrabatur historia, cum ad seipsum ueniret, tanquam de alio loqueretur; et sic se insereret ordinationi [Aug., ordini] narrationis sue, tanquam rerum gestarum scriptor, non tanquam sui ipsius predicator. Hoc fecit et beatus Moyses; ita de se ipso tanquam de alio cuncta narrauit [Add. ex Aug., et ait: dixit Dominus ad Moysen] .« Diligebat, non pre omnibus unum, sed familiarius  in omnibus unum. Quiddam in eo dilexit, quod in aliis non dilexit, id est, ut per pacem transiret [ex hac uita, non per passionem finiret] hanc uitam. In sinu Iesu, id est, in secreto, de quo illud mirabile et omnibus seculis inauditum eructauit sacramentum: In principio erat uerbum, et uerbum erat apud Deum, et Deus erat uerbum.

uERS. 24.---»Innuit autem huic Simon Petrus, et dicit ei. Innuendo dicit, non loquendo; significando, non sonando. Quid dicit innuendo? Quod sequitur: Quis est, de quo dicit? Hec uerba Petrus innuit: non sono uocis, sed motu corporis dixit.  Itaque cum recubuisset ille supra pectus Iesu. Hic est utique pectoris sinus, sapientie secretum. Dicit ei: Domine, quis est [qui tradet te]?  Respondit  ei iehsu: Ille est, cui intinctum panem porrexero. Et cum intinxisset panem, dedit Iude Simoni Scariothis. Post panem, tunc introiuit in illum Satanas. Expressus est traditor, nudate sunt latebre tenebrarum: bonum est quod accepit, sed malo suo accepit, quia male bonum malus accepit.« » [d 1Kb] Hinc enim docetur quam diligenter nobis cauendum sit, sic male accipere bonum. Multum quippe interest, non quid accipiat, sed quis accipiat: nec quale sit quod datur, sed qualis sit ipse cui datur. Intrauit ergo post hunc panem Satanas in Domini traditorem, ut sibi iam traditum plenius possideret, in quem prius intrauerat, ut deciperet.« Auxit enim peccatum traditionis presumptio sacramenti, cum hominis ingrati intrasset  panis in uentrem, hostis in mentem: fortassis per panis intinctionem, illius significans fictionem, qui fictus ad cenam uenit amicus, et falsus ad magistrum [uadit] discipulus.

»Quod facis, fac citius. Non precepit facinus, sed predixit Iude malum, nobis bonum. Quid enim Iude peius, et quid nobis melius, quam traditus Christus ab illo? Citius: hoc [uerbum hoc] est plus parati ad passionem, quam irati ad uindictam. Non enim tam ad perniciem perfidi seuiendo dixit, quam ad salutem fidelium festinando, quod facis, fac citius: non quia in tua potestate est, quem tradas, sed quia hoc uult qui omnia potest.  Hoc autem  nemo sciuit discumbentium, ad quid dixerit ei. Quidam enim putabant quia loculos habebat Iudas, quia dixisset ei iehsu: Eme ea que opus sunt nobis ad diem festum, aut ut egenis aliquid daret. Habebat ergo et Dominus loculos, et a fidelibus oblata conseruans, et suorum necessitatibus et aliis indigentibus tribuebat. Tunc primum ecclesiastice pecunie forma est instituta, ubi intelligeremus, quod precepit non cogitandum esse de crastino , non ad hoc fuisse preceptum, ut nichil pecunie seruaretur a sanctis; sed ne Deo pro ista seruiatur, et propter inopie timorem iustitia deseratur.«

595 uERS. 30.---Cum autem accepisset ille buccellam, exiit continuo, erat autem nox. Erat autem ipse nox, qui exiit, et filius tenebrarum, et opera  faciens tenebrarum. Exiuit ergo ad sue perditionis ministerium, et ad nostre salutis [dispensationem; non nostre salutis] consideratione, sed sue negationis [Ms., negotiationis] intentione. Hinc impletur quod Psalmista ait: Dies diei eructat uerbum, id est, Christus discipulis promebat uerbum salutis: Et nox nocti indicat scientiam , id est, Iudas Iudeis proditoris [Ms., proditionis] malitiam ostendit. Nunc maiore intentione uerba Domini consideranda sunt, que ipsa nocte ante traditionem coram [Ms., ante traditionis horam] discipulis singulariter loquebatur. Profundissima sunt in mysteriis; ideo ubi multum laboraturus est disputator, non remissus esse debet auditor. Altius consideranda sunt Altissimi dicta, qui occultat ut queramus, et manifestat  ut inueniamus. Ipse est qui claudit, et aperit: claudit ut queramus: aperit ut inueniamus, ut inquisitor fructum accipiat sudoris sui; et largitor laudem et gratias bonitatis sue habeat.

uERS. 31.---Dixit iehsu: Nunc clarificatus est Filius hominis, et Deus clarificatus est in eo. Hic aliquid magnum significat in hac clarificatione. » [a 1Kb] Exiuit Iudas, et clarificatus est iehsu; exiit filius perditionis, et clarificatus est Filius hominis. Exeunte itaque immundo omnes mundi remanserunt, et cum suo mundatore manserunt. Tale aliquid erit, cum uictus a Christo transiet [Aug., transierit] hic mundus, et nemo in populo Christi remanebit immundus: cum, zizaniis a tritico separatis, iusti fulgebunt sicut sol in regno Patris sui .« De hac clarificatione  futura sanctorum locuturus, uerbo preteriti temporis est usus; quia quod futurum in sanctis est, hoc in predestinatione Dei factum esse dicitur. »Nunc clarificatus est Filius hominis; tanquam diceret: Ecce in illa mea clarificatione quid erit, ubi malorum nullus erit. Hic autem [Aug., Sic autem] non est dictum: Nunc significata est clarificatio filii hominis; sed dictum est, Nunc clarificatus est Filius hominis: quemadmodum non est dictum: Petra significabat Christum, sed, Petra erat Christus. Cum  autem dixisset, Nunc clarificatus est Filius hominis, adiunxit: Et Deus clarificatus est in eo. Ipsa enim est clarificatio Filii hominis, ut Deus clarificetur in eo. Non enim ipse in seipso [Aug., si enim non ipse in seipso], sed Deus in illo clarificatur, tunc illum Deus in se clarificat. Denique tanquam ista exponens, adiungit et dicit: Si Deus clarificatus est in eo, et Deus clarificabit eum in semetipso. Hoc est, si Deus clarificatus est in eo, qui non uenit facere uoluntatem suam, sed uoluntatem eius qui misit eum:  Et Deus clarificabit eum in semetipso, ut natura humana, in qua est Filius hominis, que a uerbo eterno suscepta est, etiam immortali eternitate donetur. Et continuo, inquit, clarificabit eum: resurrectionem scilicet suam, non sicut nostram in fine seculi, sed  continuo futuram, hac attestatione predicens.«  Filioli, adhuc modicum uobiscum sum. Cum autem predixit de clarificatione futuri regni sui, et de clarificatione resurrectionis sue, que mox futura erat; » [b 1Kb] ne putarent ergo quod sic eum clarificaturus esset Deus, ut non eis coniungeretur ulterius ea conuersatione, qua in terra erat cum eis; adhuc, inquit, modicum uobiscum sum; tanquam diceret: Continuo quidem resurrectione clarificabor, non tamen continuo ascensurus in celum, sed adhuc modicum uobiscum sum:« significans quadraginta dies, quibus erat cum discipulis, temporibus opportunis apparens illis. Potest tamen intelligi, quod paruum tempus illius tantummodo noctis, usque ad passionis horam cum discipulis se esse. [c 1Kb] »Est et alia  diuina presentia, sensibus ignota mortalibus, de qua item dicit: Ecce ego uobiscum sum, usque ad consummationem seculi . Hoc certe non est, adhuc modicum uobiscum sum;« sed est modicum uobiscum, uel ante passionis horam, uel post resurrectionem usque ad ascensionis gloriam. »Quid est quod post resurrectionem alio loco dixit discipulis suis: Hec sunt uerba que locutus sum uobis, cum adhuc essem 596 uobiscum , nisi cum adhuc essem in carne mortali, in qua estis et uos? Tunc enim, cum hec diceret, in eadem carne suscitata [Aug., resuscitatus] erat, sed cum illis in eadem mortalitate iam non erat.

Queritis me, et sicut dixi Iudeis, quo ego uado, uos non potestis uenire: et dico uobis modo. Hoc est,  modo non potestis. Iudeis autem cum hec diceret, non addidit, modo. Isti itaque non poterant uenire tunc, quo ille ibat, sed poterant postea. Ideoque docens eos, quomodo idonei esse possent pergere, quo ille antecedebat:  Mandatum, inquit, nouum do uobis, ut diligatis inuicem. Hi sunt gressus quibus sequendus est Christus;« hoc mandatum caritatis. » [d 1Kb] Innouat quippe audientem, uel potius obedientem, non omnis, sed ista dilectio, quam Dominus, ut a carnali dilectione distingueret, addidit:  Sicut dilexi uos. Dilectio ista nos innouat, ut simus homines noui, sed heredes Testamenti Noui. Hec dilectio populum nouum colligit Christo.« Hec et antiquos Patres innouabat, ut essent in Christum credentes, qui uenturus erat redimere eos. »Audiant enim atque custodiant: Mandatum nouum do uobis, ut uos inuicem diligatis« omnes qui uolunt fratres esse unici Filii Dei, qui seipsum in hac dilectione tradidit pro nobis. Nam et in hoc mandato illud mandatum est, quod prius ponitur: Diliges Dominum Deum tuum ex toto corde tuo, [et ex tota anima] et tota mente tua : »sed bene intelligentibus utrumque inuenitur in singulis. Nam et qui diligit Deum, non eum potest cohibere precipientem, ut non diligat proximum [Aug., contemnere  precipientem, ut diligat proximum]; et qui sancte atque spiritaliter diligit proximum, quid in eo diligit, nisi Dominum [Aug., Deum]? Ipsa est dilectio, ab omni mundana dilectione discreta, quam distinguendo addidit Dominus: Sicut dilexi uos.«

» [a 1Kb] Cum Dominus iehsu sanctam dilectionem, qua se inuicem diligerent, discipulis commendaret, dicit ei Simon Petrus: Domine, quo uadis? Sic utique hoc dixit magistro discipulus, et Domino seruus, tanquam sequi paratus. Propterea quippe Dominus, qui eius animum uidit, quare hoc interrogauerit, sic ei respondit:  Quo ego uado, non potes me modo sequi; tanquam diceret: Propter quod interrogas, non potes modo. Non ait, non potes; sed non potes modo; dilationem intulit, non spem tulit, et  eamdem spem, quam non tulit, sed potius dedit, sequenti uoce firmauit, addendo atque dicendo: Sequeris autem postea.  Respondit Petrus: Quare te non possum sequi modo? animam meam pro te ponam. Quid in animo eius esset cupiditatis, uidebat; quid uero [uirium] non uidebat. uoluntatem suam iactabat infirmus, sed intendebat [Ms., impendebat; Aug., inspiciebat] ualetudinem medicus; iste promittebat, ille prenoscebat; qui nesciebat, audebat; et qui presciebat, docebat.«  Respondit iehsu: Animam tuam pro me pones? Quod promittis, modo non potes. Prius est anima pro te ponenda, ut possis postea animam tuam pro me ponere. »Quid tantum presumis? Quid de te sentis? Quid esse te credis? Audi quid sis: Amen, amen dico tibi: Non  cantabit gallus, donec me ter neges. Ecce quomodo [tibi] cito apparebis, qui magna loqueris, et te paruulum nescis. Qui mihi promittis mortem tuam, ter negabis uitam tuam. Nam timendo mortem carnis tue, mortem dabis anime tue. Quanta enim est uita confiteri Christum, tanta mors est negare Christum.« Hinc admonere oportet, ne quis de suis uiribus confidat, dum ad unius ancille uocem tanta titubat columna; nec de suis desperare peccatis. Nam Petrus mortuus est negando, reuixit plorando; mortuus, quia superbe ipse presumpsit, reuixit autem humiliter plorando, quia benigne respexit eum pietas Saluatoris. Sequitur enim:



597 CAPUT XXXIu. Non turbetur cor uestrum, ait discipulis. Ego sum uia, ueritas, et uita. Qui uidet me, uidet et Patrem. Ego in Patre, et Pater in me. Quodcunque petieritis in nomine meo, hoc faciam.


CAPUT XIu, uERS. 1.---Non turbetur cor uestrum. Creditis in Deum, et in me credite. » [b 1Kb] Ne mortem tanquam homines timerent [Beda, ne mortem sibi tanquam homini timerent], et ideo turbarentur, consolatur eos, etiam Deum se esse contestans. Consequens est enim, ut si in Deum creditis, et in me credere debeatis: quod non esset consequens, si Christus non esset Deus.«

uERS. 2.---In domo Patris mei mansiones multe sunt. Quia merita eorum [Ms., sanctorum] diuersa  sunt, ideo in domo Patris mansiones multe sunt. »Nullus eorum alienabitur ab illa domo, ubi mansionem pro suo quisque accepturus est merito.« Ideo non turbetur cor uestrum. Nam unus denarius omnibus in uinea laborantibus datur, id est, omnibus in Ecclesia per fidem laborantibus uita datur eterna. »Sed multe mansiones, diuersas meritorum in una uita eterna significant dignitates, eritque [Deus] omnia in omnibus, quia Deus caritas est. Sic enim quisque etiam ipse habet, cum amat in altero quod ipse non habet, quia regnat in omnibus unitas caritatis.« Sequitur: Si quo minus dixissem uobis, quia uado parare uobis locum. Si alicubi, [nisi] in domo Patris mansiones multe essent, dixissem utique uobis. Sed modo uado parare  uobis locum. [Quomodo ad illas mansiones membra peruenissent, si caput non precessisset? Parauit nobis locum], dum pro nobis mortuus est et resurrexit, imo et ascendit in celos: hec omnia pro nobis fecit, ut nobis pararet locum in regno Patris sui.  Et si abiero, et preparauero uobis locum, iterum ueniam ad uos. Si abiero per carnis absentiam, ueniam per diuinitatis presentiam, in qua uobiscum ero usque in finem [Ms., in consummationem seculi]. uel etiam: Si abiero ascendendo ad celos, ueniam iterum iudicare uiuos et mortuos, quod angeli attestati sunt dicentes: Hic iehsu qui assumptus est a uobis, sic ueniet, quemadmodum uidistis eum euntem in celum . Sequitur: Et accipiam uos ad meipsum: ut, ubi sum ego, et uos  sitis. Hoc est, quod in sequentibus dixit: uolo Pater, ut, ubi ego sum, et isti sint mecum.  Et quo ego uado, scitis, et uiam scitis. Quo uado, id est, ad Patrem, scitis; et uiam, qua uenitur ad Patrem, scitis.  Dicit ei Thomas: Domine, nescimus quo uadis, et quomodo possumus uiam scire? uidebatur ei nescire, quod Christus conuicit eum scire, dum ait:

uERS. 6.---Ego sum uia, et ueritas, et uita. Quasi dixisset: Si me scitis, et uiam scitis; et ego sum, ad quem itur, id est, ueritas; et ego sum uita, in qua statis [Al., statur]. Si me scitis et uiam scitis, et quo ibo scitis, et ubi mansuri [Al., manseritis]  eritis, scitis. Qui ad Patrem uadunt, per me uadunt; et qui ad Patrem ueniunt, ad me ueniunt, quia ego et Pater unum sumus; et in me manent, quia hec est uita eterna, ut cognoscant te solum uerum Deum, et quem misisti Iesum Christum . Unde secutus est dicens: Nemo uenit ad Patrem nisi per me. Exponens quid sit, quod ait: Ego sum uia, statim subiungens:  Si cognouissetis me, utique et Patrem meum cognouissetis: quia ego sum ueritas, in uero Patre. Et amodo cognoscetis eum, et uidistis eum. Si me spiritaliter cognoscitis, et uidistis, [illum cognoscitis et uidetis] quia ego et Pater unum sumus, unum natura, non unum persona.  Dicit ei Philippus, hoc non intelligens: Domine, ostende nobis Patrem, et sufficit nobis. Quasi aliquid  melius esset Pater quam Filius, in cuius est uisione sufficiens beatitudo. Quam uocem discipuli redarguit magister dicens:

uERS. 9.---Tanto tempore uobiscum sum, et non cognouistis me. [Non cognouistis me] esse in Patre, et Patrem in me. Philippe, qui uidet me, uidet et Patrem. Qui me intelligit, utique et Patrem meum intelligit. » [a 1Kb] Sed ideo magister discipulum arguebat, quoniam cor postulantis uidebat. Tanquam enim melior Pater esset quam Filius, ita Pilippus Patrem nosse cupiebat: et ideo nec Filium 598 sciebat, quo melius aliquid esse credebat. Ad hunc sensum corrigendum dictum est: Qui uidet me, uidet et Patrem. Quomodo tu dicis, ostende nobis Patrem? uideo quomodo a te dictum: non alterum queris uidere  similem, sed illum putas esse meliorem.

uERS. 10.---Non credis, quia ego in Patre, et Pater in me est? Cur inseparabiles separatim desideras nosse? Deinde non ad solum Philippum, sed ad eos pluraliter loquitur: uerba, que ego loquor uobis, a meipso non loquor. Pater autem in me manens ipse facit opera.« » [b 1Kb] Quid est, a meipso non loquor, nisi a meipso non sum, qui loquor? Ei quippe tribuit quod facit, de quo est ipse qui facit. Pater enim Deus non est de aliquo: Filius autem Deus est quidem Patri equalis, sed de Patre Deo; ideo ille Deus, sed non de Deo, et lumen, sed non de lumine: iste uero Deus de Deo, lumen de lumine.« Denique adiungit, et ait:  Non creditis quia ego in Patre et Pater in me est? Alioquin  propter opera ipsa credite. »Antea solum Philippum arguebat, nunc autem non ibi eum solum fuisse qui esset arguendus, ostenditur. Propter opera ipsa, inquit, credite, quia ego in Patre et Pater in me est. Neque enim si separati essemus, inseparabiliter operari ulla ratione possemus.« Sed quid est, quod sequitur?

Amen, amen dico uobis: qui credit in me, opera que ego facio et ipse faciet, et maiora horum faciet, quia ego ad Patrem uado. »Non se extollat seruus super Dominum, nec discipulus super magistrum:  maiora quam ipse facit, dixit eos esse facturos;« sed sine illo, ut in sequentibus dixit, quid potuerunt facere? »Sed que sunt tandem ista maiora? An forte quod egros ipsis transeuntibus, etiam eorum umbra sanabat? Maius est enim ut sanet umbra, quam fimbria: illud per se, hoc per ipsos, sed utrumque ipse.« uel maiora sunt apostolorum opera in omnium gentium salute, quam Christi tantummodo in salute Iudeorum, et hoc in paucissimis? Tamen utrumque et ille fecit, et salutem aliquorum in Iudea [per se]; et salutem gentium per apostolos, sed et [per] alios quoque predicatores. Unde subiunxit, et ait: Qui credit in me, opera que ego facio et ipse faciet, [et maiora horum faciet]. » [c 1Kb] Non quo maior sit magistro discipulus, uel Domino seruus, uel  adoptatus unigenito, uel homo Deo: sed quod per illos [ipse] dignaretur eadem maiora facere.«

Unde maiora facere potuissent, mox ostendit; dicens: Qui credit in me, opera, que ego facio, et ipse faciet, et maiora horum faciet, continuo secutus adiunxit: Quia ego ad Patrem uado.  Et quodcunque petieritis in nomine meo, hoc faciam. Qui dixit faciet, post ait faciam, tanquam diceret: Non uobis hoc impossibile uideatur, non enim poterit esse maior me, qui credit in me. Ideo maiora non per se faciet, sed per me, quia in me credit: nec est defectio potestatis, sed miseratio pietatis. Diues ergo, qui ab eo recessit tristis non recipiens uerba salutis [d 1Kb] . Apostolis igitur predicantibus, multi diuites pauperiem uoluntate [Ms., uoluntariam]  secuti sunt. »Ita quod ab illo audiens unus non fecit, fecerunt multi, cum loqueretur per discipulos magister bonus. Ecce maiora fecit predicatus a credentibus, quam locutus audientibus:« sed hoc per predicatores. Nunquid omnes, qui credunt in eum, predicatores sunt? Tamen dicit, qui credunt in eum, opera facere maiora. »In hoc opere fidei facimus opera Christi, quia et ipsum credere in Christum opus est Christi; Christus hoc operatur in nobis, non utique sine nobis. Prius ego facio preueniens gratiam [Ms., melius, gratia]; deinde et ipse faciet [Ms., facit] subsequens gratiam, quia ego facio, ut fiat [Ms., faciat]. Que opera, nisi ut ex impio iustus fiat?« Fortassis maius est opera  salutis nostre nos per ipsum facere, quam uerba salutis predicare, quod ipse fecit sine nobis. Dum hec dixit, sequitur: Quia ego ad Patrem uado, et quodcunque petieritis in nomine meo, hoc faciam. In his uerbis magnam spem promisit orantibus. » [e 1Kb] Sic ergo perrexit ad Patrem, ut non relinqueret indigentes, sed exaudiret petentes:« tamen non omnia petentes, sed que ad salutem pertinent petentium: ideo dixit:  Si quid petieritis Patrem in nomine meo, hoc faciam. Quid est, in nomine meo, nisi in nomine Saluatoris? Si petieritis que ad  599 salutem pertinent uobis, in nomine meo petieritis [Ms., petitis]. »Quando enim nos delectant mala, et non delectant bona, rogare potius debemus Deum, ut nos delectent bona, quam ut concedantur mala, ut delectent mala. Qui ergo credit in eum, quodcunque petierit in nomine [eius], quod prodest illis qui credunt in eum, hoc facit: quoniam hoc sicut Saluator facit. Si autem, qui in eum credit, aliquid per ignorantiam contra salutem suam petit, non in nomine Saluatoris petit: quia Saluator ei non erit, si quod eius salutem impedit fecerit. Nouit enim Saluator melius quid nobis prodest quam nosmetipsi. Ideo petendum est ut fiat uoluntas eius in nobis.« Continuo subiecit:

Ut glorificetur Pater in Filio. »Nullo modo igitur  sine Patre Filius facit, nec Filius sine Patre. Facit ergo Pater in Filio, ut Filius glorificetur in Patre: et facit Filius in Patre, ut Pater glorificetur in Filio, quoniam unum sunt Pater et Filius.« Sequitur:



CAPUT XXXu. Diligentibus se discipulis, mandataque seruantibus, Paraclitum a Patre mittendum promittit, mansurumque cum eis in eternum; seque pacem dare eis, pacemque relinquere pollicetur.

uERS. 15, 16.---Si diligitis me, mandata mea seruate, et ego rogabo Patrem, et alium Paraclitum dabit uobis. Quid est quod dicit, quod diligentibus Deum et seruantibus mandata eius Spiritus paraclitus daretur, dum Deus diligi et mandata eius seruari non possunt, nisi per Spiritum sanctum? Quid est aliud,  nisi ut qui per Spiritum sanctum diligit Deum, meretur diligendo ut plus habeat, et plus habendo plus diligat? » [a 1Kb] Paraclitus quippe consolator interpretatur, et Spiritus sanctus recte Paraclitus uocatur, quia corda fidelium, ne inter huius seculi aduersa deficiant, celestis uite desideriis subleuat ac reficit.« Habebant itaque discipuli Spiritum sanctum, sed occulta quadam inspiratione, per quem Dominum diligebant, sed nondum habebant, sicut Dominus promittebat. Habebant siquidem occulte, quem postea quadam manifestatione habituri erant: id est, dum in igneis linguis uenit, et sedit super eos, et linguis loquebantur magnificantes Deum. Rogabo Patrem meum, et alium Paraclitum dabit uobis, ostendens seipsum esse Paraclitum. »Habebant autem  et prius Paraclitum, ipsum uidelicet Dominum secum in carne commorantem, cum [Beda, cuius] et miraculorum dulcedine et ope predicationis, ne propter infidelium persecutionem scandalizari possent, erigi et confortari solebant.« Rogabo, dixit, propter humanitatem, qui dat cum Patre per diuinitatem. Ut maneat uobiscum in eternum. »In eternum namque manet cum sanctis, quos et in hac uita semper inuisibiliter intus illustrabat, et in futuro ad contemplandam perpetuo speciem sue maiestatis introducit.

uERS. 17.---Spiritum ueritatis, quem mundus  non potest accipere, quia non uidet eum, nec scit eum. Mundum autem appellat homines, mundi huius amori deditos.« Mundus ergo eum accipere non potest, id est, mundiales homines, quia non habent inuisibiles caritatis oculos, quibus solummodo Spiritus sanctus uideri potest et sciri, et sciendo intelligi uos autem cognoscetis eum, quia apud uos manebit, et in uobis erit. Erit, ut maneat in eternum. »Dominum namque Saluatorem et infideles ante passionem in carne uiderunt; sed quia Filius Dei esset, quia Paraclitus a Deo missus in mundum, non nisi fideles scire potuerunt: Spiritum autem sanctum neque oculis uidere infideles, neque animo ualebant cognoscere, quia non indutus humanitate discipulis apparuit, sed ita ad eos uenire, ita apud eos maluit  manere, ut in ipsis eorum cordibus gratissimam sibi sedem consecraret; hoc est enim, quod ait: uos autem cognoscetis eum, quia apud uos manebit, et in uobis erit. Qui autem inuisibiliter in hac uita manet cum electis, uisibiliter utique [Beda, inuisibiliter utique] eis gratiam sue cognitionis exhibet. 600  Non relinquam uos orphanos, ueniam ad uos. uidebatur infidelibus quia moriens in cruce Dominus, discipulos relinqueret orphanos; sed non reliquit eos orphanos, quibus et prebuit seipsum uiuum post passionem suam in multis argumentis, per dies quadraginta; et post dies decem assumptionis sue Spiritus sancti illis de celo carismata donauit; ubi ipsum Christum ad eos uenisse nullus fidelium ambigit, qui inseparabilem sancte Trinitatis  naturam uirtute et operatione [Beda, uirtutem et operationem] esse cognouit.

uERS. 19.---Adhuc modicum, et me iam mundus non uidet, uos autem uidetis me. Modicum erat usque ad tempus explende [Beda et Ms., explete] passionis, ex quo illum reprobi uidere non ualebant. Soli etenim iusti, qui morte illius erant contristati, gaudium resurrectionis eius uidere meruerunt.« Quia ego uiuo, et uos uiuetis. » [b 1Kb] Quid est, quia ego uiuo, et uos uiuetis? Cur de presenti se dixit uiuere, illos autem de futuro esse uicturos, nisi quia uitam etiam carnis, utique resurgentis, qualis in ipso precedebat, et illis est pollicitus secuturam? Et quia ipsius mox futura fuerat resurrectio, presentis posuit temporis uerbum, propter significandam celeritatem:  illorum autem quoniam in seculi differtur finem, non ait, uiuitis, sed uiuetis. Duas ergo resurrectiones, suam scilicet mox futuram, et nostram in seculi fine secuturam, duobus uerbis, presentis temporis et futuri, eleganter breuiterque promisit.«  In illo die, inquit, uos cognoscetis, quia ego sum in Patre meo, et uos in me, et ego in uobis. In quo die, nisi de quo ait: Et uos uiuetis? » [c 1Kb] Nouerant tunc apostoli esse Christum in Patre per unitatem indiuidue diuinitatis; nouerant se esse in Christo, per susceptionem fidei et sacramentorum eius; nouerant ueraciter uere tunc esse Christum in Patre,  et in se esse Christum per dilectionem et obseruantiam mandatorum eius; nouit et hoc sancta Dei Ecclesia, sed longe melius et plenius in illa die de qua dixit: Et uos uiuetis: in qua ueraciter uiuere incipiunt, hoc est, in die resurrectionis, quando eo perfectius cuncta que scienda sunt, sciunt, quo ipsum scientie fontem uicinius sine fine conspiciunt.« Ut autem omnibus huius promissionem beatitudinis promitteret, non solummodo apostolis, mox subiunxit:  Qui habet mandata mea, et seruat ea, ille est qui me diligit. Qui autem diligit me, diligetur a Patre meo, et ego diligam eum, et manifestabo ei meipsum. »Ubi omni intentione considerandum est, quia Christum uere diligere est eius mandata seruare: non ipsam dilectionem [solum] labiis profiteri,  sed mandata Christi, que discendo habemus, operando seruare:« Qui habet, inquit, mandata mea, et seruat ea, ille est qui me diligit, » [a 1Kb] qui habet in memoria, et seruat in uita; qui habet in sermonibus, et seruat in moribus; qui habet audiendo, et seruat faciendo; aut qui habet faciendo, et seruat perseuerando, ipse est, inquit, qui diligit me.« » [b 1Kb] Notandum quia cum presentis temporis uerbo diceret: Qui autem diligit me, adiecit de futuro: Diligetur a Patre meo, et ego diligam eum, et manifestabo ei meipsum. Diligit namque etiam nunc dilectores suos cum Patre Filius, sed nunc diligit ad hoc, ut recte uiuant ex fide, que per dilectionem operatur: tunc ad hoc diliget, ut perueniant ad uisionem ueritatis, quam per fidem gustauerant. Non autem frustra  addidit: Et manifestabo ei meipsum.« Se uero secundum humanitatem cunctis in iudicio manifestabit: solis uero iustis et sanctis diuinitatis gloriam, in qua equalis est Patri et Spiritui sancto, ad beatitudinem eternam percipiendam manifestaturus erit.

uERS. 22.---Dicit ei Iudas, non ille Scariothis: Domine, quid factum est, quia nobis manifestaturus es teipsum, et non huic mundo? Interrogauit discendo causam ueritatis. Iste est Iudas cuius Epistola legitur in ecclesiis Christi, non ille traditor. Ideo aliter interrogauit iste, aliter ille proditor, dum ait: Nunquid ego sum? Ille simulator accessit ad mensam magistri, iste ueritatis inquisitor interrogauit Dominum. Cui respondit iehsu:  Si quis diligit  me, sermones meos seruabit. » [c 1Kb] Probatio ergo dilectionis, exhibitio est operis. Hinc in Epistola sua idem Ioannes dicit: Qui dicit quia diligo Deum, et mandata eius non custodit, mendax est . uere enim diligimus Deum, si mandata eius obseruamus, et a nostris 601 nos ad mandata illius uoluntatibus [Ms., uoluptatibus] coarctamus.« Et Pater meus diliget eum. Quia opera que Pater facit, hec et similiter Filius facit; et qui diligit Filium, diligit et Patrem; et qui diligitur a Filio, diligitur a Patre. Et ad eum ueniemus, et mansionem apud eum  faciemus. Qui enim uere diligit Deum, nec tentationis tempore recedit ab amore Dei, ad hunc ueniunt Pater et Filius spiritali accessione, et mansionem apud eum habent. Ille enim uere amat, cuius uidelicet mentem delectatio praua ex consensu suo non superat. Nam tanto quisque a superno amore disiungitur, quanto inferius delectatur. » [d 1Kb] Dilectio sanctos discernit a mundo, que facit unanimes habitare in domo. In qua domo facit Pater et Filius mansionem: qui donant et ipsam dilectionem, quibus donent in fine etiam suam manifestationem.« De qua manifestatione discipulus interrogauit, et audiuit ad hanc manifestationem per dilectionem ueniendum esse.  Qui non diligit me, sermones meos non seruat. »Hi sunt qui Patrem et  Spiritum sanctum nunquam uident: Filium autem, non ut beatificentur, sed ut iudicentur, ad modicum uident: nec ipsum in forma Dei, ubi est cum Patre et Spiritu sancto pariter inuisibilis: sed in forma hominis, ubi [Ms., in qua] esse mundo uoluit patiendo contemptibilis, iudicando terribilis.« Et sermo quem audistis, non est meus; sed eius qui misit me, Patris. Quid est quod prius plurali numero sermones dixit, nunc autem singulari sermonem? Fortassis ut predicationis [Ms., predicationes] ibi sermones monstraret; hic uero seipsum, qui est uerbum Patris. Et ideo dixit non suum, quia a seipso non est, sed a Patre: sicut nec sua est imago, sed Patris; nec suus Filius, sed Patris. »Recte igitur auctori tribuit quidquid facit equalis, a quo habet hoc ipsum quod  illi est indifferenter equalis.

uERS. 25.---Hec locutus sum uobis apud uos manens. Illa mansio, de qua superius dixit, spiritalis est, que solis sanctis datur: hec uero de qua nunc dicit, corporalis est. De sua presentia corporali tantummodo dixit, quam utrique, et iusti et impii uidere potuerunt.« » [e 1Kb] Illa in eternum beatificat liberatos, hec in tempore uisitat liberandos. Hec, inquit, locutus sum uobis, apud uos manens. Utique presentia corporali, qua cum illis uisibiliter loquebatur.«  Paraclitus autem Spiritus sanctus, quem mittet Pater in nomine meo, ille uos docebit omnia, et suggeret uobis omnia, quecunque dixero uobis. Multa dixit audientibus infidelibus, que in eorum cordibus locum non inuenerunt, quia Spiritus  sanctus intus eos non docebat. Multa dicit quotidie per sanctos predicatores, que audientes interius non recipiunt, quia Spiritus sanctus non suggerit eis interius, que audierunt exterius. De quo recte promittitur: Ipse uos docebit omnia, » [f 1Kb] quia nisi idem Spiritus cordi adsit audientis, otiosus est sermo doctoris. Nemo enim docenti homini tribuat quod ex ore docentis intelligit, quia nisi intus sit qui doceat, doctoris lingua exterius in uacuum laborat.« Aliter itaque predicantem Christum audierunt Iudei, aliter apostoli. Illi ad iudicium, isti ad salutem:  quia hos spiritus in animo docuit, quod foris audierunt in aure.

uERS. 27.---Pacem relinquo uobis, pacem meam do uobis. In pace relinquo uos, in pace ueniam ad uos. Hic relinquo, illic do. Sequentibus relinquo, peruenientibus do. » [a 1Kb] Pacem relinquit nobis in hoc seculo, pacem suam dabit nobis in futuro seculo. Pacem relinquit nobis, ut nos inuicem diligamus: pacem suam dabit nobis, ubi nunquam inuicem dissentire possimus.« Quid est quod dicit: Pacem meam do uobis, et non dixit: Pacem meam relinquo uobis? Fortassis quia aliter nunc, aliter tunc pax erit; hic uero bella cum uitiis habemus, ideo non addidit meam: illic uero in eterna pace, eterna erit tranquillitas et concordia, et talis pax, qualem ille habuit  cum seipso qui nullum habuit in seipso peccatum. Non quomodo mundus dat, ego do uobis. Id est, non quomodo in mundo [Ms., immundi] homines sepe sibi in sua malitia concordant, sed quomodo qui sibi in sanctitate concordant, et in Christi se caritate coniungunt.

602 uERS. 28.---Non turbetur cor uestrum neque formidet. Audistis, quia dixi uobis: uado et uenio ad uos. » [b 1Kb] Hinc turbari et formidare poterat cor illorum, quod ibat ab eis, quamuis uenturus esset ad eos: ne forsan gregem lupus hoc interuallo inuaderet, pastore absente. Sed a quibus homo abscedebat, Deus non relinquebat: et idem ipse Christus, et homo et Deus. Ergo ibat per id quod homo erat, et manebat per id quod Deus erat; ibat per id quod  in uno loco erat, et manebat per id quod ubique Deus erat. Igitur Deus, qui nullo continetur loco, discedit ab eorum cordibus qui eum relinquunt moribus, non pedibus: et ueniet ad illos qui conuertuntur ad eum non facie, sed fide, et accedunt ad eum non carne, sed caritate.« Si diligeretis me, gauderetis utique, quia ego ad Patrem uado, quia Pater maior me est. Tanquam si diceret: Gaudere debetis, quia porto mecum consecrandam fragilitatem uestram. »Per quod igitur Filius non est equalis Patri, per hoc erat iturus ad Patrem, a quo uenturus est uiuos iudicaturus et mortuos: per illud uero quod est equalis Patri, nunquam recessit a Patre, sed cum illo est, ubique totus, pari diuinitate, quam nullus continet locus.« »Agnoscamus geminam substantiam  Christi, diuinam scilicet, qua equalis est Patri; humanam qua maior est Pater: utrumque autem simul, non duo, sed unus Christus, ne sit quaternitas, sed Trinitas Deus. Sicut enim unus est homo, anima rationalis et caro, sic unus est Christus Deus et homo: ac per hoc Christus est Deus, anima rationalis et caro: Christum in his omnibus, Christum in singulis confitemur. Quis est ergo per quem factus est mundus? Christus iehsu, sed in forma Dei. Quis est sub Pontio Pilato crucifixus? Christus iehsu, sed in forma serui. Item de singulis quibus homo constat. Quis non est derelictus in  inferno? Christus iehsu, sed in anima sola. Quis resurrecturus triduo iacuit in sepulcro? Christus iehsu, sed in carne sola. Dicitur ergo et in his singulis Christus; uerum hec omnia non duo, uel tres, sed unus est Christus. Ideo ergo dixit: Si diligeretis me, gauderetis utique, quia uado ad Patrem: quoniam nature humane gratulandum est, eo quod sic assumpta est a uerbo unigenito, ut immortalis constitueretur in celo, atque ita fieret terra sublimis, ut incorruptibilis puluis sederet in dextera Patris. Hoc enim modo se iturum dixit ad Patrem: non profecto [Aug., nam profecto] ad illum ibat qui cum illo erat; sed hoc erat ire ad eum, recedere a nobis; mutare atque immortale facere quod mortale suscepit ex nobis, et ad dexteram constituere Patris,  et leuare in celum, per quod fuit in terra pro nobis.« Deinde ipse Dominus iehsu subiunxit:

uERS. 29.---Et nunc dixi uobis, priusquam fiat, ut cum factum fuerit, credatis. » [c 1Kb] Illud utique dicit, cum factum fuerit, quod eum post mortem uisuri erant uiuentem, et ad Patrem ascendentem: quo uiso, illud fuerant credituri quod ipse esset Christus Filius Dei, qui potuit hoc facere cum predixisset, et predicaret [Aug., et predicere], antequam faceret.« Poterant enim dubitare si Filius Dei esset, cum eum uiderunt moriturum: sed cum uiderunt eum surrexisse, credebant in quo antea dubitabant, et confirmata est fides in cordibus eorum quam illis predixerat, qui et ore promisit quod facturus erat, et opere compleuit quod ante predixit. Deinde quid  dicit:  Iam non multa loquar uobiscum, uenit enim princeps mundi huius: »Quis, nisi diabolus? Et in me non habet quidquam; nullum scilicet omnino peccatum. Hic enim [Aug., Sic enim] ostendit, diabolum principem esse peccatorum hominum, non creaturarum Dei. Et quotiescunque mundi figura in mala [Aug., in mali] significatione ponitur, non ostendit nisi mundi istius amatores, et non Dei. Absit enim ut credamus principem esse celi et terre, et creaturarum omnium que generaliter mundi [Suppl., mundi nomine] appellantur. Totus itaque mundus seruit suo creatori, non deceptori; redemptori, non interemptori:« et regitur dispensatione diuina, non inimici uersutia subuertitur, preter homines partis illius qui propria uoluntate, non necessitate  aliqua se subiiciunt diabolo. Unde et Apostolus ait: Non est nobis colluctatio aduersus carnem et sanguinem, id est, aduersus homines, sed aduersus potestates, et rectores tenebrarum harum , id est, peccatorum, qui in tenebris manent iniquitatis. Quos rectores, angelos 603 esse desertores designat. Sed sunt qui per gratiam Dei non propriis meritis inde eruuntur, de quibus ait Apostolus: Fuistis aliquando tenebre, nunc autem lux in Domino, ut filii lucis ambulate . Sed gratias Deo qui eruit nos, sicut idem dicit Apostolus, de potestate tenebrarum, et transtulit in regnum claritatis  Filii sui [Ms., Filii claritatis sue] . »In quo princeps huius mundi, hoc est, tenebrarum harum, non habebat quidquam: quia neque cum peccato Deus uenerat, nec eius carnem de peccati propagine uirgo pepererat. Et tanquam ei diceretur: Cur ergo morieris, si non habes peccatum, cui debebatur mortis supplicium? continuo subiecit:  Sed ut cognoscat mundus, quia diligo Patrem, et sicut mandatum dedit mihi Pater, sic facio. Surgite, eamus hinc. Discumbens enim discumbentibus loquebatur. Eamus autem dixit; quo? nisi ad illum locum, unde fuerat tradendus. Est igitur morti traditus, qui nullum habebat meritum mortis: [sed] habebat ut moreretur. mandatum Patris.« Sequitur enim:



CAPUT XXXuI. Se ipsum uitem, Patrem uero agricolam dicens, discipulosque palmites, ac sine se nichil eos facere posse testatur. Et multis locutionum modis alteram eis dilectionem inculcat, cuius merito possent, quodcunque petierint, impetrare.


CAPUT Xu, uERS. 1.---Ego sum uitis uera, et uos palmites. Hanc similitudinem dicit per hoc, quod est caput Ecclesie, nosque membra eius. Cum esset in forma Dei equalis Patri, factus est in forma serui mediator Dei et hominum homo Christus iehsu [a 1Kb] . » [b 1Kb] Unius quippe nature sunt uitis et palmites: propter quod cum esset Deus, cuius nature non sumus, factus est homo ut in illo esset uitis humana natura, unde nos homines palmites illius  esse possemus.« Sicut enim ouis, agnus, leo, petra, lapis angularis per similitudinem dicitur Christus, ita et uitis per similitudinem dictus est. Sed quid est hoc, quod dixit, uera, nisi quia est et uitis falsa, de qua in Propheta legitur: Quomodo conuersa es in amaritudinem uitis aliene ? que dum facere uuas exspectata est, fecit labruscas. [uel ita: Ego sum uitis uera, id est sapientia, innocentia, iustitia uera] [c 1Kb] . Ego sum uitis uera; Pater meus agricola est. »Secundum hoc ergo uitis Christus, secundum quod ait, Pater maior me est: secundum id uero, quod ait, ego et Pater unum sumus, et ipse agricola est; nec talis quales sunt qui extrinsecus operando exhibent ministerium; sed  talis ut det etiam intrinsecus incrementum. Nam neque qui plantat, est aliquid, neque qui rigat; sed qui incrementum dat Deus . Et utique Deus est Christus; quia Deus erat uerbum,« et uerbum caro factum est. Factum est quod non erat, mansit quod erat.  Omnem palmitem in me non ferentem fructum, tollet eum Pater. Hoc est quod alio loco ait: Iam securis ad radicem arborum posita est, omnis enim arbor non ferens fructum, excidetur et in ignem mittetur. Eum uero palmitem qui fert fructum, purgabit eum, ut fructum plus afferat . Fert fructum, quia mundatus est;  et ut plus ferat, purgabitur: et hoc non a se, sed a Deo, qui mundat corda nostra ut fructum ferre possint, et purgat spiritu caritatis ut plus fructificare ualeant.

uERS. 3.---Iam uos mundi estis, propter uerbum, quod locutus sum uobis. Hic se ostendit agricolam esse, dum dixit, mundi estis propter sermonem, quem locutus sum uobis. »Quare non ait, Mundi estis propter baptismum quo abluti estis; sed ait: Propter uerbum, quod locutus sum uobis; nisi quia et aquam uerbum mundat? Detrahe uerbum, et quid est aqua, nisi aqua? Accedit uerbum ad elementum, et fit sacramentum. Unde ista tanta uirtus aque, ut corpus tingat [Aug., tangat] et cor abluat, nisi faciente uerbo, non quia solum dicitur, sed quia creditur?«  604 Nam tria in baptismo uisibilia sunt, id est, corpus, aqua et sacerdos: tria inuisibilia, anima, fides et Spiritus Dei [Ms., Spiritus sanctus], qui hec omnia operatur; ut fiat spiritualiter Filius Dei renatus ex aqua et Spiritu, qui fuit carnaliter filius peccati natus ex traduce primorum parentum carne. Ego sum uitis uera, et uos palmites.

uERS. 4.---Manete in me, et ego in uobis. Non eo modo illis in ipso manendum est, sicut ipse in illis. » [d 1Kb] Utrumque enim prodest non ipsi, sed illis. Ita sunt quippe in uite palmites, ut uiti non conferant, sed inde accipiant unde uiuant et fructificare possint: ita uero uitis est in palmitibus, ut uitale alimentum subministret eis, non sumat ab eis. Ac per hoc utrumque prodest credentibus in Christum, mamere  in Christo, et Christum in illis. Unde secutus est, et ait: Sicut palmes non potest ferre fructum a semetipso, nisi manserit in uite, sic nec uos, nisi in me manseritis. Qui enim a semetipso se fructum existimat ferre, in uite non est; qui in uite non est, in Christo non est; qui in Christo non est, Christianus non est.« Omnis enim fructus boni operis ab illa radice procedit, qui nos sua gratia liberauit, et suo auxilio prouehit, ut fructum plus afferre ualeamus.  Ego sum uitis uera, et uos palmites. Qui manserit in me, et ego in eo, hic fert fructum multum, quia sine me nichil potestis facere. »Non dixit: Paruum aliquid boni potestis sine me facere, sed omnino nichil. Siue enim paruum bonum, siue multum,  sine illo fieri non potest [sine quo nichil boni fieri potest]. Quamuis enim Christus uitis non esset, nisi homo esset, tamen istam gratiam palmitibus non preberet, nisi etiam Deus esset.«

uERS. 6.---Si quis in me, inquit, non manserit, mittetur foras sicut palmes, et arescet et colligent eum, et in ignem mittent, et ardet. »Ligna itaque uitis tanto sunt contemptibiliora si in uite non manserint, quanto gloriosiora si manserint. Unum e duobus palmiti congruit, aut uitis, aut ignis: si in uite non est, in igne erit: ut ergo in igne non sit, maneat in uite.  Si manseritis in me, inquit,  et uerba mea in uobis manserint, quodcunque uolueritis, petetis, et fiet uobis. Manendo quippe in Christo, quid uelle possunt nisi quod conuenit Christo? Quid uelle possunt manendo in Saluatore, nisi quod alienum non est a salute?« Nec enim petere uolunt, nisi quod expedit ad salutem. »Manentes autem in eo, cum uerba eius in nobis manent, quodcunque uoluerimus, petamus, et fiet nobis. Quia si petimus, et non fit, non hoc petimus quod habet mansio in eo, nec quod habent [Ms., non hoc petimus, quod ad illud pertinet, ut maneamus in eo; nec quod suadent uerba] uerba eius que manent in nobis: sed quod habet cupiditas et infirmitas carnis, que non est in eo, et in qua non manent uerba eius. Tunc enim dicenda sunt uerba eius in nobis manere quando  facimus que precepit, et diligimus que promisit.

[a 1Kb] Magis magisque Saluator gratiam qua saluamur, discipulis loquendo commendans,  In hoc, inquit, clarificatus est Pater meus, ut fructum plurimum afferatis, et efficiamini mei discipuli. Si enim hec gloria est Patris, ut fructum plurimum afferamus, et simus discipuli Christi, non hoc nostre glorie tribuamus, tanquam hoc ex nobis ipsis habeamus. Eius est enim hec gratia, et ideo [in] hoc non nostra, sed eius est gloria. A quo efficimur ut simus discipuli Christi, nisi ab illo cuius misericordia preuenit nos,« ut uelle subsequatur et posse, que ad id pertinent, ut perpetualiter maneamus in uite?

uERS. 9.---Sicut dilexit me Pater, et ego dilexi uos, manete in dilectione mea. »Ecce unde sunt nobis  opera bona. Nam unde [nobis] essent, nisi quia fides per dilectionem operatur? Unde autem diligimus, nisi prius diligeremur?« Et unde illa dilectio Dei in nobis esset, nisi prius nos sua preueniret gratia in qua nos dilexit, cum essemus in peccatis, et conuiuificauit nos Christo? »Quod autem ait: Sicut dilexit me Pater, et ego dilexi uos, non equalitatem nature ostendit nostre et sue, sicut est Patris et ipsius; sed gratiam, qua est mediator Dei et hominum, homo Christus iehsu . Mediatorem se ostendit, cum dixit: Me Pater diligit, et ego uos. Nam Pater utique diligit et nos, sed in ipso: quia in hoc clarificatur Pater, ut fructum afferamus in uite, hoc est, in Filio, et efficiamur  eius discipuli. Manete, inquit, in dilectione mea. Quomodo 605 manebimus? audi, quid sequatur.  Si precepta mea, inquit, seruaueritis, manebitis in dilectione mea. In hoc enim apparebit, quod in dilectione mea manebitis, si precepta [mea] seruabitis. Nemo se fallat dicendo quod eum diligat, si eius precepta non seruat. Nam in tantum eum diligimus, in quantum eius precepta seruamus: in quantum autem minus seruamus, tantum minus diligimus. Quid est quod dixit: Manete in dilectione mea, nisi manete in gratia mea? Et quid est: Si precepta mea seruabitis, manebitis in dilectione mea, nisi ex  hoc scietis quod in dilectione mea qua uos diligo manebitis, si mea precepta seruabitis? Sed quid est illud quod adiungit:« Sicut et ego precepta Patris mei seruaui, et maneo in eius dilectione. Que sunt precepta Patris, nisi que ante dixit: Et sicut mandatum dedit mihi Pater, sic facio? Quod Apostolus exponens ait: Christus factus est obediens Patri usque ad mortem, mortem autem crucis. Propter quod et Deus exaltauit illum, et dedit illi nomen, quod est super omne nomen . Sequitur: Et maneo in eius dilectione. »De hac dilectione dixit, qua diligit eum Pater. Sed nunquid et hic gratia intelligenda est qua Pater diligit Filium, sicut gratia est qua nos diligit Filius, cum simus filii gratia, non natura [Ms., gratie non nature]: unigenitus autem  natura, non gratia?« Manet ergo Filius in dilectione qua eum dilexit Pater, et ideo seruauit precepta eius. »Nam dicendo, sicut dilexit me Pater, et ego dilexi uos, gratiam mediatoris ostendit. Mediator autem Dei et hominum, non in quantum Deus est, sed in quantum homo est Christus iehsu. Deus enim erat uerbum, unigenitus gignenti ceternus [b 1Kb] : sed ut mediator daretur nobis, per ineffabilem gratiam uerbum caro factum est, et habitauit in nobis.«

uERS. 11.---Hec locutus sum uobis, ut gaudium meum in uobis sit, et gaudium uestrum impleatur. [In uobis sit uerbum meum, impleatur gaudium uestrum]. Quid est, gaudium meum in uobis sit, nisi uerbum meum in uobis impleatur? Quid est gaudium Christi in nobis, nisi salus nostra, propter quam  factus est homo? » [c 1Kb] Et quid est gaudium nostrum, quod dicit implendum, nisi eius habere consortium,« sicut in consequentibus dicit: uolo Pater, ut ubi ego sum, et isti sint mecum? »Gaudium igitur eius de salute nostra, quod in illo semper fuit, cum presciuit et predestinauit nos, cepit esse in nobis, quando uocauit nos: et hoc gaudium, merito nostrum dicimus, quo et nos beati futuri sumus.« Illius uero gaudium semper perfectum est, nec minui potest, nec habet quo crescat. »Hoc uero gaudium nostrum inchoatur in fide renascentium, implebitur in premio resurgentium.«  Hoc est preceptum meum, ut diligatis inuicem, sicut dilexi uos. »Nam in superioribus dixit, dum de dilectione  precepit: Mandatum nouum do uobis, modo dixit: Preceptum meum. Nouum dixit, ne in uetustate nostra perseueremus: hic dictum est, meum, ne contemnendum putemus.« Repetitio uero huius mandati [commendatio] est, quia sine caritate nullum preceptum Deo est acceptabile, de qua et Apostolus ait: »Plenitudo legis est caritas . Ubi ergo caritas est, quid est quod possit deesse? Ubi autem non est, quid est quod possit prodesse ? Nemo diligit qui non credit, nemo desperat qui diligit.« Et hec tria sunt, spes, fides et caritas, in quibus Christiana religio consistit:  sed maius his caritas, quia non preterit, sed permanet. Hic incipit, sed illic perficietur, ubi permanet. »Hoc ergo preceptum Domini teneamus, ut nos inuicem diligamus, et sic quidquid aliud precepit, faciemus; quoniam quidquid est aliud, habemus.« Huius dilectionis in seipso exemplum ostendit, et ideo subiunxit: Ut diligatis inuicem, sicut ego dilexi uos. Ut quid enim nos dilexit Christus, nisi ut possimus regnare cum Christo? Ad hoc nos diligere debemus, ut habeamus Deum, et maneamus in Deo; et sic, qui se diligunt, Deum diligunt. Et hec est dilectio, qua fit Deus omnia in omnibus. Sequitur:

606 uERS. 13.---Maiorem hac dilectionem nemo habet, quam ut animam suam ponat quis pro amicis  suis. Quid est quod Dominus noster iehsu Christus toties caritatis precepta iterauit, nisi quia omne preceptum et omne opus bonum in sola caritate solidatur? » [a 1Kb] Precepta ergo Dominica, et multa sunt et unum: multa sunt per diuersitatem operis, unum in radice dilectionis. Hanc itaque caritatem ueraciter habet, qui et amicum diligit in Deo, et inimicum diligit propter Deum. Ideo subiunxit: Sicut ego dilexi uos, id est, ad hoc amate, ad quod amaui uos.« Unde et in cruce positus orauit pro inimicis suis dicens: Pater, ignosce illis . Maiorem hac dilectionem nemo habet, quam ut animam suam ponat quis pro amicis suis. In hoc Christi dilectio supereminet in nos, quia uenit ut animam suam poneret pro inimicis suis; ad hoc tamen ut ex  inimicis faceret amicos. Sed non omnium est martyrium, tamen omnium beneficium est in fratres. Qui uero substantiam suam fratri in necessitate posito non tribuit, quomodo animam suam in persecutione daturus est pro fratre suo? uirtus uero huius caritatis est, in pace sua distribuere pro Christi amore, ut possit in perturbatione seipsum tradere pro nomine eius.  uos amici mei estis, si feceritis ea que ego precipio uobis. Magna est dignitas amicum esse Dei. Sed uidendum est quibus gradibus ad hanc celsitudinem perueniatur. Subiungit: Si feceritis ea que ego precipio uobis. Ac si aperte dicat: Gaudetis de culmine, pensate quibus laboribus uenitur ad culmen. Magna est misericordia largitoris nostri: serui non fuimus digni, et amici uocamur. Ideo [Al., Unde]  subiungit:  Iam non dico uos seruos, quia seruus nescit quia faciat dominus eius. Aliud est seruitium timoris, aliud amoris; que [duo] genera ipsa ueritas in hoc eodem Euangelio exprimit, dicens: Seruus non manet in domo in eternum, filius autem manet . Filius uero seruit patri propter amorem, seruus autem propter timorem. De quo seruitio modo Dominus dixit: Iam non dico uos seruos, sed amicos, quia filii, non serui, ideo et amici. Quia seruus nescit quid faciat dominus [eius]: Nescit enim uoluntatem domini sui, qui per timoris amaritudinem seruit domino suo, et non per caritatis  dulcedinem, quasi patri seruiat. uos autem dixi amicos, quia omnia quecunque audiui a Patre meo, nota feci uobis. Que sunt omnia que audiuit a Patre suo, que nota fieri uoluit seruis suis, ut eos perficeret amicos suos, nisi gaudia interne caritatis, nisi illa festa superne patrie, que nostris quotidie mentibus per aspirationem sui amoris imprimit? Sed hec cognitio, que nunc ex parte proficit, in illa plenitudine scientie perficietur, de qua Apostolus ait: Cum autem uenerit quod perfectum est, euacuabitur quod ex parte est . Hoc enim Dominus discipulis se fecisse dixit, quod eum facturum esse sciebat.

uERS. 16.---Non uos me elegistis, sed ego elegi uos. Hec est ineffabilis [Al., affabilis] gratia que preuenit  nos, ut simus amici ex seruis. Ideoque nobis non subrepat superbia, quasi pro nostris meritis aliquid acceperimus, dum filii ire fuimus. Nunc autem Filii Dei per gratiam effecti sumus, sine qua nichil possumus facere, ut paulo ante ipsa ueritas ait: Sine me nichil potestis facere. Et posui uos, ut eatis, et fructum afferatis. » [b 1Kb] Posui ad gratiam, plantaui ut eatis uolendo, fructus afferatis operando. Eatis enim uolendo dixi, quia uelle aliquid facere, iam mente ire est. Qualem uero fructum afferre debeant, subdendo manifestat: Et fructus uester maneat, ut quodcunque petieritis Patrem in nomine meo, det uobis.« Nomen filii, iehsu est; iehsu autem Saluator uel etiam salutaris dicitur. Ille ergo in nomine Saluatoris petit, qui illud petit quod ad ueram salutem pertinet; nam si id  quod non expediat petimus, non in nomine Iesu petimus.



607 CAPUT XXXuII. Eamdem dilectionem instantius commendans, contemnendum dicit odium mundi. Predicens quoque qualia pro eius nomine sint passuri, et arguendum mundum a Paraclito de peccato, et de iustitia, et de iudicio manifestat.

uERS. 17.---Hec mando uobis, ut diligatis inuicem. » [c 1Kb] Merito itaque magister bonus dilectionem discipulis sic sepe commendat, tanquam sola precipienda sit, sine qua non possunt prodesse cetera bona, et que non potest haberi sine ceteris bonis quibus homo efficitur bonus. In [Al., Pro] hac autem dilectione, patienter debemus pro Domino mundi odia  sustinere. Necesse est enim ut nos oderit, quos cernit nolle amare quod diligit. Sed non parum nos de seipso Dominus consolatur, qui cum dixisset:  Hec mando uobis ut diligatis inuicem, adiecit atque ait: Si mundus uos odit, scitote quia me priorem uobis odio habuit.« Non est discipulus super magistrum, adhereant capiti membra; ut quod caput patiebatur prius, membra pati non recusent.  Si de mundo essetis, mundus quod suum erat diligeret. Aliter enim mundus intelligitur in sanctis, aliter in peccatoribus; aliter qui diligunt Deum, atque aliter qui diligunt hoc seculum. »Nam mundi huius  nomine, sepe Ecclesia designatur, sicuti est illud: Deus erat in Christo, mundum reconcilians sibi . Itemque illud: Non enim uenit Filius hominis ut iudicet mundum, sed ut saluetur mundus per ipsum . Totus mundus Ecclesia est, et totus mundus odit Ecclesiam. Mundus igitur odit mundum, inimicus reconciliatum, damnatus saluatum, inquinatus mundatum. Sed iste mundus quem Deus in Christo reconciliat sibi, et qui per Christum saluatur, et cui per Christum peccatum omne per corpus [Aug., peccatum omne donatur] donatur, de mundo electus est. Denique cum dixisset, Si de mundo essetis, mundus quod suum erat, diligeret, continuo subiecit: Quia uero de mundo non estis, sed ego elegi uos de mundo, propterea odit uos mundus.«  Erant itaque de mundo, sed per gratiam electi sunt de mundo, ut non essent in mundo, in quo nati sunt de peccati radice: sed in quo renati sunt per gratiam, ut non essent in mundo, sed electi de mundo. Elegi uos de mundo, dixit, ne quis in suis glorietur meritis; sed qui gloriatur, in Domino glorietur .

uERS. 20.---Mementote sermonis mei quem ego dixi uobis: Non est seruus maior Domino suo: si me persecuti sunt, et uos persequentur; si sermonem meum seruauerunt, et uestrum seruabunt. Perfectus magister reuocat discipulos ad exemplum quod in se ostendebat, ut in prioribus legimus. Nunc autem exhortatur eos quatenus habeant in memoria sermonem magistri: Non est seruus maior Domino suo. Hic  seruum significat, qui sanctum habet timorem, et permanet in seculum seculi, et in quo est initium sapientie, et intellectus bonus omnibus facientibus eum : ibi in superioribus illum demonstrat seruum, de quo et dudum ait: Seruus non manet in domo in eternum. Ille est seruus qui pertinet ad timorem, quem foras mittit caritas, et non permanet in domo in eternum.  Sed hec omnia facient uobis propter nomen meum, quia nesciunt eum, qui misit me. » [a 1Kb] Que omnia facient, nisi que predixit, odio habebunt uos scilicet, et persequentur, sermonemque contemnent uestrum? Adiunxit, propter nomen meum. Quid est aliud dicere quam me in uobis odio habebunt, me in uobis persequentur, et sermonem uestrum, quia meus est, ideo  non seruabunt? Sed hec omnia facient propter nomen meum, non uestrum, sed meum. Tanto igitur miseriores sunt qui propter hoc nomen ista faciunt, quanto beatiores qui propter hoc nomen ista patiuntur: sicut ipse alio loco dicit: Beati, qui persecutionem patiuntur propter iustitiam , hoc est, propter nomen meum.« Sequitur:  Si non uenissem, et locutus fuissem eis, peccatum non haberent: nunc autem excusationem non habent de peccato suo. Iudeos ostendit expressius [quibus missus est], et quibus promissus est antea per prophetas. » [b 1Kb] Iudei ergo persecuti sunt Christum, quod 608 euidentissime  indicat Euangelium; Iudeis [ergo] locutus est [Christus], non aliis gentibus: in eis ergo uoluit intelligi mundum, qui odit Christum et discipulos eius. Quid est ergo, Si non uenissem, peccatum non haberent? Nunquid sine peccato erant Iudei, antequam Christus ad eos in carne uenisset? Quis hoc uel stultissimus dixerit? Sed magnum quoddam peccatum, non omne peccatum, quasi sub generali nomine uult intelligi. Hoc est enim peccatum, quo tenentur cuncta peccata, quod unusquisque si non habeat, dimittuntur ei cuncta peccata: hoc est autem quia non crediderunt in Christum, qui propterea uenit ut credatur in eum. Hoc peccatum, si non uenisset, non utique haberent. Aduentus quippe eius quantum credentibus salutaris, tantum non credentibus  exitiabilis factus est. Nunc autem excusationem non habent de peccato suo.« De quo peccato, nisi quod non crediderunt in Christum Filium Dei, qui eis ante promissus est, et multis in lege figurationibus demonstratus; et quasi hec omnia inania essent, ita contempserunt, et non crediderunt in Christum, quia uenit in plenitudine temporis factus sub lege, ut eos qui sub lege erant redimeret .  Qui me odit, et Patrem meum odit. Sicut qui diligit Filium, diligit et Patrem, quia una dilectio est Patris et Filii, sicut una natura; ita et qui Filium odit, odit et Patrem.

uERS. 24.---Si opera non fecissem in eis que nemo alius fecit, peccatum non haberent. » [c 1Kb] Supra dixerat: Qui me odit, et Patrem meum odit. Utique enim, qui  odit ueritatem, necesse est oderit a quo et ueritas nata est. Nunc dicit: Si opera non fecissem in eis que nemo alius fecit, peccatum non haberent; peccatum illud scilicet magnum, de quo et superius ait: Si non uenissem, et locutus fuissem eis, peccatum non haberent, hoc est, peccatum, quod in eum loquentem et operantem non crediderunt.« Quod dixit: Nemo alius fecit in eis, tanquam si aliqui miracula sanctorum non fecissent ante in populo Dei: aut sic ut Elias uel Eliseus mortuos non suscitarent. Nemo tamen tanta fecit miracula, uel tanta salutis insignia humane fecit, sicut Christus fecit in conspectu illorum: que cuncta facile intelligit qui Euangelium legit. Ideo opus non est illa enumerare, que Euangelium narrat, et totus mundus clamat: »Nimirum  illa sunt opera, que in eorum ualetudine tanta salutis auctor ostendit, quanta illis antea nemo donauit. Hec enim illi uiderunt, et hoc eis exprobrans adiungit, et dixit: Nunc autem et uiderunt, et oderunt et me, et Patrem meum.« Quo sensu hoc intelligendum sit, paulo ante exposuimus.  Sed ut impleatur sermo, qui in lege eorum scriptus est: Quia odio habuerunt me gratis . »Eorum legem dicit non ab ipsis inuentam, sed ipsis datam. Gratis uidelicet odit, qui nullum ex odio concessum querit, uel ad commodum tendit [Aug., qui nullum ex odio commodum querit, uel incommodum  fugit].« Hi uero de quibus hoc dixit, pro beneficiis reddiderunt mala; et propter nimiam cordis malitiam oderunt diligentem eos, et benefacientem illis.  Cum autem uenerit Paraclitus, quem ego mittam uobis a Patre, Spiritum ueritatis qui a Patre procedit. » [a 1Kb] Ex multis sancti Euangelii locis inuenimus, quia discipuli ante aduentum sancti Spiritus minus capaces erant ad indulgendum [Ms., intelligendum] arcana diuine sublimitatis, minus fortes ad toleranda aduersa humane prauitatis, sed eis adueniente Spiritu, cum augmento diuine agnitionis, data est etiam constantia uincendi humane persecutionis tentamenta.« Unde eos Spiritus sancti aduentu promisit roborandos esse, uel ad fiduciam predicationis, uel ad constantiam passionis: sicut in ipso  principe apostolorum factum esse cognouimus, qui prius ad unius ancille uocem Christum timuit confiteri, quem postea palam et in omnibus ceteris constantius, sancto Spiritu roboratus, multis Iudeorum millibus predicauit; ita ut ad eius predicationem tria millia uirorum legamus credidisse et baptizatos esse; et non post multum temporis etiam quinque millia credidisse . Unde et ipse Christus, ut audiuimus, promisit eis, dicens: Cum autem uenerit Spiritus Paraclitus, quem ego mittam uobis a Patre Spiritum ueritatis. Utrumque dixit, et Spiritum Paraclitum, hoc est spiritum consolationis, et Spiritum ueritatis, ut et fiduciam habuissent predicationis in Spiritu ueritatis, et consolationem gratie in eodem Spiritu. Quod uero ait: Qui a Patre procedit,  609 statim subiunxit, quem ego mittam. Significat enim quod equaliter idem Spiritus sanctus a Patre et Filio procedit, et equaliter a Patre et Filio mittitur; sed propter distinctionem personarum, hic dicitur a Patre procedere, et a Filio mitti; et in eadem distinctione personarum unam esse operationem ac uoluntatem suam cum Patris uoluntate denuntiat. uenit etiam et sua sponte, quia cequalis est Patri et Filio, ut cognoscatur unam esse uoluntatem atque operationem sancte Trinitatis.

uERS. 27.---Ille, inquit, testimonium perhibebit de me, et uos testimonium perhibebitis. » [b 1Kb] Quia que Spiritu intus docente perceperunt, hec abiecto timore pristino, foris loquendo et aliis ministrando protulerunt. Ipse namque Spiritus corda eorum et  ad scientiam ueritatis illustrauit, et ad docenda que nossent, culmine ueritatis erexit.« Cum autem uenerit Paraclitus, ille testimonium perhibebit de me. »Tanquam diceret: odio me habuerunt et occiderunt uidentes; sed tale de me Paraclitus testimonium perhibebit, ut eos faciat in me credere non uidentes. Et uos, inquit, testimonium perhibetis, quia ab initio mecum estis, perhibebit Spiritus sanctus, perhibebitis et uos, quia ab initio mecum estis. Potestis predicare, quod nostis: quod ut modo non faciatis, illius [Ms., quod amodo non facitis, quia illius] Spiritus plenitudo nondum adest uobis.«

 CAPUT XuI, uERS. 1, 2.---Hec locutus sum uobis, ut non scandalizemini. Absque synagogis facient uos. » [c 1Kb] Curauit namque pius magister, futura discipulis prauorum bella predicare, quo minus eos uenientia possint turbare. Solent enim leuius ferri aduersa, que presciuntur,« quam que subito ex insperato superueniunt, sicut in seculari litteratura legitur, sepe repentini casus perturbationis fortissimos quosque in bello milites fatigare. Sed uenit hora, ut omnis qui interficit uos, arbitretur obsequium se prestare Deo. »Arbitrabantur autem obsequium se Deo prestare Iudei in eo quod ministros Noui Testamenti odiis insequebantur et morte. Sed sicut illis testimonium perhibet Apostolus: Aemulationem Dei habent; sed non secundum scientiam . Arbitrantur  ergo legis emulatione [Ms., emulatores] obsequium se prestare Deo, dum preconibus gratie neces inferunt; sed frustra legem que per famulum data est defendunt, qui gratiam quam ipse Filius offert accipere renuunt; incassum se Deo Patri placere estimant, qui Dei Filium contemnere, imo etiam persequi ac blasphemare laborant.« Duo dixit illis esse uentura a Iudeis, id est, ut extra synagogam eos facerent, et ut eos interficerent. Que etiam ad cumulum damnationis illius populi pertinebant, et ad salutem gentium profutura fuissent, sicut Paulus in Actibus apostolorum illis Iudeis dixit: Quia indignos uos uerbo Dei fecistis, ecce conuertimur ad gentes: Sic enim precepit nobis Dominus: Ecce dedi te in lucem gentium, ut sis salus mea usque ad extremum  terre . Sequitur:  Et hec facient, quia non nouerunt Patrem neque me. » [d 1Kb] Quia enim Filius in Patre est et Pater est in Filio, et qui uidet Filium uidet et Patrem: patet profecto quia quicunque Filii credulitatem obstinata mente reiiciunt, nec Patrem nosse probantur.«  Sed hec locutus sum uobis, ut cum uenerit hora eorum, reminiscamini quia ego dixi uobis. Magna consolatio est discipulorum, reminisci ante predicta esse a magistro que passuri essent, et eumdem se scire habere adiutorem et remuneratorem, pro cuius nomine talia passuros se esse predictum est illis.

uERS. 5.---Hec ab initio uobis non dixi, quia uobiscum eram. Que sunt que ab initio illis non dixit?  Etiam de Spiritu sancto, quem missurus erat illis a Patre, et de consolatione et confortatione [Ms., confirmatione] eiusdem Spiritus, quo consolandi et roborandi fuissent, ut omnia mundi aduersa uel Iudeorum scandala et persecutiones, libero animo formidare non debuissent. Hec ab initio non dixi, quia uobiscum eram, quia mea presentia consolabatur uos; et nunc uadens ad Patrem, necessarium habetis Spiritum sanctum, qui uos consoletur et confirmet in omni tribulatione et passione, quam passuri eritis. Et [Al., At] nunc uado ad eum qui me misit, et nemo, inquit, ex uobis interrogat me, quo uadis?  » [a 1Kb] Significat sic se iturum ad eum qui misit illum, ut nullus interrogaret quod palam fieri uisu corporis cernerent: nam superius interrogauerant eum quo 610 esset iturus, dum ad passionem properauit; et respondit eo se iturum quo ipsi tunc uenire non poterant. Nunc uero ita se promisit iturum, ut nullus, quo uadis, interroget; nubes enim suscepit eum quando ascendit ab eis; et euntem in celum non uerbis quesierunt, sed oculis uiderunt [Aug., deduxerunt].  Sed quia hec locutus sum uobis, inquit, tristitia impleuit cor uestrum. uidebat utique quid illa sua uerba in eorum cordibus agerent. spiritalem quippe nondum habentes interius consolationem, quam per Spiritum sanctum fuerant habituri, id quod exterius in Christo uidebant, amittere metuebant.«  Sed ego ueritatem dico uobis, expedit uobis ut ego uadam. » [b 1Kb] Expedit ut forma serui uestris subtrahatur aspectibus, quatenus amor diuinitatis aptius uestris infigatur mentibus. Expedit ut notam uobis formam celo inferam, quatenus per hoc maiore desiderio illuc suspiretis. Si autem non abiero, Paraclitus non ueniet ad uos: si autem abiero, mittam eum ad uos. Non quia non poterat ipse in terra positus dare Spiritum discipulis, hec loquitur; cum aperte legatur, quia post resurrectionem apparens eis, insufflauit et dixit eis: Accipite Spiritum sanctum : sed quia ipso in terra posito, et corporaliter conuersante cum eis, non ualebant ad illum erigere mentem, ad sitienda munera gratie celestis. Ascendente autem illo ad celos, et illi pariter  omne desiderium suum illo transferebant. Ideo capaces Spiritus sancti iam facti erant, non ultra de morte eius contristati, sed de promissionis eius [Ms., Spiritus sanctus] munere [erant] letati. Patet autem, nec laboriosa expositione indiget, cur eumdem Spiritum Paraclitum, id est, consolatorem cognominauerit: quia nimirum corda discipulorum, que recessus ipsius mesta reddidisset, huius consolaretur et recrearet aduentus.« Non quod antea Spiritus sanctus non esset in cordibus discipulorum, uel etiam in antiquorum sanctorum, sed manifesta plenitudine ante sic non fuit datus, quomodo post ascensionem die decima in centum uiginti nomina transmissus legitur. Sed in nullo opere cuiuslibet  persone, Patris, uel Filii, uel sancti Spiritus totius sancte Trinitatis operatio defuit; sed oportebat ita insinuari Trinitatem, ut, quamuis nulla esset diuersitas substantie, singillatim tamen commendaretur distinctio personarum.

uERS. 8.---Cum autem uenerit ille, arguet mundum. Quid est, quod dixit, cum uenerit ille, arguet mundum? » [c 1Kb] Nunquidnam Christus, dum esset in mundo, non arguit mundum de his omnibus que sequuntur? Sed Christus solam Iudeorum gentem arguit; Spiritus uero sanctus, in discipulis eius toto orbe diffusis, non unam gentem intelligitur arguisse,  sed mundum. In quo arguit? In eo quia per Spiritum sanctum caritas diffusa est in cordibus eorum , que foras mittit timorem, ut non metuerent mundum, id est, amatores mundi arguere. De peccato, et de iustitia, et de iudicio. Quam sententiam ipse Christus exposuit dicens:  De peccato quidem, quia non credunt in me.« » [d 1Kb] Peccatum incredulitatis quasi speciale posuit, quia sicut fides origo uirtutum, ita solidamentum est uitiorum in incredulitate persistere, Domino terribiliter attestante, qui ait: Qui autem non credit, iam iudicatus est , quia non credit in nomine unigeniti Filii Dei:« iudicatus dixit, id est, damnatus.  De iustitia uero, quia ad Patrem uado, et iam non uidebitis me. »Iustitia discipulorum Christi  erat [Beda, Christi confessio erat] quod Dominum quem uerum hominem cernebant, uerum quoque Dei Filium esse crediderunt; et quem sibi corporaliter ablatum nouerant, certo semper amore colebant. Iustitia ceterorum fidelium, id est, eorum qui Dominum in carne non uiderunt, hec est: quod eum, quem corporali intuitu nunquam uiderunt, Deum et hominem uerum corde credunt ac diligunt. De qua profecto iustitia fidei arguuntur infideles, cur ipsi uidelicet, cum similiter uerbum uite audirent, noluerunt ei credere ad iustitiam. Neque enim nequitia malorum ex sua solum prauitate [Beda, tortitudine], uerumetiam ex comparatione rectorum, quam sit damnanda, denuntiat. Arguit ergo mundum, id est, infideles, Spiritus sanctus de peccato, quia non  crediderunt in Christum; arguit de iustitia credentium, quia exemplum eorum sequi noluerunt, qui hunc ad Patrem ascendisse, neque ultra corporaliter in terris conuersaturum esse, sciebant; 611 nec tamen ab eius dilectione poterant ulla ratione separari; hoc est enim quod ait: Quia ad Patrem uado, et iam non uidebitis me. Non uidebitis me, postquam ascendero, qualem nunc uidere soletis, carne mortali et comprehensibili [Beda, corruptibili] circumdatum: sed in maiestate ad iudicium uenientem, et peracto iudicio, in maiore gloria cum sanctis apparentem. Sequitur:  De iudicio autem, quia princeps huius mundi iudicatus est. Principem mundi diabolum dicit, quia primatum in cordibus infidelium tenuit, quos hic mundi nomine uoluit intelligi;  qui ordine peruerso, mundum potius quam mundi creatorem diligunt; qui iudicatus est a Domino, qui ait: uidebam Satanam sicut fulgur cadentem de celo . Iudicatus est ab eo, cum et ipse demonia eiiceret, et discipulis daret potestatem calcandi supra omnem uirtutem inimici. Arguitur itaque mundus de iudicio, quo diabolus est iudicatus, quando homines, ne Dei uoluntati resistere presumant, exemplo damnati propter superbiam terrentur archangeli.« » [e 1Kb] Credant itaque homines in Christum, ne arguantur de peccato infidelitatis  sue, quo peccata omnia tenentur [Ms., quo peccato omnia detinentur]; transeant in numerum fidelium, ne arguantur de iustitia eorum, quos iustificatos non imitantur; caueant futurum iudicium, ne cum mundi principe iudicentur, quem iudicatum imitantur; etenim ne sibi existimet parci superbia dura mortalium, de superborum supplicio terrenda est angelorum.« Sequitur:

uERS. 12, 13.---Adhuc multa habeo uobis dicere, sed non potestis portare modo. Cum autem uenerit Spiritus ueritatis, docebit uos omnem ueritatem. » [a 1Kb] Certum est autem quod ueniente desuper Spiritu, apostoli maiorem multo scientiam ueritatis quam carnales eatenus potuere, consecuti sunt, maiore desiderio certandi pro ueritate succensi sunt.  Non tamen putandum est in hac uita quempiam omnem ueritatem posse comprehendere. Unde et ipse beatus Paulus apostolus, qui ad tertium celum raptus est, et ibi audiuit arcana uerba, que non licet homini loqui , ait: Ex parte, inquit, cognoscimus, et ex parte prophetamus; cum autem uenerit, quod perfectum est, euacuabitur, quod ex parte est . Intelligendum est ergo, quod ait de Spiritu, docebit uos omnem ueritatem, quasi diceret: Diffundet in uestris cordibus caritatem, que uos omnem ueritatem faciet amare: cuius magisterio intus edocti, proficiatis de uirtute in uirtutem, dignique efficiamini peruenire ad uitam, in qua uobis eterna claritas summe ueritatis et uere sublimitatis, id est, contemplatio uestri conditoris appareat.«  Sequitur: Non enim loquetur a semetipso, sed quecunque audiet, loquetur. Non enim loquitur Spiritus a semetipso, fortassis quia non est a semetipso, sed a Patre. Nam Filius natus est a Patre, et Spiritus sanctus procedit a Patre: non enim loquitur a semetipso, id est, sine Patris et Filii communione [Al., commotione]. Non enim diuisus est Spiritus sanctus a Patre et Filio, sed unum opus est Patris et Filii et Spiritus sancti. »Sed quecunque audiet, loquetur: audiet uidelicet per unitatem substantie et proprietatem scientie. Non loquitur a semetipso, quia non est a semetipso. Pater quippe solus de alio non est, Filius a Patre genitus, et Spiritus sanctus a Patre procedit. Ab ipso enim audiet Spiritus sanctus a quo  procedit, quia non est a seipso, sed ab illo a quo procedit. [A quo est illi intelligentia , ab illo utique et scientia]. Ab illo igitur audientia, quod nichil est aliud quam scientia. Quod uero adiunxit: Et que uentura sunt, annuntiabit uobis. Constat enim nonnullos sanctorum in Spiritu sancto futura predixisse;« sed tamen altius sunt hec uerba Domini consideranda, que omnibus sanctis communia esse possunt. »Igitur Spiritus adueniens, que uentura sunt annuntiat, cum gaudia nobis patrie celestis ad memoriam reducit, cum festa illa superne ciuitatis per donum nobis sue aspirationis innotuit. uentura nobis annuntiat, cum nos a dilectione  [Ms. et Beda, delectatione] presentium abstrahens promissum in celis regnum nostris cordibus desideriis [Beda, promissi in celis regni desideriis] inflammat.

uERS. 14.---Ille me clarificabit, quia de meo accipiet, et annuntiabit uobis. Spiritus clarificauit Christum, quia per eum tanta caritas in cordibus discipulorum accensa est, ut abiecto timore carnali effectum resurrectionis eius constanter predicarent, 612 qui paulo ante tempore passionis pauidi fugerant. Unde scriptum est: Et repleti sunt omnes Spiritu sancto, et loquebantur uerbum Dei cum fiducia . Spiritus clarificauit Christum, cum impleti gratia spiritali doctores sancti, tot et tanta miracula in nomine Christi fecerunt, quibus orbem  totum ad fidem Christi conuerterent, tot ac tanta pro Christi nomine passionum certamina pertulerunt [b 1Kb] .« Clarificat, dum caritatem in cordibus nostris diffundit, et eterne patrie amorem inspirat. Quia de meo accipiet, et annuntiabit uobis, id est, de meo Patre. De Patre accepit Spiritus sanctus, quia de Patre procedit, de quo et Filius natus est: qui uero de nullo natus sit, de nullo procedit, Pater est solus.  Omnia quecunque habet Pater, mea sunt, propterea dixi quia de meo accipiet, et annuntiabit uobis. De his dixit que ad ipsam Patris diuinitatem pertinent, in quibus ille est equalis Patri; in quibus est et Spiritus sanctus equalis Patri et Filio, quia una substantia, una natura, una maiestas, una gloria, una eternitas [est] Patris, et Filii, et Spiritus  sancti, et est unus Deus omnipotens, inuisibilis, incomprehensibilis omni creature, Pater et Filius et Spiritus sanctus. Sequitur:



CAPUT XXXuIII. Modicum se ab eis uidendum dicit: et iterum modicum, et non uidendum. De quo querentibus discipulis, similitudinem mulieris post partum pre gaudio tristitie non reminiscentis inducit. Et quos a Patre amari significat, corroborat relicturus dicens: In mundo pressuram habebitis, sed confidite, ego uici mundum

uERS. 16-19.---Modicum, et non uidebitis me, iterum modicum, et uidebitis me, quia uado ad Patrem. » [c 1Kb] Notandum autem, quia tota lectionis huius euangelice  series illis conuenit, qui eam presentes audierunt a Domino: prius autem illis [Ms. et Beda, Pars autem illius] etiam et nobis, qui post passionem et resurrectionem Dominicam ad fidem uenimus, aptissime congruit. Quod autem ait: Modicum, et non uidebitis me, iterum modicum, et uidebitis me, quia uado ad Patrem, ad illos specialiter pertinet, qui eius discipulatui predicantis in carne adherere, et post tristitiam passionis uisa resurrectione et ascensione eius letificari meruerunt.« Modicum etiam fuit ab illa hora illius noctis qua traditus est, in horam passionis sue, quod eum discipuli carnaliter uidebant; et iterum modicum fuit quod clausus  in sepulcro, tertia die resurrecturus iacuit, et illorum aspectibus uideri non potuit. Hoc est quod ait: Modicum, et non uidebitis me; quod uero ait: Iterum modicum, et uidebitis me, significat tempus post resurrectionem, quo cum discipulis conuersatus est, et illis multimoda ostensione apparuit, usque dum ascendit in celum illis uidentibus, ut in Euangelio Luce et Actibus apostolorum legitur: et hoc est quod ait, quia uado ad Patrem. »Ac si patenter dicat: Quia post modicum a uestris aspectibus in monumenti claustra abscondor, et iterum post modicum destructo mortis imperio uobis intuendus apparebo. Quia tempus est, ut expleta dispensatione assumpte mortalitatis, cum resurrectionis triumpho iam reuertar ad Patrem.« Hec uero uerba Domini,  ut dixi, illis speciatim qui eius resurrectionem uidere potuerunt, conueniunt; que apostoli tunc temporis non potuerunt intelligere. Et hanc illorum ignorantiam pius magister intelligens, subsequenter secundum animi illorum dubitationem respondit, quasi expositurus, quid esset, quod dixit: Modicum, et non uidebitis me, et iterum modicum, et uidebitis me.

uERS. 20.---Amen, amen dico uobis, quia plorabitis et flebitis uos, mundus autem gaudebit, uos autem contristabimini, sed tristitia uestra uertetur in gaudium. »Et ipsorum, et totius Ecclesie statui congruit. Plorabant quippe et flebant amatores Christi, cum illum comprehendi, ab hostibus ligari, ad concilium duci, 613 damnari, crucifigi, mori et sepeliri  uiderent. Gaudebant multi [Ms. et Beda mundi] amatores, quos propter infimas cogitationes mundum uocat Dominus, cum morte turpissima condemnarent illum, qui grauis erat eis etiam ad uidendum. Contristabantur discipuli posito in morte Domino; sed agnita eius resurrectione, tristitia illorum uersa [est] in gaudium; uisa ascensionis potentia, iam maiore gaudio subleuati, laudabant et benedicebat Dominum, ut Lucas euangelista testatur . Sed et cunctis fidelibus hic Domini sermo conuenit, qui per lacrymas pressurasque presentes, ad gaudia eterna peruenire contendunt:« Qui seminant in lacrymis, in gaudio metent, euntes ibant et flebant , quatenus in eterna beatitudine laboris sui mercedem recipiant. Mundus autem, id  est, mundi amatores gaudebant, qui ad eterna gaudia se preparare per lacrymas et afflictiones despiciunt: uos autem contristabimini per labores et pressuras; sed tristitia uestra uertetur in eterne beatitudinis letitiam. Sequitur:

uERS. 21.---Mulier cum parit, tristitiam habet, quia uenit hora eius. »Mulierem dicit sanctam Ecclesiam, propter fecunditatem bonorum operum; et quia spiritales Deo filios gignere nunquam desinit. Hec mulier, cum parit, tristitiam habet, quia uenit hora eius. Cum autem pepererit puerum, iam non meminit pressure propter gaudium, quia natus est homo in mundum. Quia nimirum sancta Ecclesia quandiu in  mundo spiritalium uirtutum profectibus insistit, nunquam mundi tentationibus exerceri desistit: at cum deuicto laborum certamine ad palmam peruenerit, iam non meminit pressure precedentis, propter gaudium percepte retributionis. Non sunt enim condigne passiones huius temporis ad superuenturam gloriam, que reuelabitur in nobis . Non meminit, inquit, pressure propter gaudium, quia natus est homo in mundum. Sicut enim mulier, nato in hunc mundum homine, letatur, ita Ecclesia nato in uitam futuram fidelium populo, digna exsultatione repletur; pro qua eius natiuitate multum laborans et gemens in presenti, quasi parturiens dolet. Nec nouum debet cuiquam uideri, si natus dicitur qui ex hac uita migrauerit: quomodo enim consuete nasci dicitur,  cum quis de utero matris procedens hanc in lucem ingreditur; ita etiam rectissime potest natus appellari, qui solutus a uinculis carnis ad lucem sublimatur eternam. Unde mos obtinuit ecclesiasticus, ut dies beatorum martyrum siue confessorum Christi, quibus de seculo transierunt, natales uocitemus, eorumque solemnia non funebria, sed natalia [Beda, natalitia] dicantur. Sequitur Dominus exponens ipse paradigma, quod de muliere proposuit:  Et uos igitur nunc quidem tristitiam habetis; iterum autem uidebo uos, et gaudebit cor uestrum, et gaudium uestrum nemo tollet a uobis. Quod de ipsis quidem discipulis facile intelligitur, quia tristitiam habuerunt passo ac sepulto Domino; sed peracta resurrectionis gloria, gauisi sunt uiso Domino, et gaudium eorum  nemo tollet ab eis.« Licet pressuras ac persecutiones passi essent in hoc mundo, semper in spe gaudebant future retributionis, pro eo quod digni essent pro nomine Iesu contumelias pati . Iterum autem uidebo uos, et gaudebit cor uestrum; et gaudium uestrum nemo tollet a uobis. »uidet itaque electos post tristitiam Dominus, cum eorum patientiam damnato impugnatore remunerat.« [a 1Kb] uidebo uos, id est, cum assumpsero uos ad meipsum, ut ubi ego sum, et uos sitis, et in illa uisione perpetue glorie gaudebit cor uestrum, et gaudium uestrum nermo nemo tollet a uobis: quia ibi nullus aduersarius, nullus persecutor, nemo qui tristitiam ingerat animis uestris, dum uidetur [Ms., uidebitur] Deus deorum in Sion ; et cum apparuerit Christus, tunc et uos apparebitis, ut Apostolus ait, cum illo in gloria . Sequitur:  Et illa die me non rogabitis quidquam. » [b 1Kb] Hoc enim uerbum, quod est rogare, non solum petere, sed etiam interrogare significat, sicut et in Greco habet, unde hoc Euangelium translatum est.« Significat uero, quod ait Dominus, illud tempus quo gaudium nostrum nemo tollet a nobis; ubi iam nichil rogemus, nichil interrogemus: quia nichil desiderandum remanebit, nichil querendum latebit.

uERS. 24.---Usque modo non petistis quidquam in nomine meo. » [c 1Kb] Duobus modis intelligi potest; uel quia  non in nomine meo petistis, quod nomen non, sicut cognoscendum 614 est, cognouistis: uel non petistis quidquam, quoniam in comparatione rei quam petere debuistis, pro nichilo habendum est quod petistis,« quia qui petit, quod ad senpiternam [Ms., supernam] salutem et gaudium eternum non pertinet, nichil petere uidetur ad comparationem illius petitionis, quam petere debuit. Usque modo non petistis quidquam in nomine meo. uel ita intelligendum est: Non petierunt eatenus in nomine Saluatoris, quia dum ipsius Saluatoris uisibilem presentiam contemplarentur, minus ad inuisibilia salutis dona mentis intuitum erexerant. Qui uero contra rationem salutis sue petit, non petit in nomine Iesu. Hinc et Dominus sequenter ait: Petite et accipietis, ut gaudium uestrum sit  plenum, significans, quid sit nobis petendum, id est, ut plenum sit gaudium nostrum: unde ait, et accipietis. Si illa petimus que ad plenitudinem laborum pertineant et gaudiorum, accipiemus. Plenum ergo gaudium, beatitudinem perpetue pacis appellat. Ait itaque: Petite et accipietis, ut gaudium uestrum sit plenum; ac si patenter dicat: Non fluxa seculi gaudia, que et merore semper mixta et dolore finienda sunt; sed illud singulare gaudium a Patre petite, cuius plenitudo nullo [unquam] cuiuslibet inquietudinis attactu minuatur, eternitas nullo unquam termino dissoluatur. Si ergo talia petendo perstiteritis, talia petendo procul dubio que petitis accipietis, si mores menti concordant petentis; parum enim utilitatis affert bene orando superna querere, qui non desistit  peruerse uiuendo infimis implicari.  Hec in prouerbiis locutus sum uobis. uenit hora, cum iam non in prouerbiis loquar uobis, sed palam de Patre annuntiabo uobis. Nam adhuc paruuli fuerant, necdum intelligere potuerant, quomodo Pater esset in Filio, et Filius in Patre; et cetera que ad profunda mysteriorum diuinitatis pertinebant, necdum scire potuerunt. Ideo in prouerbiis, quasi in enigmate, loqui illis uidebatur Dominus; sed promittit ille horam, in qua palam illis de Patre loqueretur. Illam nimirum horam significabat, qua eis, peracta sua passione ac resurrectione, Spiritus sancti erat gratiam daturus. Tunc etenim spiritaliter intus instructi, spiritali delectatione succensi, quo perfectius omnia que de agnitione diuinitatis mortalibus erant capienda, ceperunt;  eo ardentius sola que ad eius uisionem promerendam iuuarent, appetere ac desiderare curauerunt.

uERS. 26.---Illa die in nomine meo petetis, id est, que ad salutem tantummodo animarum uestrarum. et que ad gaudia eterna pertinere uideantur, petere incipietis. Et maxime ut intelligatis, quid sit quod dixi: Ego et Pater unum sumus, uel quomodo Pater sit in me, et ego in Patre. »Tunc in eius nomine petunt, qui petunt, quia in solo eius nomine [Aug., in sono eius nominis] non aliud quam res ipsa est, que hoc nomine uocatur, intelligunt. Hi possunt utcunque cogitare Dominum nostrum Iesum Christum, in quantum homo est, pro nobis interpellare Patrem; in quantum Deus est, nos exaudire cum Patre,« quod  eum significasse arbitror, ubi ait: Et non dico uobis, quia ego rogabo Patrem de uobis. Potest enim non inconuenienter accipi quod ait: Et non dico uobis, quia ego rogabo Patrem de uobis: quia non de presenti, rogo; sed de futuro [tempore] posuit rogabo, quod sanctis ad internam pacem [Ms., in interna pace] receptis, non opus sit iam aliquid rogare [de] illis, quia nimirum tanta beatitudine donandi sint, que amplior esse non possit.  Ipse enim Pater amat uos, quia uos me amatis, et credidistis, quia a Deo exiui. Non ita intelligendum est, quod dixit: Quia uos me amatis, quasi priores illi amarent Christum: sed ita potius quia Pater illos gratuito amore preuenerit, atque ad amandum credendumque Filium, a mundo sustulerit; et quia ipsi agnitam Filii  dilectionem ac fidem pio et sollicito corde seruauerint, maioribus eos donis paterne dilectionis esse remuneratos, una cum Filio et Spiritu sancto amare, quos amore dignos iudicat. Quod uero adiunxit, quia uos me amatis, eadem ratione sentiendum est. Quapropter quicunque Filium recte amat [Ms., recte habet], hunc cum Patre et Spiritu sancto amet [Ms., amat]: quia quorum inseparabilis est natura diuinitatis, horum una eademque sunt dona uirtutis: hoc est, quod amatis et creditis [Al., credidistis] quia a Deo exiui.

615 uERS. 28.---Exiui a Patre, et ueni in mundum, iterum relinquo mundum, et uado ad Patrem. Exiuit a Patre, et uenit in mundum, quia uisibilis mundo apparuit in humanitate, qui erat inuisibilis apud Patrem  in diuinitate; exiuit a Patre, quia non in ea forma qua equalis est Patri, sed in assumpta creatura minor apparuit. Et uenit in mundum, quia in ea forma serui quam accepit, etiam mundi huius amatoribus se uidendum prebuit. Iterum reliquit mundum, et rediit ad Patrem, quia ab aspectu amatorum mundi, quod uiderant, abstulit, et se amatoribus suis equalem Patri esse credendum docuit. Reliquit mundum, et rediit ad Patrem, quia humanitatem quam induit, per ascensionem ad inuisibilia paterne maiestatis adduxit. Hec quidem uerba Domini mystica, et sicut ipse testatur, in prouerbiis sunt dicta. Sed discipuli quibus dicebantur adeo carnales adhuc erant, ut eorum profunditatem minime caperent; et non solum  arcana dictorum, sed nec ipsam ignorantiam suam intelligerent, putantes simpliciter et dilucide prolata, que non intelligentibus prouerbia erant: et continuo responderunt:  Ecce nunc palam loqueris, et prouerbium nullum dicis. Palam igitur eum loqui estimabant, cuius mysteria dictorum necdum comprehendere ualebant. Quod autem adiungunt:  Nunc scimus, quia scis omnia, et non opus est tibi ut quis te interroget. In hoc credimus, quia a Deo exiisti: aperte ostendunt quia loquens ad eos Dominus, de his maxime disputabat, que illos delectabat audire et que illi interrogare uolebant. Hec ipse preueniens eos, ultro proferebat, unde merito illum scire omnia quasi Deum, et quasi Dei Filium a Deo uenisse credunt et confitentur. Apertum namque diuinitatis  indicium est cogitationum nosse secreta.

uERS. 32.---Ecce uenit hora, et iam uenit, ut dispergamini unusquisque in propria. uenit itaque hora passionis mee, qua solus torcular calcare habeo, et nemo [nec] saltem ex uobis mecum remanebit, sed dispergemini in propria, id est, uestre infidelitatis timore. Quasi diceret: Ita perturbabimini, ut etiam quomodo uos modo credere putatis, omnino relinquatis. uenerunt enim ad tantam desperationem et sue fidei obliuionem, ut nec quid ante crederent recordati sint. Ecce quomodo eum reliquerant, deserendo etiam ipsam fidem qua in eum crediderant. In ea uero pressura quam post eius glorificationem accepto Spiritu sancto pertulerunt, non eum reliquerunt: et quamuis fugerent de ciuitate in ciuitatem, ad ipsum  refugeretur [Ms., ab ipso non refugerunt]. Dato quippe illis Spiritu sancto, factum est in eis quod nunc dictum est eis: Confidite, ego uici mundum. » [a 1Kb] Confiderunt et uicerunt. In quo, nisi in illo? Non enim uicisset [ille] mundum, si membra eius uinceret mundus. Unde ait Apostolus: Gratias Deo, qui dat nobis uictoriam; continuoque subiecit: Per Dominum nostrum Iesum Christum , qui dixerat suis: Confidite, quia ego uici mundum.« Sermonem ita concludit:  Hec locutus sum uobis, ut in  me pacem habeatis. Non tantum ad hec uerba respicit que hic in sancto conuiuio locutus est eis, sed ad omnia que ab initio discipulatus eorum uel loquebatur, uel in presentia illorum agebat: hec omnia ad hoc pertinent, ut pacem habeamus in illo, licet pressuras et persecutiones patiamur in mundo. [Et] in magna spe consolationis concludit hec uerba: Sed confidite, ego uici mundum. Non enim caput in se solummodo, sed etiam in membris suis uicit mundum. Ideo non timende sunt persecutiones huius mundi. Et hec omnia sunt agenda, ut pacem habeamus in illo. » [b 1Kb] Hanc enim causam commendauit sermonis sui, ut in illo pacem haberent, propter quam Christiani sumus. Hec enim pax finem temporis non habebit; et omnis pie nostre intentionis actionisque finis, ipsa erit.  Propter hanc sacramentis eius imbuimur, propter hanc mirabilibus eius operibus et sermonibus erudimur, propter hanc Spiritum eius pignus accepimus, propter hanc in eum credimus et speramus, ut eius amore, quantum ipse donat, efficiamur digni; per hanc pacem in pressuris omnibus consolamur; per hanc et a pressuris omnibus liberamur; propter hanc omnem tribulationem fortiter sustinemus, ut in hac sine ulla tribulatione regnemus.« Sequitur.



616 LIBER SEPTIMUS.



CAPUT XXXIX. Ad Patrem de clarificatione sua loquens, discipulos prolixa et multimoda prosecutione commendat, passione protinus imminente.


CAPUT XuII, uERS. 1.---Subleuatis iehsu oculis in celum dixit: Pater, uenit hora, clarifica Filium tuum. Potuit silenter hec eadem uerba orationis Patri Filius dicere; sed oratio Filii doctrina est discipulorum, nec non et eorum qui illorum exempla sequi uoluissent [Ms., uoluerint], uel eorum scripta legere. Dixit: uenit hora. Hora itaque passionis appropinquat. Clarifica Filium tuum, id est, resurrectionis gloriam precedat humilitas passionis, et subsequatur cito resurrectionis clarificatio. Sequitur: Ut Filius tuus clarificet te. Clarificatio Patris eterna est, que nec  augeri nec minui potest. Sed hec clarificatio ad notitiam Dei Patris pertinet, ut resurrectionis gloria in Filio peracta, innotesceret Deus Pater in toto orbe, qui ante in Iudeis tantummodo notus erat. » [a 1Kb] Clarifica Filium tuum, ut Filius tuus clarificet te, quasi dixisset: Resuscita me, ut innotescas in toto orbe per me.« Sequitur:  Sicut dedisti ei potestatem omnis carnis. Id est, omnis hominis, a parte totum, caro pro homine. Hec ait ut ostenderet magis ac magis quomodo clarificaturus esset Patrem. »Sicut ergo dedisti ei potestatem, inquit, omnis carnis, ita te clarificet Filius; id est, notum te faciat omni carni,  quam dedisti ei. Sic enim dedisti.  Ut omne quod dedisti ei, det eis uitam eternam. Hec est uita eterna, ut cognoscant te solum uerum Deum, et quem misisti Iesum Christum. Ordo uerborum est, ut te et quem misisti Christum Iesum cognoscant solum Deum uerum.« Plena cognitio Dei Patris et Filii et Spiritus sancti plena est et perfecta uita eterna; perfecta uita eterna, summa beatitudo est; summa beatitudo non est, nisi in uita eterna. Ideo dixit: Hec est uita eterna, ut cognoscant te, et quem misisti Iesum Christum solum et uerum Deum.

uERS. 4.---Ego te clarificaui super terram, opus consummaui quod dedisti mihi ut faciam. Quid est quod preterito tempore posuit, clarificaui et consummaui, et statim subiunxit futuri temporis uerbum faciam,  nisi quod omnia Deo sunt presentia, et in diuina predestinatione futura quasi transacta esse credenda sunt? Quod enim futurum fuit ut fieret, hoc quasi transactum fuit. Ego te clarificaui, quasi dixisset: Ego te clarificabo predicationis gloria, quam in discipulis suis toto mundo efficit; dum opus consummabo passionis mee et resurrectionis, quod dedisti mihi ut faciam.  Sed nunc uero clarifica me, tu Pater. »Dicendo enim, te clarificaui super terram, se autem a Patre apud eumdem Patrem postulat clarificandum, modum profecto utriusque clarificationis ostendit. Ipse quippe Patrem clarificauit super terram, eum  gentibus predicando: Pater uero ipsum apud semetipsum, ad suam dexteram collocando. Subiunxit: Claritate quam habui priusquam mundus fieret apud te. Ordo uerborum est, quam habui apud te priusquam mundus esset. In hoc ualet quod ait: Et nunc clarifica me, hoc est, sicut tunc, ita et nunc; sicut tunc predestinatione, ita et nunc perfectione; fac [Ms., statue] in mundo quod apud te fuerat ante mundum; fac [Ms., statue] in suo tempore quod ante omnia tempora statuisti. Conuenit nos intelligere in hoc loco predestinationem claritatis humane que in illo est nature, ex mortali immortalis apud Patrem future; et hoc iam predestinando factum fuisse, antequam mundus esset, quod in mundo etiam suo tempore fieret. Si enim de nobis dixit hic uidens  predestinationem Filii Apostolus: Sicut elegit nos in ipso ante mundi constitutionem  [a 1Kb] .« Nec formidare debemus predestinatum dicere Filium Dei secundum humanitatem, qui in tempore suo uenit 617 in mundum, ante tamen omnia tempora predestinatum esse [Ms., predestinatus est]. »Illud autem predestinatum fuit, quod nondum erat, ut fieret, quod Deus uoluit ut esset. De qua predestinatione ait Apostolus in principio Epistole ad Romanos: Qui factus est ei ex semine Dauid secundum carnem, qui predestinatus est Filius Dei in uirtute . Secundum hanc predestinationem etiam clarificatus est antequam mundus esset, ut et claritas eius esset ex resurrectione mortuorum apud Patrem ad cuius dexteram sedet.«

 uERS. 6.---Manifestaui nomen tuum hominibus, quos dedisti mihi de mundo. Quod ergo facturus erat per doctores sanctos in toto orbe post gloriam resurrectionis et ascensionis sue, et post Spiritus sancti dona, que in discipulos delata sunt, hoc quasi factum esse dixit. » [b 1Kb] Tale est hoc, quale et illud quod Paulo ante dixit: Ego te clarificaui super terram: pro tempore futuro et illic et hic preteritum ponens tempus, sicut qui sciret predestinatum esse ut id fieret, et ideo fecisse se dicens quod erat sine ulla dubitatione facturus. Sequitur:

uERS. 7, 8.---Tui erant, et mihi eos dedisti, et sermonem tuum seruauerunt. Nunc cognouerunt quia omnia que dedisti mihi, abs te sunt, quia uerba que dedisti mihi, dedi eis, et ipsi acceperunt et cognouerunt  uere quia a te exiui, et crediderunt quia tu me misisti. Quanquam et hec omnia de omnibus futuris fidelibus dici potuerint re imperfecta [Ms. spe perfecta; Aug., spe iam perfecta], cum adhuc essent futura, tamen et hec specialiter de discipulis dici possunt ad quos tunc presentialiter loquebatur, quia illud quod sequitur: Cum essem cum eis, ego seruabam eos in nomine tuo; quos dedisti mihi, custodiui, et nemo ex his periit, nisi filius perditionis  magis huic sensui conuenit, ut apostolis specialiter hec loqueretur. Deinde subiungit: Nunc  autem ad te uenio, cum [Aug., unde] manifestum est eum de corporali sua dixisse presentia: Cum essem cum eis, ego seruabam eos; ueluti iam cum eis ea presentia non esset. Eo modo enim significare uoluit ascensionem mox futuram, de qua dicit: Nunc autem ad te uenio: iturus utique ad dexteram Patris; unde uenturus est ad uiuos et mortuos iudicandos, presentia itidem corporali secundum fidei regulam sanamque doctrinam. Nam presentia spiritali cum eis erat semper, et cum tota Ecclesia sua in hoc mundo usque in consummationem seculi.« Quod uero ait, ut ad superiora redeamus, Manifestaui nomen tuum hominibus, quos dedisti mihi, non illud nomen quod Deus es, sed illud nomen quod Pater meus es: quod nomen manifestari  non potest sine illius Filii manifestatione. Nam uero illud nomen quod Deus est, nulli nature rationabili incognitum omnimodis esse putauit. Hec est enim uere uis diuinitatis, ut creature rationali non omnino incognitus possit abscondi, exceptis paucis in quibus natura rationalis nimium deprauata est. Propemodum omnes gentes Deum esse fatentur, licet diuersis erroribus uerum Deum agnoscere impediantur. Quod uero in Psalmis legitur: Notus in Iudea tantum Deus , quia legitimo cultu tantummodo Deum uerum cognouerunt et coluerunt: in hoc uero quod Pater est Christi per quem tollit peccata, ignotum fuit antequam uenisset Christus in mundum; nisi tantum quibus Deus per spiritum prophetie reuelauit hoc mysterium magnum et absconditum,  quod post aduentum eius in mundum, predicatum est gentibus, creditum est in hoc mundo, assumptum est in gloria. Quod uero addidit: Quos dedisti mihi, hoc est, quod paulo ante dixit: Nemo potest uenire ad me, nisi Pater, qui misit me, attraxerit eum. Quos dedisti mihi de mundo, hoc est, quibus per regenerationem hoc prestitit, non quibus natura per natiuitatem contulit. Quid est quod sequitur: Tui erant, et mihi eos dedisti? In humanitate hanc potestatem se accepisse a Patre dicit, ut eos haberet quos Pater elegit et predestinauit ante constitutionem mundi; non solum Pater, sed et Filius et Spiritus sanctus, ut sit unum opus sancte Trinitatis inseparabilis et omnimodo equalis. Pereat hic  carnalis cogitatio. De mundo sibi a Patre dicit Filius datos esse homines, quibus alio loco dicit: Ego uos de mundo elegi . Quos de mundo Dei Filius elegit cum Patre, idem ipse homo Filius de mundo eos accepit a Patre. »Sequitur: Et sermonem tuum seruauerunt: nunc cognouerunt, 618 quia omnia que dedisti mihi, abs te sunt. Id est, cognouerunt, que abs te sunt [Aug., cognouerunt, quia abs te sum]. Simul enim Pater dedit omnia, cum genuit [eum] qui haberet omnia;« sicut in prioribus huius Euangelii ipse Dominus dicit: Sicut enim Pater habet uitam in semetipso, sic dedit et Filio uitam habere in semetipso, id est, genuit Filium uitam habentem in  semetipso. »Quia uerba que dedisti mihi, dedi eis, et ipsi acceperunt, id est, intellexerunt atque tenuerunt. Tunc enim uerbum accipitur, quando mente percipitur et tenetur, ne obliuione pereat. Et cognouerunt, inquit, uere quia a te exiui, et crediderunt quia tu me misisti. Et hic subaudiendum est, uere. Quod enim dixit, cognouerunt uere, exponere uoluit adiungendo; et crediderunt. Hoc itaque crediderunt uere, quod cognouerunt uere: id enim est, a te exiui, quod est, tu me misisti. Sed tamen adhuc non erant discipuli tales, quales eos dicit futuros esse, uerbis preteriti temporis usus: quasi iam essent, pronuntians quales futuri essent, accepto scilicet Spiritu sancto, qui eos, sicut promissum est, doceret omnia et induceret eos in omnem ueritatem. Dedit eis uerba, sicut  dixit, que dedit ei Pater: sed quando illa non foris in auribus, sed intus in cordibus spiritaliter acceperunt, tunc uere acceperunt, quia tunc uere cognouerunt; uere autem cognouerunt, quia uere crediderunt. « Sed hec uerba, que dicit Filius sibi dedisse, si ad diuinitatis unitatem intelligitur pertinere, eo modo dedit uerba Pater Filio, quo genuit uerbum ceternum sibi. Si uero ad humanitatem respicit, quis intelligit quomodo dedisset, uel quomodo accepisset Deus homo factus ex uirgine, quando etiam ipsam, que de uirgine facta est, generationem quis enarrabit? Sequitur:

uERS. 9.---Ego pro eis rogo, non pro mundo rogo, sed pro his, quos dedisti mihi. Hec enim dixit inter alia, dum oraret pro eis, quos dedit ei Pater.  » [a 1Kb] Mundum uult modo intelligi, qui uiuunt secundum concupiscentiam mundi, et non sunt in ea sorte gratie ut ab illo eligantur ex mundo. Non itaque pro mundo, sed pro eis quos Pater dedit, rogare se dicit: per hoc enim quod eos illi Pater iam dedit, factum est ut non pertineant ad eum mundum, pro quo non rogat. Deinde subiungit: Quia tui sunt. Neque enim quia Pater eos Filio dedit, amisit ipse quos dedit, cum adhuc Filius sequatur ac dicat:  Et mea omnia tua sunt, et tua mea. Ubi satis apparet quomodo unigeniti Filii sint omnia que sunt Patris; per hoc utique quod etiam ipse Deus est, et de Patre Patri natus equalis [Aug., est natus equalis].« Hoc enim dictum est de sancta et rationabili creatura,  quam elegit Deus, et que subdita est Patri et Filio, et equaliter est Patris et Filii. »Hec ergo cum sit Dei Patris, non simul esset et Filii, nisi Patri Filius esset equalis. Nec fas est ut sancti, de quibus hec locutus est, cuiusquam sint, nisi eius a quo creati et santificati sunt. Ergo cum et Patris et Filii sunt, equales esse demonstrant, quorum equaliter sunt.« Et clarificatus sum, inquit, in eis. »Nunc suam clarificationem tanquam facta sit dicit, cum adhuc esset futura.« Clarificatus sum in eis, id est, per eorum predicationem clarificatus sum in toto mundo. Et quia predestinatum est ut fieret, certum uoluit esse quod futurum erat. Ideo preteriti temporis uerbo usus est.

 uERS. 11.---Et iam, inquit, non sum in mundo, et hi in mundo sunt. Significat horam in qua transiturus erat ex hoc mundo, et uerbo presentis temporis usus est pro futuro, quia cito erat futurum, quasi factum esset dixit. Quod autem ait: Et hi sunt in mundo, significat enim eos ad quos loquebatur, tardius transire ex hoc mundo, dum illo abeunte ex hoc mundo necesse esset, ut illi remanerent, per quos predicaretur nomen eius sanctum in mundo. Preuidensque quid eos mouere posset, qui audirent hec que legerent, adiecit: Nunc autem ad te uenio. Ascensionis gloriam designat, per quam eleuatus est homo super altitudinem celorum, et omnium angelicarum potestatum dignitates, ita ut in dextera Dei Patris collocaretur: commendatque eos Patri, quos  corporali absentia relicturus est dicens: Pater sancte, serua eos in nomine tuo, quos dedisti mihi. »Nempe sicut homo Deum rogat pro discipulis suis quos accepit a Deo. Attende quid sequitur: Ut sint, inquit, unum, sicut et nos. Non ait, 619 ut nobiscum sint unum; aut ut simus unum ipsi et nos, sicut unum sumus nos; sed ait, ut sint unum sicut et nos; ipsi utique in natura sua sint unum, sicut et nos in nostra unum sumus. Quod procul dubio non diceret, nisi secundum hoc diceret, quod Filius equalis est Patri, sicut in alio loco dicit: Ego et Pater unum sumus ; non secundum id quod homo est: nam secundum hoc dixit: Pater maior me est ; sed quoniam una eademque persona est Deus et homo, intelligimus hominem in eo  quod rogat: intelligimus autem Deum in eo quod unum sunt, et ipse et ille quem rogat. Sequitur:  Cum essem cum eis, ego seruabam eos in nomine tuo. Me, inquit, ueniente ad te serua eos in nomine tuo, in quo eos, quando cum eis eram, et ipse seruabam. In nomine Patris seruabat discipulos suos Filius hominis in humana presentia constitutus: sed etiam Pater in nomine Filii seruabat, quos in nomine Filii petentes exaudiebat. His quippe idem Filius dixerat: Amen, amen dico uobis, si quid petieritis Patrem in nomine meo, dabit uobis . Simul enim nos custodiunt Pater, et Filius, et Spiritus sanctus, qui est unus, uerus, beatus Deus. Intelligamus [Al., quem unum uerum, beatum Deum intelligamus] cum ita loquitur, sicut  hic locutus est, personas eum distinguere, non separare naturam [Aug., naturas];« licet ablata ab eis corporali presentia Filii. Sed nunquam spiritalis custodia deerat, de qua dicit: Ecce ego uobiscum sum omnibus diebus, usque ad consummationem seculi . Quos dedisti mihi, custodiui; et nemo ex his periit, nisi filius perditionis, ut Scriptura impleatur. »Filius perditionis dictus traditor Christi, de quo in psalmo centesimo octauo maxime prophetatur.  Nunc autem ad te uenio; et hec loquor in mundo, ut habeant gaudium meum impletum in semetipsis. »Ecce in mundo loqui se dicit, qui paulo ante dixerat: Iam non sum in mundo.  Ergo et quia non natura ibat [Aug., quia nondum abierat], hic adhuc erat; et quia fuerat abiturus, hic quodammodo iam non erat. Quid sit autem hoc gaudium, de quo ait: Ut habeant gaudium meum impletum in semetipsis, iam superius expressum est, [ubi ait] ut sint unum sicut et nos. Hoc gaudium suum, id est a se in eos collatum, in eis dicit implendum, propter quod locutum se dixit in mundo. Hec est pax illa et beatitudo in futuro seculo, propter quam consequendam temperanter, et iuste, et pie uiuendum est in hoc seculo.«

uERS. 14.---Loquens adhuc Dominus ad Patrem, et orans pro discipulis suis: Ego dedi eis sermonem tuum; in prioribus expositum est. Et mundus eos odio habuit. Significat passiones quas in mundo habituri  erant a persecutoribus, quos hic mundi nomine demonstrat. Deinde causam subiiciens, cur eos oderit mundus, quia non sunt, inquit, de mundo, sicut et ego non sum de mundo. Sed aliter illi, aliter ego. Illi regeneratione, ego generatione. Illi eguerunt secunda natiuitate, quia in peccatis nati sunt: ego quia sine peccato natus sum, non egui regeneratione. Donatum est ergo eis ut de mundo non essent; ego uero nunquam fui de mundo, quia nunquam in peccato. » [a 1Kb] Ipse autem de mundo nunquam fuit, quia etiam secundum formam serui, de Spiritu sancto natus est, de quo illi renati. Si ergo illi ideo non de mundo, quia renati sunt de Spiritu sancto, propterea ille nunquam de mundo, qui natus est de Spiritu sancto.  Non rogo, inquit, ut  tollas eo de mundo, sed ut serues eos ex malo [Ms. a malo]. Adhuc enim necessarium fuit, quamuis iam non essent de mundo, esse tamen in mundo;« ut impleretur, quod dictum est: In omnem terram exiuit sonus eorum, et in fines orbis terre uerba eorum .

uERS. 17.---Sanctifica eos in ueritate. Sic enim seruantur ex malo, quod superius orauit ut fieret de malo perfidie in quo cecidit Iudas proditor. »Sanctificantur itaque in ueritate heredes testamenti noui, cuius ueritatis umbre fuerunt sanctificationes ueteris Testamenti; et cum sanctificantur in ueritate, utique sanctificantur in Christo, qui ueraciter dixit: Ego sum uia, et ueritas, et uita . ueritas  liberabit uos. Paulo ante exponens iehsu quid dixerit, Si uos Filius, inquit, liberabit [Al., liberauerit], uere liberi eritis : ut ostenderet hoc se prius dixisse ueritatem, quod postmodum Filium. Quid ergo aliud et hoc [loco] dixit: Sanctifica eos in ueritate, nisi sanctifica eos in me? Denique sequitur, et hoc apertius insinuare non desinit, Sermo etiam tuus, inquit, ueritas est. Quid aliud 620 dixit, quam ego ueritas sum? Sanctificat itaque Pater in ueritate, id est, in uerbo suo, in unigenito suo, suos heredes, eiusque coheredes. Sed nunc adhuc de apostolis loquitur, nam secutus adiungit:  Sicut me misisti in  mundum, et ego misi eos in mundum. Quos misit, nisi apostolos suos? Nam et ipsum nomen apostolorum, quod Grecum est, nichil nisi missos significat in Latino.« Misit ergo Dominus [Al., Deus] Filium suum absque peccato conceptum et natum; misit ergo Filius discipulos suos quos ipse sanctificauit, uel per baptismi sacramentum; uel per sanguinis sui redemptionem, ut predicarent mundo sanctificationem et ablutionem remissionemque peccatorum suorum. Unde et subiecit:  Et pro eis ego sanctifico meipsum. Id est, in eo quia non ueni facere uoluntatem meam, sed uoluntatem eius, qui misit me Patris. Sanctificatio fidelium est obedientia Filii, qui obediens Patri usque ad mortem, mortem autem crucis: propter quod et Deus exaltauit illum  . Quod uero ait: Ut sint et ipsi sanctificati in ueritate. Hoc est, in meipso; sicut et ego sanctificatus sum in uerbo Dei. Ut et ipsi sint in ueritate, que est uerbum Dei, sanctificati. Nam susceptio humanitatis sanctificata est in unitate persone uerbi Dei; et quia ille caput est omnium sanctorum, et illi membra, et membra quoque per capitis sanctificationem sint sancta in ea ueritate, qua caput est sanctificatum: ideo et in sequentibus non pro his tantum se rogare dixit qui tunc corporali presentia cum eo erant, sed etiam pro omnibus fidelibus qui per eorum uerbum credituri erant per eos. Igitur subiecit, et ait:

uERS. 20.---Non pro his rogo tantum. » [b 1Kb] Id est,  pro discipulis, qui cum illo tunc erant. Sed et pro eis qui credituri sunt per uerbum eorum in me. Ubi omnes suos intelligi uoluit, non solum eos qui tunc erant in carne, sed etiam qui futuri erant. Quotquot enim postea crediderunt in eum, per uerbum apostolorum sine dubio crediderunt, et donec ueniat, credituri sunt: ipsis enim dixerat: Et uos testimonium perhibetis, quia ab initio mecum estis, et per uos Euangelium ministratum est , et antequam scriberetur; et utique quisquis in Christum credit, per Euangelium credit [Aug., Euangelio credit]. Non itaque [Ms., utique] hi tantum intelligendi sunt quos ait in se credituros per uerbum eorum, [qui ipsos cum in carne uiuerent apostolos audierunt, sed et post obitum eorum] et nos longe  post nati, per uerbum eorum credidimus in Christum: quoniam ipsi qui cum ipso tunc fuerunt, quod ab illo acceperunt ceteris predicauerunt.« Itaque per uerbum eorum factum est ut etiam nos crederemus, imo et omnes usque in finem mundi, ubicunque Ecclesia Christi erit, per uerba apostolice predicationis credituri erunt. Sequitur:  Ut omnes unum sint. Unum in caritate, unum in fide, unum in pace; quia in unum regnum futuri sunt. Licet in eo regno mansiones diuerse sint, propter merita sanctorum diuersa: tamen quicunque in eo regno erit, beatus erit, et sufficiet sibi quod habuerit, et in eo gaudet quod possidet. Sicut  et tu Pater in me, et ego in te. Hoc est, quod paulo ante dixit: Ego in Patre, et Pater in me. Nam totus Pater in Filio est, et totus Filius in Patre: et qui Filium babet, habet et Patrem; et qui Patrem habet, habet et Filium. Unde subiecit: Ut et ipsi in nobis unum sint. Id est, una caritate nos diligant, et una fide nos credant, et in una spe in nobis confidant; ut sit unitas corporis in capite, et sit unus Deus omnia in omnibus. Qui enim orat pro nobis, mortuus est pro nobis, et uiuit pro nobis, ut nos uiuamus in illo [Ms., cum illo]. Potest et ita intelligi, ut in nobis unum sint, id est, in caritate unum sint nobis templum. Unde dicitur: Quia factus est in pace locus eius, et habitatio eius in Sion , que nos sumus. Et mundus credat, quia  tu me misisti. Duobus modis, ut diximus, mundus intelligitur: aliter in peccatoribus, aliter in sanctis. Hic nominat mundum, eos qui credituri erant, uel qui tunc credebant Christum Filium Dei esse, ad salutem humani generis missum esse a Patre in mundum.

uERS. 22.---Sed et ego claritatem quam dedisti mihi, dedi eis. Que est ista clarificatio, nisi illa de qua paulo ante dixit, clarificaui nomen tuum? Ista clarificatio, cognitio est nominis omnipotentis Patris in Filio. Hanc claritatem dedit Filius 621 fidelibus suis, id est, hanc predicationem, ut predicarent eum Patri esse equalem in diuinitate, et Patre esse minorem in forma serui, in qua factus est Filius hominis, ut nos essemus Filii Dei: in qua natiuitate  unum debemus esse, de qua et subdidit: Ut sint unum, sicut et nos unum sumus. Illi in sua natura unum in caritate; nos in nostra unum sumus in unitate substantie et glorie.  Ego in eis, et tu in me. Ego in eis, sicut caput in membris; et tu in me, sicut Pater in Filio. Ut sint consummati in unum. Id est, perfecti, quod perficiet qui nos uoluit unum esse in se et per se. Ut cognoscat mundus quia tu me misisti, et dilexisti eos sicut et me dilexisti. Dilexisti eos, ut essent quod non erant; dilexisti me, ut essem quod semper fui; dilexisti me sicut unicum; illos itaque sicut adoptiuos. Dilexisti eos, ut per me in te essent: dilexisti me, ut per te in te essem. Sequitur:  Pater, quos dedisti  mihi, uolo ut ubi sum ego, et illi sint mecum. » [a 1Kb] Nunc per fidem, tunc ergo fiet per speciem. Cum Christus apparuerit uita nostra, tunc et nos cum illo apparebimus in gloria .« Tunc apparebimus quod tunc erimus; quia tunc apparebit, antequam essemus, quod tunc erimus [b 1Kb]

Ut uideant claritatem meam, quam dedisti mihi. Fortassis ergo de illa claritate dicit, in qua sedet ad dexteram Dei Patris. Continuo subiungit: Quia dilexisti me ante constitutionem mundi. »In illo enim dilexit et nos ante constitutionem mundi, et tunc predestinauit quod in fine facturus est mundi.  Pater iuste, mundus te non cognouit. Quia iustus es, ideo te non cognouit. Mundus uero, qui damnandus est per iustitiam, te non cognouit; ille uero, qui saluandus erat per misericordiam, te cognouit: mundus uero, quem per Christum reconciliauit sibi, non merito, sed gratia cognouit. Quid est enim eum cognoscere, nisi uita eterna? quam mundo damnato utique non dedit, reconciliatio dedit; et ut cognosceret, non ei merito, sed gratia subuenisti. Denique sequitur: Ego autem te cognoui. Ipse fons gratie est Deus natura; homo autem de Spiritu sancto et uirgine, ineffabili gratia,« in unitatem persone Filii Dei assumptus est. Per illum cognouerunt hi, et omnes per eos credituri. Quia tu me misisti. »Quia tu me misisti, ideo cognouerunt: igitur per gratiam  cognouerunt.  Et notum feci eis, inquit, nomen tuum, et notum faciam. »Notum feci per fidem, notum faciam per speciem. Notum feci in [hoc] seculo peregrinantibus, notum faciam in celo regnantibus. Ut dilectio, qua dilexisti me, in ipsis sit, et ego in ipsis. Quomodo autem dilectio, qua dilexit Pater Filium, est et in nobis, nisi quia membra eius sumus, et in illo diligimur, cum ille diligitur totus, id est, caput et corpus? Ideo subiunxit: Et ego in ipsis, tanquam diceret, quoniam ego sum et in ipsis.«

Terminato magno prolixoque sermone, quem post cenam Dominus de fundendo pro nobis sanguine proximus passioni ad discipulos habuit, qui cum illo tunc erant, adiuncta oratione, quam direxit ad Patrem  pro suis; deinceps eius passionem Ioannes euangelista sic orsus est:



CAPUT XL. Traditionis ac passionis eius per ordinem gesta narrantur.

CAPUT XuIII, uERS. 1.---Hec cum dixisset iehsu, egressus est cum discipulis suis trans torrentem Cedron [Cedron]. Genitiuus pluralis in Greco, quod potest Latine Cedrorum dici. Tunc appropinquauit tempus, de quo in Psalmo legitur: De torrente in uia bibit. In uia huius uite de torrente passionis bibit: propterea exaltauit caput : quod Apostolus ita exposuit: Christus obediens Patri usque ad mortem, mortem autem crucis. Propter quod et Deus  exaltauit illum . Ubi erat hortus, in quem introiuit ipse et discipuli eius. Bene in horto miserie nostre comprehensus est, ut nos in hortum beatitudinis sue induceret. Igitur in horto deliciarum, id est, in 622 paradiso, primus [Pater] humani generis peccauit, et inde eiectus est in hanc uallem lacrymarum. Ideo Christus secundus Adam se in horto comprehendi uoluit, ut peccatum, quod in horto paradisi  primus homo commisit, deleretur.  Sciebat autem et Iudas, qui tradebat eum, locum, quia frequenter iehsu conuenerat illuc cum discipulis. » [c 1Kb] Hoc  quod narrat, ingressum Dominum cum discipulis suis in hortum, non continuo factum est, cum eius illa finita esset oratio, de cuius uerbis ait: Hec cum dixisset iehsu; sed alia quedam sunt interposita, que ab isto pretermissa, apud alios euangelistas leguntur: sicut apud hunc inueniuntur multa, que illi similiter in sua narratione tacuerunt. Ad hoc uero ualet, quod dictum est: Hec cum dixisset iehsu, ut non eum ante opinemur uenire in hortum, quam illa uerba finiret,« et illam orationem, que leguntur in prioribus post cenam sanctam eum dixisse, uel orasse. »Sciebat autem, inquit, et Iudas, qui tradebat eum, locum. Ordo uerborum est: sciebat locum, qui tradebat eum. Quia frequenter, inquit, iehsu conuenerat illuc cum discipulis suis. Ibi ergo lupus, ouina  pelle contectus, inter oues alto Patris familias consilio toleratus, didicit ubi ad tempus exiguum dispergeret gregem, insidiis appetendo pastorem.

uERS. 3.---Iudas ergo, inquit, cum accepisset cohortem, et a principibus et Phariseis ministros, uenit illuc cum laternis et facibus et armis. Cohors non Iudeorum, sed militum fuit. A preside itaque intelligatur accepta, tanquam ad tenendum reum, seruato ordine legitime potestatis, ut nullus tenentibus auderet obsistere.« Ideo tanta manus inimicorum congregata est, ut nullus apprehendentibus uel contradicere, uel defendere Iesum auderet. »Ita quippe eius abscondebatur potestas, [et] obtendebatur infirmitas, ut hec inimicis necessaria uiderentur aduersus eum, in quem non ualuissent,  nisi quia [Ms., nichil ualuissent nisi quod] ipse uoluisset: bene utens bonus malis, et faciens bona de malis.« iehsu autem, sicut euangelista secutus adiungit:  Sciens omnia, que uentura erant super eum. Sciebat et uoluit ut comprehenderetur; quia ad hoc uenit in mundum, ut hoc fieret quod uoluit, et tunc impleretur quando uoluit. Processit et dixit eis, quem queritis? Processit, paratus ad passionem, et interrogans quem quererent; non quasi ignarus eorum uoluntatis, sed ut scirent ipsum esse quem quererent.  Responderunt: Iesum Nazarenum. iehsu Nazarenus dicebatur, quia in Nazareth nutritus est, ut impleretur prophetia: Quoniam Nazareus uocabitur. Dicit eis: Ego sum. Non abscondit se, sed ostendit;  quia qui uoluntate sua uenit in mundum, uoluntate sua posuit animam suam pro mundo.  Stabat autem et Iudas, qui tradebat eum, cum ipsis. Ut ergo dixit eis: Ego sum, abierunt retrorsum, et ceciderunt in terram. »Ubi nunc militum cohors, et ministri principum ac Phariseorum? Ubi terror et munimen armorum? Nempe una uox dicentis: Ego sum, tantam turbam odiis ferocem, armisque terribilem, sine ullo telo percussit, repulit, strauit. Deus enim latebat in carne, et sempiternus dies ita membris occultabatur humanis, ut laternis et facibus quereretur occidendus a tenebris.  Ego sum, dicit, et impios deiecit. Quid iudicaturus faciet, qui iudicandus hoc fecit? Quid regnaturus poterit, qui moriturus hoc potuit? Et nunc ubique per Euangelium, Ego sum, dicit Christus: et a Iudeis exspectatur Antichristus, ut retro redeant, et in terram cadant?.« Quare qui uenerunt ad comprehendendum, non tenuerunt quem, si noluisset ille qui ait Ego sum, non tenerent [a 1Kb] . Illi querebant eum apprehendere [et occidere], ille querebat eos [redimere] et uiuificare, propter quod uenit ad nos. Ostendit querentibus potestatem, quia habuit in potestate animam suam ponere, quam posuit hora passionis; ostendit quod [Ms., ut] nostre redemptionis impleretur mysterium.  Iterum ergo eos interrogauit: Quem queritis? Si queritis, quare non  apprehenditis, nisi quia in uestra non est potestate apprehendere [Ms., apprehendendi hora], sed in eius qui uenit ut apprehendatur.

623 uERS. 8, 9.---Illi autem dixerunt: Iesum Nazarenum. Respondit iehsu: Dixi uobis, quia ego sum. Si ergo me queritis, sinite hos abire. Ut adimpleretur sermo, quem dixit: Quia quos dedisti mihi, non perdidi ex eis quemquam. »Si me queritis, inquit, sinite hos abire. Inimicos uidet [Ms., iubet], et hoc faciunt quod iubet: sinunt hos abire quos non uult perire. Nunquid autem non erant postea morituri? Cur ergo, si tunc morerentur, perderet eos, nisi quia nondum in eum sic credebant, quomodo credunt quicunque non pereunt?  Simon ergo Petrus habens gladium eduxit eum, et percussit  principis seruum [Sic et in ms.; Al., seruum principis sacerdotum] et abscidit eius auriculam dexteram. Erat autem nomen seruo Malchus. Solus hic euangelista etiam nomen serui huius expressit: sicut Lucas solus, quod eius auriculam Dominus tetigerit et sanauerit eum. Malchus autem interpretatur regnaturus. Quid ergo auris pro Domino amputata, et a Domino sanata significat, nisi auditum amputata uetustate renouatum, ut sit in nouitate spiritus, et non in uetustate littere? Quod cui prestitum fuerit a Christo, quis dubitet regnaturum esse cum Christo?« Seruus dictus est propter seruitutem legalem, sanus [Ms., sanatus] autem dicitur propter euangelicam libertatem. »Factum tamen Petri Dominus improbauit, et progredi ultra prohibuit dicens:  Mitte  gladium in uaginam. Calicem quem dedit mihi Pater, non bibam illum?« Non bibam illum, interrogatiue uel increpatiue legendum est, quasi dixisset: Non bibam illum calicem quem Pater mihi dedit bibere? Quare resistere uis uoluntati omnipotentis Patris, imo et salutis tue calici? In suo quippe facto ille discipulus magistrum defendere uoluit, nescius adhuc dispensationem paterne uoluntatis [Ms., pietatis], quid ex hoc fieri uenturum uoluisset. »Quod autem a Patre sibi dicit datum calicem passionis, profecto illud est quod ait Apostolus: Si Deus pro nobis, quis contra nos? qui Filio proprio non pepercit, sed pro  nobis omnibus tradidit eum . uerum auctor calicis huius est, etiam ipse qui bibit. Unde idem Apostolus item dicit: Christus dilexit nos, et tradidit semetipsum pro nobis, oblationem et hostiam Deo in odorem suauitatis.   Cohors ergo, et tribunus, et ministri Iudeorum comprehenderunt Iesum, et ligauerunt eum. Comprehenderunt, ad quem non accesserunt [quoniam dies ille, illi uero tenebre permanserunt]; nec audierunt: Accedite ad eum, et illuminamini . Nunc autem quando eum illo modo comprehenderunt, tunc ab eo longius recesserunt: et ligauerunt eum, a quo solui potius uelle debuerunt.«

» [a 1Kb] Posteaquam persecutores tradente Iuda comprehensum Dominum ligauerunt, qui nos dilexit, et  tradidit semetipsum pro nobis omnibus, et cui Pater non pepercit, sed pro nobis omnibus tradidit eum ,  Adduxerunt eum ad Annam primum. Nec enim Ioannes istam tacet causam, quare hoc ita factum sit [Ms., quare hoc fecissent], dicens: Erat enim, inquit, socer Caiphe, qui erat pontifex anni illius.«

uERS. 14.---Erat autem Caiphas, qui consilium dedit Iudeis, quia expedit unum hominem mori pro populo. Ductus est ad Annam primum, et postea ad Caipham, ut cognatio sanguinis et sceleris eos faceret consortes. Moyses Deo iubente preceperat ut pontifices patribus succederent, ut generationis in sacerdotibus series conseruaretur. Refert Iosephus istum Caipham unius tantum anni ab Herode pretio redemisse sacerdotium.  Non ergo mirum, si iniquus pontifex inique iudicauerit. Sepe qui per auaritiam ad sacerdotium accedit, per iniustitiam uersatur in eo, et sceleratum initium funesto fine consumitur.

uERS. 15.---Sequebatur autem, inquit, Iesum Simon Petrus et alius discipulus. »Quisnam sit iste discipulus, non temere affirmandum est, quia tacetur. Solet autem se idem Ioannes ita significare, et addere: quem diligebat iehsu. Fortassis ergo et hic ipse est,« qui iuxta crucem Iesu stabat, cui ille matris commendauit custodiam. Dicit et Mattheus de Petro: Petrus sequebatur eum a longe . A longe sequebatur [Dominum], qui erat eum negaturus, ut uideret finem, uel amore magistri, uel  humana curiositate scire cupiens, quid pontifex iudicaret [de Iesu, utrum eum neci addiceret], an flagellis cesum dimitteret.  Discipulus autem ille, inquit, erat notus pontifici, et introiit cum Iesu in atrium pontificis. Petrus autem stabat ad ostium foris. Foris autem stabat, quia negaturus erat Dominum: nec erat in Christo, qui Christum confiteri non 624 fuit ausus.  Exiit ergo discipulus alius, qui erat notus pontifici, et dixit ostiarie, et introduxit Petrum. Dixit ergo Petro ancilla ostiaria: Nunquid et tu ex discipulis es hominis istius? Dicit ille: Non sum. Hic agnoscitur quam uerum sit quod ipsa ueritas paulo ante dixit: Quia sine me nichil potestis facere. »Ecce columna firmissima  ad unius aure impulsum tota contremuit. Ubi est illa promittentis audacia, et de se plurimum presumentis? Ubi sunt uerba illa, quando ait: Quare non possum sequi te modo? Animam meam pro te ponam ; hoc non est sequi magistrum, sed se negare discipulum esse. Sicne pro Domino anima ponitur, ut hoc ne fiat, uox ancille formidetur?« Sane in hoc [loco] considerandum est, quam periculosum sit Christiano se Christianum esse negare. Non enim Petrus in hoc loco dixit se Christum negare, sed discipulum Christi: tamen ipse Christus ante predixit: Ter me negaturus es. Qui enim discipulum se Christi negauit esse Christianum [se] negauit: similiter qui se Christianum negat esse propter aliquem timorem, etiam Christum negat.   Stabant autem serui et ministri ad prunas, quia frigus erat, et calefaciebant se. Frigus erat infidelitatis in cordibus illorum, in tantum etiam ut ille princeps apostolorum in eo frigore torpesceret, quia necdum calore sancti Spiritus inflammatus fuit: in quo non solum ipse iterum post acceptum sancti Spiritus donum non timuit Christum coram imperatore et populo Romano confiteri; sed etiam pueri imberbes et puelle, sancti Spiritus calore inflammate, Christum publice usque ad mortem confitebantur, et pro eo mori non metuebant, quem clauiger celi confiteri ad unius ancille uocem formidauit.

uERS. 19.---Pontifex autem interrogauit Iesum de discipulis eius, et de doctrina eius. Non cognoscende ueritatis amore interrogauit, sed ut causam inueniret  qua etiam eum accusare potuisset, et tradere Romano presidi ad damnandum.  Respondit iehsu: Ego palam locutus sum mundo: ego semper docui in synagoga et in templo, quo omnes Iudei conueniunt, et in occulto locutus sum nichil. Quid est quod palam se dicit loqui, et in occulto nichil loqui, dum in alio loco apostolis dicit, dum per parabolas turbis loquitur: uobis datum est nosse mysterium regni Dei, ceteris autem in parabolis? »Intelligendum est ita eum dixisse, palam locutus sum mundo, ac si dixisset: Multi me loquentem audierunt. Ipsum autem palam, quodammodo erat palam, quodammodo autem non erat palam. Palam quippe erat, quia multi eum audiebant: et rursus non erat palam, quia non  intelligebant. Et quod seorsum discipulis loquebatur, non in occulto utique loquebatur. Quis namque in occulto loquitur, qui coram tot hominibus loquitur, cum scriptum sit: In ore duorum uel trium testium stabit omne uerbum : presertim si [sic] hoc loquitur paucis, quod per eos uellet innotescere et multis? Ergo et hoc ipsum, quod ab eo dici uidebatur occulte, quomodo [Aug., quodammodo] non dicebatur in occulto? Quia non ita dicebatur, ut ab eis quibus dictum fuerat taceretur, sed ita potius, ut usquequaque predicaretur.«  Quid me interrogas? Interroga eos qui audierunt quid locutus sum ipsis: ecce hi sciunt que dixerim  ego. Quasi dixisset: Quid me interrogas, a quo ueritatem audire non desideras, sed quem damnare cupis? Interroga magis eos de quorum dictis non habeas inuidiam. Ita temperauit Dominus responsionem suam, ut nec ueritatem taceret, nec se defendere uideretur.  Hec autem cum dixisset, unus assistens ministrorum dedit alapam Iesu dicens: Sic respondes pontifici? Hic impletur, quod prophetatum est de eo: Dedi maxillam meam percutientibus. Percussit eum quasi reum responsionis, sed ille iniuste percussus, mansuete respondit:  Si male locutus sum, testimonium perhibe de malo. Omnis itaque qui contra ueritatem loquitur, male loquitur: si autem ueritatem non dixi, da testimonium contra me, in quo mendacium dixissem; si autem  bene, id est, uere, quid me cedis? Quid ista responsione uerius, mansuetius, iustius? »Si cogitemus quis acceperit alapam, nonne uellemus eum qui percussit, aut celesti igne consumi, aut terra dehiscente sorberi, aut correptum demonio uolutari? Quid enim horum per potentiam iubere non potuisset, per quem factus est mundus, nisi patientiam nos docere maluisset, a quo uincitur mundus [Aug., qua uincitur mundus]?« Forte aliquis 625 hic dicit, quare alteram maxillam percutienti non daret secundum preceptum suum ? Non solum itaque alteram dedit maxillam percutienti, sed etiam totum corpus suum ad crucifigendum tradidit, et magis uult precepta sua Dominus in cordis tranquillitate seruare, quam in corporis ostentatione  demonstrare.

uERS. 24.---Et misit eum Annas ligatum ad Caipham pontificem. Hi duo Annas et Caiphas principes fuerunt sacerdotum, et per uices annuas sacerdotium ministrabant; et erat tunc annus Caiphe, cum passus est Christus. Et credendum est secundum uoluntatem Caiphe factum esse ut prius duceretur ad Annam, ut minoris culpe uideretur, si alterius quoque consacerdotis sui damnaretur sententia. »Sed cum dixisset euangelista quod eum ligatum misit Annas ad Caipham, reuersus est ad locum narrationis, ubi reliquerat Petrum, ut explicaret, quod in domo Anne de trina eius negatione contigerat.  Erat autem, inquit, Simon Petrus stans et calefaciens se. Hoc recapitulat quod ante etiam dixerat. Deinde  que secuta sunt, iungit: Dixerunt ergo ei: Nunquid et tu ex discipulis eius es? Negauit ille et dixit: Non sum. Iam semel negauerat ad ancille uocem: ecce iterum eodem timore perterritus negauit. Deinde, ut tertia quoque negatio perficeretur, et uerbum Domini predicentis impleretur,  Dicit unus ex seruis pontificis, cognatus eius, cuius abscidit Petrus auriculam: Nonne ego te uidi in horto cum illo? Iterum sicut antea negauit Petrus, et statim gallus cantauit. Ecce medici est completa predictio, egroti conuicta presumptio. Non enim factum est, quod iste dixerat: Animam meam pro te ponam , sed factum est, quod ille predixerat: Ter me negabis.« Sed hec trina negatio timoris, trina confessione amoris diluitur. Necdum fuit amor in eo, qui foras mitteret timorem: sed adhuc timor seruilis ualuit in corde eius, sed necdum respexit eum qui hec predixit ei. Sed et hoc magna Dei dispensatione gestum esse credere debemus, quatenus ille, cui oues suas ad Patrem rediens Christus commendaturus erat, per suam disceret fragilitatem aliis misereri, et fratrum culpas ignoscere, dum suum recordaretur peccatum, et aliorum compati posset fragilitati, qui sui casus ignarus non esset. Peracta itaque trina hac negatione Petri, reuersus est euangelista ad ordinem narrationis sue, ubi eam reliquerat.

uERS. 28.---Adducunt ergo, inquit, Iesum ad Caipham  in pretorium. » [a 1Kb] Ad Caipham quippe ab Anna collega et socero eius dixerat missum. Sed si ad Caipham, cur in pretorium? Quod nichil aliud uult intelligi, quam ubi preses Pilatus habitabat:« aut damnationis causa Christi Caiphas perrexit in pretorium ad Pilatum: aut Pilatus in domo Caiphe pretorium habebat, et tanta fuit amplitudo, ut utrosque capere potuisset, et seorsum habitantem Dominum suum, seorsum iudicem ferret. Ecce quanta est sollicitudo sacerdotum in malum [Ms., in malo]! »Tota nocte uigilarunt, ut homicidium facerent. Erat autem mane, et ipsi, id est, qui ducebant Iesum, non introierunt in pretorium. Hoc est in eam partem domus quam Pilatus tenebat, si ipsa erat domus Caiphe. Cur autem non introierunt in pretorium? Exponen  causam, ut non contaminarentur, inquit, sed manducarent Pascha. Dies enim agi ceperant azymorum: quibus diebus contaminatio illis erat in alienum habitaculum intrare. O impia et stulta cecitas! ut habitaculo uidelicet contaminarentur alieno, et non contaminarentur proprio scelere [b 1Kb] . Alienigene iudicis domo contaminari timebant, et fratris innocentis sanguine non timebant?« Sciendum est quid sit inter Pascha et dies azymorum. Pascha dicebatur proprie dies illa qua agnus ad uesperam quarta decima luna occidebatur; septem uero dies sequentes, dies azymorum dicebantur. Dies azymorum fuerunt, in quibus nichil fermentati in domibus illorum debuit inueniri; sed tamen dies Paschalis inuenitur inter dies azymorum nominari, ut in alio Euangelio legitur:  Prima autem die azymorum accesserunt ad Iesum discipuli dicentes: Ubi uis, paremus tibi Pascha manducare ?

626 uERS. 29, 30.---Exiuit ergo Pilatus ad eos foras, et dixit: Quam accusationem affertis aduersus hominem hunc? Et responderunt, et dixerunt ei: Si non esset hic malefactor, non tibi tradidissemus eum. Hunc enim habebant morem Iudei, ut quem morte dignum diiudicarent, uinctum eum presidi traderent. »Interrogentur atque respondeant ab immundis spiritibus liberati, languidi sanati, leprosi mundati, surdi audientes, muti loquentes, ceci uidentes, mortui  resurgentes, utrum sit malefactor iehsu. Sed ista dicebant, de quibus per Prophetam ipse predixerat: Retribuebant mihi mala pro bonis .«  Dixit ergo eis Pilatus: Accipite eum uos, et secundum legem uestram iudicate eum. Iustior fuit illis iudex gentilis, quasi diceret: Legem habetis, et secundum legem uestram iudicate eum: uos melius nostis quid de talibus uestra lex iudicet; secundum quod iustum sciatis, iudicate. Dixerunt ergo ei Iudei: Nobis non licet interficere quemquam. »Quid est quod loquitur insana crudelitas? An non interficiebant, quem interficiendum offerebant?« An non forte interficiebant, dum clamabant: Crucifige, crucifige? Quid est quod dixerunt, Nobis non licet interficere quemquam, dum lex mandat homicidas, adulteros,  et talium reos scelerum occidere uel lapidare? nisi forte hoc ideo dixissent, propter sanctitatem diei festi [et uenerationem], ut non liceret eis secundum legem in die festo occidere hominem, ob cuius diei festi uenerationem, etiam pretorium iudicis intrare noluerunt. Quomodo, o Iudei, o falsi Isrelite, non occidistis eum, quem apprehendistis, quem duxistis, quem presidi tradidistis, quem crucifigi poposcistis? »Audite, quod contra uos etiam Propheta clamat: Filii hominum, dentes eorum arma et sagitte, et lingua eorum machera acuta . Ecce quibus armis, quibus sagittis, qua machera iustum interfecistis. Deinde sequitur:  Hoc autem dixerunt, ut sermo Iesu impleretur, quem dixit, significans qua esset morte moriturus. »Itaque  intelligendum est Dominum hic significare non mortem crucis, sed illam mortem qua Iudei eum gentibus tradebant ad occidendum, hoc est, Romanis; nam Pilatus Romanus ciuis fuit, licet genere Pontius, eumque in Iudeam Romani presidem miserant. Ut ergo iste sermo Iesu impleretur, id est, ut eum sibi traditum Gentes interficerent, quod iehsu futurum esse predixerat, hoc impletum est, dum Iudei eum Gentibus tradiderunt occidendum; minore tamen scelere, quam Iudei, qui se isto modo ab eius interfectione uelut alienos facere uoluerunt, non ut eorum innocentia, sed ut dementia monstraretur.«

uERS. 33.---Introiuit iterum in pretorium Pilatus, et uocauit Iesum, et dixit ei: Tu es rex Iudeorum? In his uerbis ostendit Pilatus hoc Iudeos obiecisse  ei criminis, ut diceret se regem esse Iudeorum.  Respondit iehsu: A temetipso hoc dicis, an alii tibi dixerunt de me? » [a 1Kb] Sciebat utique Dominus, et quod ipse interrogabat, et quod ille responsurus fuit [Ms. addit: et quid illi Pilatus responsurus erat. Sed hoc redundat]: et tamen dici uoluit, non propter se qui omnia sciebat, sed propter nos, ut scriberetur quod nos scire uoluit. Respondit Pilatus: Nunquid ego Iudeus sum? Gens tua et pontifices tradiderunt te mihi. Quid fecisti? Abstulit a se suspicionem qua posset putari a semetipso dixisse quod Iesum regem dixerat esse Iudeorum; id se a Iudeis accepisse demonstrans. Dicendo:   Quid fecisti? satis ostendit illud ei pro crimine obiectum, tanquam diceret: Si regem te negas, quid fecisti ut tradereris mihi? Quasi mirum non esset, si puniendus iudici traderetur, quid se diceret regem esse: si autem hoc non diceret, querendum ab illo esset quid aliud forte fecisset, unde tradi iudici dignus esset.

uERS. 36.---Respondit iehsu: Regnum meum non est de hoc mundo. Si ex hoc mundo esset regnum meum, ministri mei utique decertarent, ut non traderer Iudeis. Nunc autem meum regnum non est hinc. Hoc est quod bonus magister scire nos uoluit; sed prius nobis demonstranda fuerat uana hominum de regno eius opinio, siue Gentium, siue Iudeorum, a quibus id Pilatus audierat: quasi propterea fuisset  morte plectendus, quod illicitum affectauerit regnum; uel quoniam solent regnaturis inuidere regnantes. Poterat autem Dominus, quod ait: Regnum meum non est de mundo hoc, ad primam interrogationem presidis respondere, ubi dixit: Tu es rex Iudeorum? Sed eum uicissim interrogat, utrum hoc 627 a semetipso diceret, an audisset ab aliis; illo respondente, ostendere uoluit, hoc sibi apud illum fuisse a Iudeis uelut crimen obiectum: patefaciens nobis cogitationes hominum quas ipse nouerat quoniam uane sunt.« Quod uero ait: Regnum meum non est de hoc mundo, id est, in hoc mundo. Audite omnes reges terre; non uenit Christus regnum tollere, sed dare; non minuere, sed augere; regem se non contradixit, sed carnaliter in hoc mundo se regnare non  dixit. Quod est eius regnum, nisi credentes in eum, quos tradet regnum Deo Patri in fine seculi , id est, adducet ad Deum Patrem, ut sine fine regnent cum illo? Sed ut hoc probaret, ut regnum eius de hoc mundo non esset, adiecit: Si de hoc mundo esset regnum meum, ministri mei decertarent ut non traderer Iudeis. Non ait: Nunc autem regnum meum non est hic, sed non est hinc; hic est enim regnum eius, usque in finem seculi, sed in sanctis suis, de quibus dixit in alio Euangelio: Regnum Dei intra uos est . Nam regnum eius sancta Ecclesia est. Unde et ad Mariam uirginem angelus ait: Et regnabit in domo Iacob in eternum, et regni eius non erit finis , spiritale regnum quo in sanctis regnat demonstrare uolens, non  carnale quod sepe impii habent in hoc mundo. De regno quippe suo dicit paulo ante: De mundo non estis, sed ego uos de mundo elegi.

uERS. 37.---Dixit ei itaque Pilatus: Ergo rex es tu? Respondit iehsu: Tu dicis, quia rex sum ego. Non quia se regem timuit confiteri, sed, tu dicis, ait. Sic respondit, ut uerum diceret, et sermo eius calumnie non pateret. Dictum est, tu dicis, carnalis carnaliter dicis. Deinde subiungit: Ego in hoc natus sum, et ad hoc ueni in mundum, ut testimonium perhibeam ueritati. »Non est producenda huius pronominis syllaba, quod ait: In hoc natus sum, tanquam dixerit [in hac re natus sum; sed corripienda, tanquam dixerit]  in hanc rem natus sum, uel ad hoc natus sum, sicut ait: Ad hoc ueni in mundum. In Greco namque Euangelio nichil est huius locutionis ambiguum. Unde manifestum est eum temporalem natiuitatem suam hic commemorasse, qua incarnatus uenit in mundum: non illam sine initio, qua Deus erat, per quem Pater condidit mundum. In hoc ergo se dixit natum, id est, propter hoc natum, et ad hoc uenisse in mundum, utique nascendo de uirgine, ut testimonium perhibeat ueritati. Sed quia non omnium est fides, adiunxit atque ait: Omnis qui est ex ueritate, audit uocem meam. Audit utique interioribus auribus, id est, obaudit mee uoci; quod tantumdem ualeret quasi diceret, Credit mihi. Cum itaque Christus testimonium perhibet ueritati, profecto testimonium  perhibet sibi: eius quippe uox est, Ego sum ueritas . Hic commendat gratiam, per quam uocati sumus. Ait itaque: Omnis qui est ex ueritate, audit uocem meam : non ideo est ex ueritate, quia eius audit uocem, sed ideo audit, quia ex ueritate est, [id est] quia hoc illi donum ex ueritate collatum est; quod quid est aliud, quam donante Christo credere [in Christum]?

uERS. 38.---Dicit ei Pilatus: Quid est ueritas? Nec exspectauit audire,« quid responderet ei iehsu, quia forte dignus non fuit audire.  Sed cum hoc dixisset, iterum exiit ad Iudeos, et dixit eis: Nullam inuenio in eo causam. Est autem consuetudo uobis ut unum dimittam uobis in Pascha; uultis ergo dimittam uobis regem Iudeorum? »Credo, cum dixisset  Pilatus, quid est ueritas, in mentem illi uenisse continuo consuetudinem Iudeorum, qua solebat eis dimitti unus in Pascha: et ideo non exspectauit, ut responderet ei iehsu quid esset ueritas, ne mora fieret, cum recoluisset morem quo possit eis per Pascha dimitti.« Hec uero consuetudo dimittendi, fortassis propter Pascha apud Iudeos remansit, ob memoriam liberationis illorum ex Aegypto, qua in Pascha liberati sunt a seruitute. Sed hoc audientes:  Clamauerunt rursum omnes dicentes: Non hunc, sed Barrabam. Erat autem Barrabas latro. Barrabas iste filius magistri eorum interpretatur, id est, diaboli, qui magister fuit uel huic latroni in scelere suo, uel Iudeis in impietate perfidie sue.  »Non reprehendimus, o Iudei, quod per Pascha liberatis nocentem, sed quod occiditis innocentem: quod tamen nisi fieret, uerum Pascha non fieret. Sed umbra ueritatis a Iudeis 628 errantibus tenebatur, ut mirabili dispensatione diuine sapientie, per homines fallaces, eiusdem umbre ueritas impleretur, quia ut uerum Pascha fieret, Christus uelut ouis immolabatur.«

CAPUT XIX. uERS. 1.---Tunc apprehendit Pilatus Iesum, et flagellauit. » [a 1Kb] Hoc Pilatus non ob aliud fecisse credendus est, nisi ut eius iniuriis Iudei satiati, sufficere sibi existimarent, et usque ad eius mortem seuire desisterent. Ad hoc pertinet, quod  idem preses cohortem suam permisit facere que sequuntur.  Et milites plectentes coronam de spinis, imposuerunt capiti eius, et ueste purpurea circumdederunt eum, et ueniebant ad eum et dicebant: Aue, rex Iudeorum; et dabant ei palmas [Ms. alapas]. Sic implebantur, que de se predixerat Christus; sic martyres informabantur ad omnia, que persecutoribus libuisset facere, perferenda; sic paulisper occultata tremenda potentia, commendabatur prius imitanda patientia; sic regnum, quod de hoc mundo non erat, superbum mundum non atrocitate pugnandi, sed patiendi humilitate uincebat; sed [Aug., sic] illud granum multiplicandum seminabatur horribili contumelia, ut mirabili pullularet in gloria

uERS. 4, 5.---[Exiit iterum Pilatus foras et dicit  eis: Ecce adduco eum foras, ut cognoscatis quia in eo nullam causam inuenio.] Exiit ergo iehsu foras portans spineam coronam, et purpureum uestimentum, et dicit eis: Ecce homo. Hinc apparet non ignorante Pilato hec a militibus facta, siue iusserit ea, siue permiserit; illa scilicet causa quam supra diximus, ut hec eius ludibria inimici libentissime uiderent, et ulterius sanguinem non sitirent. Egreditur ad eos iehsu portans spineam coronam et purpureum uestimentum, non clarus imperio, sed plenus opprobrio; et dicitur eis: Ecce homo. Si regi inuidetis, iam parcite, quia deiectum uidetis: flagellatus est, spinis coronatus est, ludibriosa ueste amictus est, amaris conuitiis illusus est, alapis cesus est: feruet ignominia, frigescat inuidia. Sed non frigescit, inardescit  potius, et increscit.  Cum enim uidissent eum pontifices et ministri, clamabant dicentes: Crucifige, crucifige. Dicit eis Pilatus: Accipite eum uos, et crucifigite; ego enim non inuenio in eo causam. Responderunt ei Iudei: Nos legem habemus, et secundum legem debet mori, quia Filium Dei se fecit. Ecce altera maior inuidia. Parua quippe illa uidebatur, uelut affectate illicito ausu regie potestatis; et tamen neutrum sibi iehsu mendaciter usurpauit; sed utrumque uerum est, et unigenitus est Dei Filius, et rex ab eo [Ms., a Deo] constitutus super Sion montem sanctum eius: et utrumque nunc demonstraret, nisi quanto erat potentior, tanto mallet esse patientior.

 uERS. 8.---Cum ergo audisset Pilatus hoc uerbum, magis timuit: et ingressus pretorium iterum, dicit ad Iesum: Unde es tu? iehsu autem responsum non dedit ei. Hoc silentium Domini nostri Iesu Christi non semel factum, collatis omnium euangelistarum narrationibus reperitur, et apud principes sacerdotum, et apud Herodem [b 1Kb] .« Tamen propter illa, quibus noluit respondere, ad hoc data est de agno similitudo, ut suo silentio non reus, sed innocens haberetur.  Respondit iehsu: Non haberes aduersum me potestatem ullam, nisi tibi esset datum desuper. Propterea, qui tradidit me tibi, maius peccatum habet. »Ecce respondit, et tamen non ubique respondit  [a 1Kb] ; non sicut reus siue dolosus, sed sicut agnus, hoc est, sicut simplex atque innocens, non aperuit os suum. Proinde ubi non respondebat, sicut ouis silebat; ubi respondebat, sicut pastor docebat. Discamus ergo quod dixit, quod et per Apostolum docuit, quia non est potestas nisi a Deo : et quia plus peccat qui potestati innocentem occidendum liuore tradit, quam potestas ipsa, si eum cum timore alterius maioris potestatis occidit. Talem quippe Deus Pilato dederat potestatem, ut esset etiam sub Cesaris potestate. Quapropter, non haberes, inquit, aduersum me potestatem ullam, id est, quantulamcunque habes, nisi hoc ipsum, quidquid est, tibi esset datum desuper. Sed quoniam scio quantum sit, , propterea qui tradidit me tibi, maius peccatum habet. Ille quippe me tue potestati tradidit inuidendo, tu uero eamdem potestatem in me exerciturus es metuendo Nec timendo quidem presertim 629 innocentem, homo hominem debet occidere: sed tamen id zelando facere, multo magis malum est quam timendo. Et ideo non ait uerax magister: Qui me tibi tradidit, ipse habet peccatum, tanquam ille non haberet: sed ait, maius habet peccatum, ut etiam se habere intelligeret. Neque enim propterea illud nullum est, quia hoc maius est.

uERS. 12.---Exinde querebat Pilatus dimittere eum. Quid est hoc quod dictum est, exinde, quasi antea non querebat? Lege superiora, et inuenies  iam dudum eum querere dimittere Iesum. Exinde itaque intelligendum est, propter hoc, id est, ex hac causa, ne haberet peccatum occidendo innocentem sibi traditum, quamuis minus peccans quam Iudei qui illum ei tradiderant occidendum. Exinde ergo, id est, ideo, ne hoc peccatum faceret [Ms., fieret], non nunc primo, sed ab initio querebat eum dimittere. Iudei autem clamabant, dicentes: Si hunc dimittis, non es amicus Cesaris: omnis enim, qui se regem facit, contradicit Cesari. Maiorem timorem se ingerere putauerunt Pilato, terrendo de Cesare, ut occideret Christum, quam superius, ubi dixerant: Nos legem habemus, et secundum legem debet mori, quia Filium Dei se fecit. Eorum quippe legem ille non timuit ut occideret, sed magis Filium Dei timuit  ne occideret. Nunc uero non sic potuit contemnere Cesarem, auctorem potestatis sue, quemadmodum legem gentis aliene.  Adhuc Pilatus, cum audisset hos sermones, adduxit foras Iesum, et sedit pro tribunali in loco, qui dicitur lithostrotos, Hebraice autem gabatha [Ms., Golgotha]. Erat autem parasceue Pasche hora quasi sexta. Qua hora sit Dominus crucifixus, propter euangeliste alterius testimonium, [qui dixit]: Erat autem hora tertia, et crucifixerunt eum; quoniam magna disceptatio solet oboriri, cum ad ipsum locum, ubi crucifixus narratur, uentum fuerit, ut potuerimus, si Dominus uoluerit, disseremus. Cum ergo pro tribunali  sedisset Pilatus, dicit Iudeis: Ecce rex uester.  Illi autem clamabant: Tolle, tolle, crucifige eum. Dicit eis Pilatus: Regem uestrum crucifigam? Adhuc terrorem quem de Cesare ingesserant superare conatur, de ignominia eorum uolens eos frangere dicendo: Regem uestrum crucifigam? Quos de ignominia Christi mitigare non potuit: sed timore mox uincitur.

uERS. 16.---Responderunt autem pontifices: Non habemus regem nisi Cesarem. Tunc ergo tradidit eis illum, ut crucifigeretur. Apertissime quippe contra Cesarem uenire uideretur, si regem se non habere nisi Cesarem profitentibus, alium regem uellet intelligere [Aug., ingerere], dimittendo impunitum, quem propter hos ausus ei tradiderant occidendum. Tradidit ergo illum eis, ut crucifigeretur. Sed nunquid  aliud et ante cupiebat, cum dicebat: Accipite eum uos, et crucifigite; uel etiam superius: Accipite eum uos, et secundum legem uestram iudicate eum? Cur autem illi tantopere noluerunt, dicentes: Nobis non licet interficere quemquam, et omni modo instantes, ut non ab eis, sed a preside occideretur, et ideo eum occidendum accipere recusantes, si nunc eum accipiunt occidendum? Aut si hoc non fit, cur dictum est: Tunc ergo tradidit eis illum, ut crucifigeretur? An aliquid interest? Plane interest, non est enim dictum: Tunc ergo tradidit eis illum, ut crucifigerent eum; sed ut crucifigeretur, id est, ut iudicio et potestate presidis crucifigeretur. Sed ideo illis traditum dixit Euangelista, ut eos crimine implicatos, a quo alieni esse conabantur, ostenderet:  non enim Pilatus hoc faceret, nisi ut id quod eos cupere cernebat, impleret. Quod ergo sequitur: Susceperunt autem Iesum, et eduxerunt, potest ad milites iam referri apparitores presidis. Nam postea euidentius dicitur: Milites ergo cum crucifixissent eum: quamuis euangelista, etiamsi totum Iudeis tribuit, merito facit; ipsi enim susceperunt quod auidissime flagitauerunt, et ipsi fecerunt quidquid ut fieret extorserunt.«

uERS. 17.---» [b 1Kb] Iudicante atque damnante Pilato pro tribunali Dominum Iesum Christum, hora quasi sexta susceperunt eum et eduxerunt. Et baiulans sibi crucem, exiuit in eum, qui dicitur Caluarie locum, Hebraice Golgotha, ubi cum crucifixerunt. Quid est  ergo, quod Marcus euangelista ait, Erat autem hora tertia, et crucifixerunt eum , nisi quia hora tertia crucifixus est Dominus linguis Iudeorum, hora sexta manibus militum? Ut intelligamus horam quintam iam fuisse transactam, 630 et aliquid de sexta ceptum, quando sedit pro tribunali Pilatus; que dicta est a Ioanne hora quasi sexta; et cum duceretur ut in ligno cum duobus latronibus configeretur, et iuxta crucem eius gererentur, que gesta narrantur, hora sexta integra compleretur: ex qua hora usque ad nonam sole obscurato tenebras factas, trium euangelistarum, Matthei, Marci et Luce contestatur auctoritas. Sed quoniam Iudei  facinus interfecti Christi a se in Romanos, id est, Pilatum et eius milites transferre conati sunt, propterea Marcus subpressa ea hora, qua Christus a militibus crucifixus est, que agi sexta iam ceperat, tertiam potius horam recordatus expressit, qua hora intelliguntur apud Pilatum clamare potuisse, Crucifige, crucifige: ut non illi tantum reperiantur crucifixisse Iesum, id est, milites qui eum ligno sexta hora suspenderunt, uerum etiam Iudei, qui, ut crucifigeretur, hora tertia clamauerunt. Baiulans ergo sibi crucem, exiuit in eum qui dicitur Caluarie locum, Hebraice autem Golgotha, ubi eum crucifixerunt. Et cum eo duos hinc et hinc, medium autem Iesum. Isti duo latrones erant, sicut aliorum euangelistarum narratione didicimus, cum quibus  crucifixus est Christus; et inter quos fixus est Christus, de quo premissa dixerat prophetia: Et inter iniquos deputatus est .

uERS. 19, 20.---Scripsit autem et titulum Pilatus, et posuit super crucem. Erat autem scriptum: iehsu Nazarenus rex Iudeorum. Hunc ergo titulum multi legerunt Iudeorum, quia prope ciuitatem erat locus, ubi est crucifixus iehsu. Et erat scriptum Hebraice, Grece, et Latine. He quippe tres lingue ibi pre ceteris eminebant: Hebrea, propter Iudeos in lege gloriantes; Greca, propter gentium sapientes; Latina, propter Romanos, multis ac pene omnibus iam tunc gentibus imperantes.  Dicebant ergo Pilato pontifices Iudeorum: Noli scribere, rex Iudeorum; sed quia dixit ipse: Rex sum Iudeorum.  Respondit Pilatus: Quod scripsi, scripsi. O ineffabilem uim diuine operationis, etiam in cordibus ignorantium! Nonne occulta uox quedam Pilato intus quodam, si dici potest, clamore silentio [Aug., clamoso silentio] personabat, quod tanto ante in Psalmorum litteris prophetatum est, Ne corrumpas tituli inscriptionem . Nunquid enim propterea non erit uerum, quia [Ms., quod] iehsu ait: Rex sum Iudeorum? Si corrumpi non potest quod Pilatus scripsit, corrumpi potest quod ueritas dixit? Sed Iudeorum tantum rex est Christus, an et gentium? imo et gentium. Cum enim dixisset in Prophetia: Ego autem constitutus sum rex ab eo super Sion montem sanctum eius, predicans preceptum  Domini : ne propter Sion montem, solis Iudeis eum regem [quisquam] diceret constitutum, continuo subiecit: Dominus dixit ad me: Filius meus es tu, ego hodie genui te: postula a me, et dabo tibi gentes, et cetera. Cur ergo magnum uolumus intelligi in hoc titulo sacramentum, in quo scriptum erat, rex Iudeorum, si rex est Christus et Gentium? Quia scilicet oleaster factus est particeps pinguedinis oliue [Aug., olee], non olea particeps facta amaritudinis oleastri? Nam in eo quod de Christo ueraciter scriptus est titulus, rex Iudeorum, qui sunt intelligendi Iudei, nisi semen Abrahe, filii repromissionis, qui sunt etiam filii Dei? Quoniam non  qui filii carnis, ait Apostolus, hi filii Dei: sed qui filii promissionis, deputantur in semine . Et gentes erant, quibus dicebat: Si autem uos Christi, ergo Abrahe semen estis, secundum promissionem heredes . Rex ergo Iudeorum Christus, sed Iudeorum circumcisione cordis; spiritu, non littera: quorum laus non ex hominibus, sed ex Deo est; pertinentium ad Ierusalem liberam matrem nostram , eternam in celis, Saram spiritalem, ancillam et filios eius de domo libertatis eiicientem. Ideo enim Pilatus quod scripsit, scripsit, quia Dominus iehsu, quod dixit, dixit.

uERS. 23.---Milites ergo, cum crucifixissent eum, acceperunt uestimenta eius, et fecerunt quatuor partes, unicuique militi partem, et tunicam. » [a 1Kb] Unde  apparet quatuor fuisse milites, qui in eo crucifigendo presidi paruerunt. Manifeste quippe ait: Milites ergo cum crucifixissent eum, acceperunt uestimenta eius, et fecerunt quatuor partes, unicuique militi partem, et tunicam; subaudiendum est, acceperunt: ut iste sit sensus: acceperunt uestimenta eius, et fecerunt quatuor partes, unicuique militi partem; acceperunt et tunicam. Et sic locutus est ut de ceteris 631 uestimentis nullam sortem missam esse uideamus: sed de tunica quam simul cum ceteris acceperunt, sed non simul [Ms., similiter] diuiserunt. De hac enim sequitur exponens: Erat autem tunica inconsutilis, desuper contexta per totum. Cur autem de illa sortem miserint narrans:  Dixerunt ergo ad inuicem, inquit, Non scindamus eam,  sed sortiamur de illa, cuius sit. Apparet itaque in aliis uestibus equales eos habuisse partes, ut sortiri necesse non fuerit: in illa uero una non eos habere potuisse singulas partes. »Querat forte aliquis quid significet in tot partes uestimentorum facta diuisio, et de tunica illa sortitio? Quadripartita uestis Domini nostri Iesu Christi quadripartitam eius figurauit Ecclesiam, toto scilicet qui quatuor partibus constat terrarum orbe diffusam, et omnibus eisdem partibus equaliter, id est, concorditer distributam. Propter quod alibi dicitur, missurum se Angelos suos, ut colligant electos suos a quatuor uentis : quod quid est, nisi a quatuor partibus mundi, oriente, occidente, aquilone, et meridie? Tunica uero illa  sortita omnium partium significat unitatem, que caritatis uinculo continetur. De caritate autem locuturus Apostolus: Supereminentiorem, inquit, uiam uobis demonstro . Et alio loco ait: Cognoscere etiam supereminentem scientie caritatem Christi : Itemque alibi: Super omnia autem hec caritatem, que est uinculum perfectionis . Si ergo caritas et supereminentiorem habet uiam, et supereminet scientie, et super omnia precepta est, merito uestis, qua significatur, desuper contexta perhibetur. Inconsutilis autem, ne aliquando dissuatur; et ad unum peruenit, quia in unum omnes colligit; sicut in apostolis  cum esset etiam ipse numerus duodenarius, id est, quadripartitus in ternos, et omnes essent interrogati, solus Petrus respondit: Tu es Christus Filius Dei uiui, et ei dicitur: Tibi dabo claues regni celorum ; tanquam ligandi et soluendi solus acciperet  potestatem: cum et illud unus pro omnibus dixerit, et hoc cum omnibus tanquam personam gerens ipsius unitatis acceperit; ideo unus pro omnibus, quia unitas est in omnibus. Unde et hic cum dixisset, desuper contexta, addidit, per totum. Quod si referamus ad id quod significat, nemo est eius expers, qui pertinere inueniatur ad totum: a quo toto, sicut Greca indicat lingua, Catholica uocatur Ecclesia. In sorte autem quid, nisi Dei gratia  commendata est? Sic quippe in uno ad omnes peruenit, cum sors omnibus placuit, quia et Dei gratia in unitate ad omnes peruenit; et cum sors mittitur, non persone cuiusque uel meritis, sed occulto Dei iudicio ceditur. Nec ideo ista non aliquid boni significasse quis dixerit, quia per malos facta sunt; non scilicet per eos qui Christum secuti, sed qui sunt persecuti. Quid enim de ipsa cruce dicturi sumus, que certe similiter ab inimicis atque impiis Christo facta et impacta est? Et tamen ea significari recte intelligitur, quod ait Apostolus: Que est latitudo, et longitudo, et altitudo, et profundum . Lata est quippe in transuerso ligno, quo extenduntur pendentis manus, et significat opera bona in latitudine caritatis; longa est a transuerso  ligno usque ad terram, ubi dorsum et pedes figuntur, et significat perseuerantiam in longitudine temporis, usque ad finem; alta est in cacumine, quod a transuerso ligno sursum rursus extenditur [Aug. quo transuersum lignum sursum uersus exceditur], et significat supernum finem quo cuncta opera referuntur, quoniam cuncta que latitudine ac longitudine bene ac perseueranter fiunt, propter altitudinem diuinorum facienda sunt premiorum; profunda est in ea parte, qua in terra figitur: ibi quippe occulta est, nec uideri potest, sed cuncta eius apparentia et eminentia inde consurgunt; sicut bona nostra de profunditate gratie Dei, que comprehendi ac diiudicari non potest, uniuersa procedunt. Sed et si crux Christi hoc solum significet, quod ait  Apostolus: Qui autem sunt Iesu Christi, carnem suam crucifixerunt cum passionibus et concupiscentiis , quam magnum bonum est? Nec tamen hoc facit, nisi concupiscens aduersus carnem spiritus bonus, cum illam crucem Christi fecerit inimicus, id est, spiritus malus. Postremo quid est quod omnes nouerunt signum crucis Christi [Aug., signum Christi], nisi crux Christi? Quod signum, nisi adhibeatur siue frontibus credentium, siue ipsi aque ex qua regenerantur, siue oleo quo carismate [Al., crismate] 632 unguntur, siue sacrificio quo aluntur,  nichil eorum rite perficitur. Quomodo ergo per id quod mali faciunt, nichil boni significatur, quando per crucem Christi quam fecerunt mali, in celebratione sacramentorum eius bonum nobis omne signatur?«

» [a 1Kb] Crucifixo Domino, postquam diuisio uestimentorum eius etiam missa sorte completa est, que deinde narret Ioannes euangelista, uideamus.  Et milites quidem hec fecerunt. Stabant autem iuxta crucem Iesu mater eius, et soror matris eius Maria Cleophe et Maria Magdalene. Cum uidisset ergo iehsu matrem et discipulum stantem, quem diligebat, dicit matri sue: Mulier, en filius tuus. Deinde dicit discipulo: Ecce mater tua. Et ex illa hora accepit eam discipulus in  sua. Hec nimirum est illa hora, de qua iehsu aquam conuersurus in uinum dixerat matri: Quid mihi et tibi est mulier? Nondum uenit hora mea . Hanc itaque horam predixerat, que tunc nondum uenerat, in qua deberet agnosci a matre moriturus, de qua fuerat mortaliter natus. Tunc ergo diuina facturus, non diuinitatis, sed infirmitatis matrem, uelut incognitam refellebat [Aug., repellebat]: nunc autem humana iam patiens, ex qua fuerat factus homo, affectu commendabat humano. Tunc enim qui Mariam creauerat, innotescebat uirtute; nunc uero quem Maria pepererat, pendebat in cruce. »Mortalis igitur insinuatur locutus [Ms. et Aug., Moralis insinuatur locus]. Facit quod faciendum admonet, et exemplo suo suos instruxit preceptor bonus, ut a  filiis piis impendatur cura parentibus: tanquam lignum illud ubi erant fixa membra morientis, etiam cathedra fuerit magistri docentis [b 1Kb] . Ex illa hora accepit eam discipulus in sua, de semetipso dicens. Sic quippe commemorare se solet, quod eum diligebat iehsu: qui utique omnes, sed ipsum pre ceteris et familiarius diligebat, ita ut in conuiuio super pectus suum discumbere faceret: credo, ut istius Euangelii, quod per eum fuerat predicaturus, diuinam excellentiam hoc modo altius commendaret.

uERS. 28-30.---Postea sciens iehsu quia omnia consummata sunt, ut consummaretur Scriptura, dicit: Sitio. uas ergo positum erat aceto plenum. Illi autem spongiam plenam aceto hyssopo circumponentes obtulerunt ori eius. Cum ergo accepisset iehsu acetum, dixit:  Consummatum est. Et inclinato capite tradidit spiritum. Quis potest que facit ita disponere, quomodo disposuit homo iste qui passus est [Aug., que passus est]? Sed homo mediator Dei et hominum; homo, de quo predictum legitur, et homo est, et quis agnoscit eum? Quoniam omnes per quos hec fiebant, uidebant hominem, sed non cognoscebant Deum [c 1Kb] . Homo namque apparebat, qui Deus latebat; patiebatur hec omnia qui apparebat, et idem ipse disponebat hec omnia qui latebat. uidit ergo quoniam consummata sunt omnia que oportebat ut  fierent, antequam acciperet acetum et traderet spiritum, atque ut hoc etiam consummaretur, quod ait Scriptura: Et in siti mea potauerunt me aceto . Sitio, inquit; tanquam diceret: hoc minus fecistis, date quod estis. Iudei quippe ipsi erant acetum, degenerantes a uino patriarcharum et prophetarum; et tanquam de pleno uase, de iniquitate mundi huius impleti, cor habentes uelut spongiam cauernosis quodammodo atque tortuosis latibulis fraudulentum. Hyssopum autem cui circumposuerunt spongiam aceto plenam, quoniam herba humilis est et pectus purgat, ipsius Christi humilitatem congruenter accipimus: quam circumdederunt, et se circumuenisse putauerunt. Unde illud in Psalmo: Asperges me hyssopo, et mundabor .  Christi namque humilitate mundamur: quia nisi humiliasset semetipsum, factus obediens Patri usque ad mortem crucis, utique sanguis eius in peccatorum remissionem, hoc est, in nostram mundationem non fuisset effusus. Nec moueat quomodo spongiam ori eius potuerint admouere, qui in cruce fuerat exaltatus a terra. Sicut enim apud alios euangelistas legitur, quod hic pretermisit, in arundine est factum, 633 ut spongia talis potus ad crucis sublimia leuaretur. Per arundinem uero Scriptura significabatur, que implebatur hoc facto. Sicut enim lingua dicitur uel Greca, uel Latina, uel alia quelibet sonum significans qui lingua promitur, sic arundo dici potest littera, que arundine scribitur; sed significantius sonos [Aug., sonos significantes]  uocis humane usitatissime dicimus linguam: Scripturam uero arundinem dici quo minus est usitatum, eo magis est mystice figuratum. Cum ergo accepisset iehsu acetum, dixit: Consummatum est. Quid nisi quod propheta tanto ante [Al., paulo ante] tempore predixerat? Deinde quia nichil remanserat, quod antequam moreretur fieri adhuc oportebat, tanquam ille qui potestatem habebat ponendi animam suam et iterum sumendi eam, peractis omnibus que ut peragerentur exspectabat, inclinato capite tradidit spiritum. Quis ita dormit quando uoluerit, sicut iehsu mortuus est quando uoluit? Quis ita uestem deponit quando uoluerit, sicut se carne exuit quando uoluit? Quis ita cum uoluerit abit,  quomodo cum uoluit obiit? Quanta speranda uel timenda potestas est iudicantis, si apparuit tanta morientis?«

» [a 1Kb] Posteaquam Dominus iehsu, peractis omnibus que ante suam mortem peragi oportere presciebat, quando uoluit tradidit spiritum, que deinde secuta sint euangelista narrante uideamus.  Iudei ergo, inquit, quoniam parasceue erat, ut non remanerent in cruce corpora sabbato , rogauerunt Pilatum ut frangerentur eorum crura, et tollerentur. Non crura tollerentur, sed hi quibus ideo frangebantur ut morerentur, et auferrentur ex ligno: ne pendentes in  crucibus, magnum diem festum sui diuturni cruciatus horrore fedarent.

uERS. 32-34.---uenerunt ergo milites, et primi quidem fregerunt crura, et alterius qui crucifixus erat cum eo. Ad Iesum autem cum uenissent, ut uiderunt eum iam mortuum, non fregerunt eius crura. Sed unus militum lancea latus eius aperuit, et continuo exiuit sanguis et aqua. Eleganti uigilantique uerbo euangelista usus est, ut non diceret: Latus eius percussit, aut uulnerauit, aut quid aliud; sed aperuit: ut illic quodammodo uite ostium panderetur, unde sacramenta Ecclesie manauerunt, sine quibus ad uitam que uera uita est, non intratur. Ille sanguis in remissionem fusus est peccatorum; aqua illa salutare temperauit poculum: hec et lauacrum  prestat et potum. Hoc prenuntiabat quod Ne in latere arce ostium facere iussus est, qua intrarent animalia que non erant diluuio peritura, quibus prefigurabatur Ecclesia . Propter hoc prima mulier facta est de uiri latere dormientis, et appellata est uita materque uiuorum . Magnum quippe significauit bonum, ante magnum preuaricationis malum, in habitu iacentis ac dormientis. Et hic secundus Adam inclinato capite in cruce dormiuit, ut inde formaretur ei coniux que de latere dormientis effuxit. O mors, unde mortui reuiuiscunt!  Facta enim sunt hec, inquit, ut Scriptura impleretur: Os non comminuetis ex eo. Et iterum alia Scriptura dicit: uidebunt, in quem transfixerunt. Duo testimonia de  Scripturis reddidit singulis rebus, quas factas narrauit. Nam quia dixerat: Ad Iesum autem cum uenissent, non fregerunt eius crura, ad hoc pertinet testimonium: Os non comminuetis ex eo: quod preceptum est eis qui celebrare Pascha iussi sunt ouis immolatione in ueteri lege, que Dominice passionis umbra precesserat. Unde Pascha nostrum immolatus est Christus : de qua [Aug., de quo] et Isaias propheta predixerat: Sicut ouis ad immolandum ductus est . Item [quia] subiunxerat dicens: Sed unus militum lancea latus eius aperuit, ad hoc pertinet alterum testimonium: uidebunt, in quem compunxerunt: ubi promissus est Christus in ea qua crucifixus est carne uenturus.

 uERS. 38, 39.---Post hec autem rogauit Pilatum Ioseph ab Arimathia, eo quod esset discipulus Iesu, occultus autem propter metum Iudeorum, ut tolleret corpus Iesu: et permisit Pilatus. uenit ergo et tulit corpus Iesu: uenit autem et Nicodemus, qui uenerat ad Iesum nocte primum, ferens mixturam myrrhe et ales, quasi libras centum. Non ita distinguendum est, ut dicamus, primum ferens mixturam myrrhe; sed hoc, quod dictum est primum, ad superiorem sensum pertinet, uenerat enim Nicodemus ad Iesum nocte primum: quod idem Ioannes narrauit in prioribus Euangelii sui 634 partibus . Hic ergo intelligendum est, ad Iesum non tunc solum, sed  tunc primum uenisse Nicodemum; uentitasse [Ms., uenit] autem postea, ut fieret audiendo discipulus: quod modo certe in reuelatione corporis beatissimi Stephani fere omnibus gentibus declaratur.  Erat autem in loco ubi crucifixus est, hortus, et in horto monumentum nouum, in quo nondum quisquam positus fuerat. Sicut in Marie uirginis utero nemo ante illum, nemo post illum conceptus est, ita in hoc monumento nemo ante illum, nemo post illum sepultus est.  Ibi ergo propter parasceuem Iudeorum, quia iuxta erat monumentum, posuerunt Iesum. Acceleratam uult intelligi sepulturam, ne aduesperasceret: quando iam propter parasceuem, quam cenam puram Iudei Latine, usitatius preparationem apud nos uocant, facere tale aliquid non  licebat.«



CAPUT XLI. Resurrectionis similiter manifestatio declaratur, qua Maria Magdalene Petro et Ioanni nuntiat sublatum corpus de monumento. Quibus occurrentibus ac reuersis, ipsa post angelicam uisionem uisum a se Dominum estimans hortulanum, proprio mox ab eo reuocatur ex nomine. Quem cognitum iubetur protinus discipulis nantiare.

CAPUT XX, uERS. 1.---Una autem sabbati, Maria Magdalene uenit mane, cum adhuc tenebre essent, ad monumentum; et uidit lapidem sublatum a monumento. »Una sabbati, quam iam diem Dominicam propter Domini resurrectionem mos Christianus appellat: quem Mattheus solus in euangelistis primam sabbati nominauit.«  Cucurrit ergo, et uenit  ad Simonem Petrum, et ad alium discipulum quem amabat iehsu, et dicit eis: Tulerunt Dominum de monumento, et nescio ubi posuerunt eum. Amore nimio turbata, dum quem quesiuit non inuenit, cucurrit discipulis nuntiare, ut aut secum quererent, aut secum dolerent ablatum Dominum: quem Dominum nominare non metuit, dum corpus illius tantummodo quereret in sepulcro.  Exiit ergo Petrus et ille alius discipulus, et uenerunt ad monumentum. Currebant autem duo simul, et ille alius discipulus precucurrit citius Petro, et uenit prior ad monumentum. »Aduertenda hic et commendanda est recapitulatio, quomodo reditum est ad id quod fuerat pretermissum: et tanquam, si hoc [Aug., et tamen quasi hoc] sequeretur,  adiunctum est. Cum enim iam dixisset. uenerunt ad monumentum, regressus est ut narraret quomodo uenerunt, atque ait: Currebant autem duo simul, etc. Ubi ostendit, quod precurrens ad monumentum prior uenerit ille alius discipulus, quem seipsum significat; sed tanquam de alio more sancte Scripture cuncta narrat [a 1Kb] .«

uERS. 5.---Et cum se inclinasset, inquit, uidit posita linteamina, non tamen introiit. » [b 1Kb] Quod uero Maria Magdalene uenit ad monumentum, cum adhuc tenebre essent, iuxta historiam notatur hora; iuxta intellectum uero mysticum, requirentis signatur intelligentia. Maria enim auctorem omnium quem carne uiderat mortuum  querebat in monumento; et quia nunc [Al., hunc] minime inuenit, furatum credidit. Adhuc ergo erant tenebre, cum uenit ad monumentum. Cucurrit citius, discipulis nuntiauit: sed illi pre ceteris cucurrerunt, qui pre ceteris amauerunt, uidelicet Petrus et Ioannes. Currebant autem duo simul, sed Ioannes precucurrit citius Petro, et uenit prior ad monumentum, et [Greg., sed] ingredi non presumpsit, uenit uero posterior [Petrus], et intrauit.« Iste uero cursus duorum discipulorum magnum habet mysterium. Quid enim per Ioannem, qui prior uenit ad monumentum, et non intrauit, nisi Synagoga significatur? Quid per Petrum, nisi Ecclesia ex gentibus congregata demonstratur, que posterius uocata, et prior intrauit? Cucurrerunt enim pariter  Gentilitas et Synagoga per huius seculi successiones, sed non pari intelligentia ueniebant. 635 »uenit Synagoga prior ad monumentum, sed minime intrauit: quia legis quidem mandata percepit, prophetias de incarnatione ac passione Dominica audiuit, sed credere in mortuum noluit. uidit enim Ioannes posita linteamina, non tamen introiuit, quia uidelicet Synagoga et Scripture sacre sacramenta cognouit, et tamen ad fidem passionis Dominice credendo intrare distulit: quem diu longe lateque prophetauit, presentem uidit et renuit; hominem esse despexit, Deum carne mortalem factum credere noluit. Quid ergo est, nisi quia et citius cucurrit, et tamen ante monumentum uacua stetit?  uenit autem Simon Petrus subsequens eum, et introiuit  in monumentum. Quia secuta posterior Ecclesia Gentium, mediatorem Dei et hominum, hominem Christum Iesum, et cognouit carne mortuum, et uiuentem credidit Deum.  uidit linteamina posita, et sudarium quod fuerat super caput eius, non cum linteaminibus positum, sed separatim inuolutum in uno (Al., in unum locum] loco. Quid est quod sudarium capitis Domini cum linteaminibus non inuenitur in monumento, nisi quia attestante Paulo: Caput Christi Deus est , et diuinitatis incomprehensibilia sacramenta ab infirmitatis nostre cognitione disiuncta sunt, eiusque potentia creature transcendit naturam? Et notandum quod non solum separatim, sed etiam inuolutum inueniri dicitur [Greg. addit: in unum locum].  Linteum quippe quod inuoluitur, eius nec initium, nec finis aspicitur. Recte ergo sudarium capitis inuolutum inuentum est, quia celsitudo diuinitatis nec cepit esse, nec desinit. Bene autem additur, in uno loco, quia in scissura mentium Deus non est. Deus quippe in unitate est, et illi eius habere gratiam merentur, qui se ab inuicem per sectarum scandala non diuidunt.« Potest quippe [Ms., quoque] per sudarium passio Christi Domini nostri designari, cuius passionis sacramenta infidelibus sunt inuoluta: »quia quem uidebant carne mortalem, Deum esse immortalem non credebant. Sudarium ergo quod super caput eius fuerat seorsum inuenitur,  quia ipsa passio Redemptoris nostri longe a nostra passione disiuncta est; quoniam ipse sine culpa pertulit, quod nos cum culpa toleramus. Ipse sponte morti succumbere uoluit, ad quam nos uenimus inuiti. Sequitur:  Tunc ergo introiuit et ille discipulus, qui uenerat prior ad monumentum. Postquam introiuit Petrus, ingressus est et Ioannes. Posterior intrauit, qui prior uenerat. Notum est quod in fine mundi, ad Redemptoris fidem etiam Iudea colligetur, Paulo attestante, qui ait: Donec plenitudo gentium intraret, et sic omnis Isrel saluus fieret .

Et uidit et credidit. Quid ergo uidit, et quid credidit? uidit linteamina posita, et credidit quod mulier dixerat, de monumento Dominum fuisse sublatum.«  [a 1Kb] Adhuc enim tenebre erant in monumento, id est, in mentibus illorum: ideo sequitur et dixit:  Nondum enim sciebant Scripturam quia oportuit eum a mortuis resurgere. Abierunt ergo iterum discipuli ad semetipsos; id est, ubi habitabant, et unde ad monumentum cucurrerant.  Maria autem stabat ad monumentum foris plorans. Hec Maria » [b 1Kb] postquam uenit ad monumentum, ibique corpus Dominicum non inuenit, sublatum credidit, atque discipulis nuntiauit: qui uenientes uiderunt, atque ita esse, ut mulier dixerat, crediderunt, et de his protinus scriptum est: Abierunt ergo discipuli ad semetipsos. Ac deinde subiungitur: Maria autem stabat ad monumentum foris plorans. Qua in re pensandum est huius mulieris mentem quanta uis amoris  accenderat, que a monumento Domini, etiam discipulis recedentibus non recedebat. Exquirebat quem non inuenerat, flebat inquirendo, et amoris sui igne succensa eius, quem ablatum credidit, ardebat desiderio:« et oculi qui Dominum quesierant et non inuenerant, lacrymis iam exundabant; amplius dolentes quod fuerat ablatus de monumento, quam quod fuerat occisus in ligno: quoniam magistri tanti, cuius ei uita subtracta fuerat, nec memoria remanebat. »Unde contigit ut eum sola tunc uideret, que remansit ut quereret: quia nimirum uirtus boni operis perseuerantia est: ut uoce ueritatis dicitur: Qui autem perseuerauerit usque in finem, his saluus erit . Ista itaque que sic  amabat, que se ad monumentum quod perspexerat, iterum inclinat, uideamus quo fructu uis amoris in ea ingeminat opus inquisitionis. Sequitur:

636 uERS. 12.---uidit duos angelos in albis sedentes, unum ad caput, et unum ad pedes, ubi positum fuerat corpus Iesu. Quid est quod in loco Dominici corporis duo angeli uidentur, unus ad caput, atque alius ad pedes sedens, nisi quod Latina lingua angelus nuntius dicitur, et ille ex passione sua nuntiandus erat, qui et Deus est ante secula, et homo in fine seculorum? Quasi ad caput sedet angelus, cum per Apostolum dicatur [c 1Kb] , quia in principio erat uerbum, et uerbum erat apud Deum, et Deus erat uerbum  . Et quasi ad pedes sedet angelus, cum dicitur: Et uerbum caro factum est, et habitauit in nobis. Possumus autem [Ms., etiam] per duos angelos duo testamenta cognoscere, unum prius, et aliud sequens. Qui uidelicet angeli per locum Dominici corporis sibimetipsis sunt coniuncti, quia nimirum utraque testamenta, dum pari sensu incarnatum et mortuum, ac resurrexisse Dominum nuntiant, quasi testamentum prius ad caput, et testamentum posterius ad pedes sedet. Requirunt Mariam angeli dicentes:  Mulier, quid ploras? Dicit eis: Quia tulerunt Dominum meum a monumento, et nescio ubi posuerunt eum. Ipsa namque sacra eloquia, que in nobis lacrymas amoris excitant, propter bonitatem Saluatoris nostri et memoriam mortis illius  quam passus est pro nostro amore, easdem lacrymas consolantur, dum nobis Redemptoris nostri speciem promittunt.« Angeli interrogauerunt, Quid ploras? Quasi dixissent: Non est opus mortuum plorare, quem uiuentem credere debes. At illa ait: Tulerunt Dominum meum, et nescio ubi posuerunt eum. Dominum suum uocans Domini sui corpus exanime, a parte totum significans; sicut omnes confitemur Iesum Christum Filium Dei unicum Dominum nostrum, quod utique simul est et uerbum, et anima, et caro: crucifixum tamen et sepultum, cum sola eius sepulta sit caro. Et nescio, inquit, ubi posuerunt eum. Hec erat causa maior doloris, quod nesciebat quo iret ad consolandum dolorem; sed prope erat hora qua tristitia eius uerteretur in gaudium. Unde  sequitur:  Hec cum dixisset, reuersa [Al., conuersa] est retrorsum, et uidit Iesum stantem, et nesciebat quia iehsu esset. »Notandum quod Maria que adhuc de Domini resurrectione dubitabat, retrorsum conuersa est ut uideret Iesum: quia uidelicet per eamdem dubitationem suam, quasi terga [Greg., tergum] in Domini faciem miserat, quem resurrexisse minime credebat. Sed quia amabat et dubitabat, uidebat, et non cognoscebat, eumque illi et amor ostenderat et dubietas abscondebat. Cuius adhuc ignorantia exprimitur, cum infertur:  Et nesciebat quia iehsu esset. Qui dicit ei: Mulier, quid ploras? Quem queris? Interrogatur doloris causa, ut augeatur desiderium, quatenus cum nominaret quem quereret, in amore eius ardentius estuaret. Illa  existimans quia hortulanus esset, dicit ei: Domine, si tu sustulisti eum, dicito mihi ubi posuisti eum, et ego eum tollam. Forsitan nec errando hec mulier errauit, que Iesum hortulanum credidit. An non ei spiritaliter hortulanus erat, qui in eius pectore per amoris sui semina uirtutum uirentia plantabat sata? »Sed quid est, quod uiso eo, quem hortulanum credidit, cui necdum dixerat quem querebat, ait ei: Domine, si tu sustulisti eum, dicito mihi, etc.« Nemo calumnietur mulierem, quod hortulanum dixerit Dominum, et Iesum magistrum. Ibi enim rogabat, hic noscebat [Al., agnoscebat]; ibi honorabat hominem a quo beneficium  postulabat, hic recolebat doctorem a quo discernere humana et diuina discebat. Appellabat Dominum cuius ancilla non erat, ut perueniret ad Dominum cuius erat. Aliter ergo Dominum dixit: Sustulerunt Dominum meum: aliter autem: Domine, si tu sustulisti illum, ibi ex ueritate, hic ex honore. Querebat itaque, et non dicebat, que eum dixit: Domine, si tu sustulisti eum. »Hoc habet uis amoris, hoc agere solet in animo, ut quem ipse semper cogitat, nullum alium credat ignorare. Recte et hec mulier, quem querit non dicit, et tamen dicit, si tu sustulisti eum, quia alteri non putat incognitum, quem sic ipsa continuo plangit desiderio.

uERS. 16.---Dicit ei iehsu: Maria. Postquam eam communi uocabulo appellauit ex sexu, et agnitus non  est, uocat ex nomine. Ac si aperte ei dicat: Recognosce eum a quo recognosceris. Perfecto quoque uiro dicitur: Noui te ex nomine ; 637 quia homo, commune omnium nostrum uocabulum est, Moyses uero proprium, cui recte dicitur quia ex nomine scitur: ac si aperte Dominus dicat, non te generaliter ut ceteros, sed specialiter scio. Maria ergo, que uocatur ex nomine, recognoscit auctorem, atque eum protinus Rabboni, id est magistrum uocat, quia et ipse erat qui querebatur exterius, et ipse eam interius ut quereret, docebat. Iam uero ab euangelista non subditur quid mulier fecerit, sed ex eo innuitur quod audiuit, cui dicitur: Noli me tangere, nondum enim ascendi ad Patrem meum. In his namque uerbis ostenditur, quod Maria amplecti uoluit  eius uestigia, quem recognouit. Sed ei magister dicit: Noli me tangere; non quia post resurrectionem Dominus tactum renuit feminarum, cum de duabus ad sepulcrum eius [uenientibus] scriptum sit: Accesserunt et tenuerunt pedes eius . Sed cur tangi non debeat, ratio quoque additur, cum subinfertur: Nondum enim ascendi ad Patrem meum. In corde etenim nostro tunc iehsu ascendit ad Patrem, cum equalis creditur Patri. Nam quisquis eum equalem Patri non credit, adhuc in eius pectore ad Patrem Dominus non ascendit. Ille ergo Iesum ueraciter tangit, qui Patri Filium ceternum credit.

uade autem ad fratres meos, et dic eis: Ascendo ad Patrem meum et ad Patrem uestrum, ad Deum  meum et Deum uestrum. Cum meum dicat et uestrum, cur non communiter dicit nostrum? Sed distincte loquens indicat quia eumdem Patrem et Deum similiter habet ipse, quem nos [Ms. melius: dissimiliter habet ipse, quam nos]. Ascendo ad Patrem meum, uidelicet per naturam; et Patrem uestrum per gratiam; ad Deum meum, quia descendi, ad Deum uestrum, quia ascendetis [Ms., ascendistis]. Quia enim et ego homo, Deus mihi est; quia uos ab errore liberati estis [Ms., liberat], Deus est uobis. Distincte ergo mihi Pater et Deus est; quia quem ante secula Deum genuit, hominem in fine seculorum me [Ms., mecum] creauit.  uenit Maria Magdalene  annuntians discipulis: Quia uidi Dominum. Et hec dixit mihi. Ecce humani generis culpa ibi abscinditur, unde processit. Quia enim in paradiso mulier uiro propinauit mortem, a sepulcro mulier uiris annuntiauit uitam, et dicta sui uiuificatoris narrat, que mortiferi serpentis uerba narrauerat. Ac si humano generi non uerbis Dominus, sed rebus dicat: De qua manu uobis illatus est potus mortis, de ipsa suscipite poculum uite. Hec de expositione lectionis euangelice succincte transcurrimus: nunc opitulante eodem de quo loquimur Domino, et resurrectionis [eius] gloriam, et pietatis uiscera consideremus. Citius enim a morte uoluit resurgere, ne nostra diu anima in infidelitatis morte remaneret.«



CAPUT XLII. Cum fores essent clause, ueniens ad discipulos pacem infert, manibus latereque monstrato. Quibus etiam per insufflationem significat Spiritum sanctum. Item post dies octo Thomas inspectu uel tactu lateris ac manuum in fidem confirmatur audiens: Beati qui non uiderunt, et crediderunt.


uERS. 19.---Cum sero factum esset una sabbatorum, et fores essent clause, ubi erant discipuli congregati propter metum Iudeorum, uenit iehsu, et stetit in medio eorum. » [a 1Kb] Quid mirum si clausis ianuis post resurrectionem suam in eternum iam uicturus intrauit, qui moriturus ueniens non aperto utero uirginis exiuit? Sed quia ad illud corpus, quod uideri poterat, fides intuentium dubitabat, ostendit eis protinus manus ac latus: palpandam carnem prebuit, quam  clausis ianuis introduxit.« Clauus enim manus fixerat, lancea latus aperuerat; ubi [Ms., ibi] ad dubitantium corda sananda uulnerum sunt seruata uestigia. »Qua in re duo mira et iuxta humanam rationem sibi ualde contraria ostendit, dum post resurrectionem corpus suum et incorruptibile, et tamen palpabile demonstrauit. Nam et corrumpi necesse est quod palpatur, et palpari non potest quod non corrumpitur. Sed miro modo atque inestimabili Redemptor noster et incorruptibile 638 post resurrectionem, et palpabile corpus exhibuit, ut monstrando incorruptibile inuitaret ad premium, prebendo palpabile formaret [Greg., firmaret] ad fidem. Et incorruptibilem se ergo et palpabilem demonstrauit, ut profecto  esse post resurrectionem ostenderet corpus suum et eiusdem nature et alterius glorie.«

Dicit eis: Pax uobis. Pacem offerebat, qui propter pacem uenit; et quibus ante dixit: Pacem meam relinquo uobis, pacem meam do uobis, modo dicit: Pax uobis. Quam pacem nascente Christo angeli predicauerunt in mundo. Et iterum secundo ait: Pax uobis, ut monstraret pacificata esse que in celis sunt et que in terris sunt, per sanguinem suum.  Dicit eis: Pax uobis. Iteratio, confirmatio est. Sicut misit me Pater, et ego mitto uos. »Pater Filium misit, qui hunc pro redemptione generis humani incarnari constituit; quem uidelicet in mundo [Greg., in mundum] uenire ad passionem uoluit; sed tamen amauit  Filium quem ad passionem misit. Electos uero apostolos Dominus non ad mundi gaudia, sed sicut ipse missus est, ad passiones in mundum mittit. Quia ergo et Filius amatur a Patre, et tamen ad passionem mittitur, ita et discipuli amantur a Domino, qui tamen ad passionem mittuntur in mundum. Itaque dicitur: Sicut misit me Pater, et ego mitto uos: id est, ea caritate uos diligo cum inter scandala persecutorum mitto, qua me caritate Pater diligit [Ms., dilexit], quem uenire ad tolerandas passiones fecit.  Hoc cum dixisset, insufflauit et dicit eis: Accipite Spiritum sanctum. Querendum nobis est, quid est quod Spiritum sanctum Dominus noster et semel dedit in terra consistens, et semel celo presidens? Neque enim alio in loco datus Spiritus sanctus  aperte monstratur, nisi nunc cum per insufflationem percipitur, et postmodum cum de celo ueniens in linguis uariis demonstratur. Cur ergo prius in terra discipulis datur, postmodum de celo mittitur, nisi quod duo sunt precepta caritatis, dilectio uidelicet Dei et proximi? In terra datur Spiritus ut diligatur proximus: e celo datur Spiritus ut diligatur Deus. Sicut ergo una est caritas et duo precepta, ita unus Spiritus et duo data. Prius a consistente Domino in terra, postmodum e celo; quia in proximi amore dicitur qualiter perueniri debeat ad amorem Dei.« Hoc cum dixisset, insufflauit et dicit eis: Accipite Spiritum sanctum, insufflando significauit Spiritum sanctum non Patris solius esse Spiritum, sed et suum.  Quorum remiseritis,  inquit, peccata, remittuntur eis; et quorum retinueritis, retenta sunt. » [a 1Kb] Ecce caritas que per Spiritum sanctum diffunditur in cordibus nostris, participum suorum peccata dimittit, eorum autem qui non sunt eius participes, tenet. Ideo posteaquam dixit: Accipite Spiritum sanctum, hoc continuo de peccatorum remissione ac detentione subiecit.« Sciendum uero est quod hi qui primo Spiritum sanctum habuerunt, ut et ipsi innocenter uiuerent, et in predicatione quibusdam prodessent, idcirco hunc post resurrectionem Domini patenter acceperunt, ut prodesse non paucis, sed pluribus possent.

uERS. 24.---Thomas autem unus ex duodecim, qui dicitur Didymus, non erat cum eis, quando uenit iehsu. » [b 1Kb] Iste unus discipulus defuit, reuersus quod  gestum est audiuit, audita credere renuit. uenit iterum Dominus, et non credenti discipulo latus palpandum prebuit, manus ostendit, et ostensa suorum uulnerum cicatrice, infidelitatis illius uulnus sanauit. Quid, fratres karissimi, quid inter hec animaduertitis? Nunquid casu gestum creditis, ut electus ille discipulus tunc deesset; post hec uenit ut audiret [Greg., post autem ueniens audiret], audiens dubitaret, dubitans palparet, palpans crederet? Non hoc casu, sed diuina dispensatione gestum est. Egit namque miro modo superna clementia, ut discipulus dubitans, dum in magistro suo uulnera palparet carnis,  in nobis uulnera sanaret infidelitatis. Plus enim nobis Thome infidelitas ad fidem, quam fides credentium discipulorum profuit: quia dum ille ad fidem palpando reducitur, nostra mens omni dubitatione postposita in fide solidatur. Sic quippe discipulum post resurrectionem suam dubitare permisit, nec tamen in dubitatione deseruit, sicut ante natiuitatem suam habere Mariam sponsum uoluit, qui tamen ad eius nuptias non peruenit. Nam ita factus est discipulus dubitans et palpans, testis uere 639 resurrectionis, sicut sponsus matris fuerat custos integerrime uirginitatis. Palpauit autem, et exclamauit:  Dominus meus et Deus meus. Dicit ei iehsu: Quia uidisti me, credidisti. Cum Paulus apostolus dicat: Est enim fides sperandarum substantia  rerum, argumentum non apparentium : Profecto liquet quia fides illarum rerum argumentum est, que apparere non possunt. Que etenim apparent iam fidem non habent, sed agnitionem. Dum ergo uidit Thomas, dum palpauit, cur ei dicitur: Quia uidisti me, credidisti? Sed aliud uidit, aliud credidit. A mortali quippe homine diuinitas uideri non potuit. Hominem igitur uidit, et Deum confessus est, dicens: Deus meus et Dominus meus. uidendo ergo credidit qui considerando hominem, uerum [Greg., qui considerando uerum hominem] hunc Deum quem uidere non poterat, exclamauit. Letificat ualde quod sequitur: Beati qui non uiderunt, et crediderunt. In qua nimirum sententia nos specialiter signati sumus, qui eum quem carne non uidimus,  mente retinemus. Nos signati sumus, sed si fidem nostram operibus sequimur. Ille etenim uere credit qui exercet operando quod credit.« [Quia autem] ait: Beati qui me non uiderunt, et crediderunt, » [c 1Kb] preteriti temporis usus est uerbo; tanquam ille qui id quod erat futurum, in sua nouerat predestinatione iam factum,« sed his uerbis proprie gentium. ut diximus, fides signatur.

uERS. 30.---Multa quidem et alia signa fecit iehsu in conspectu discipulorum suorum. Significat euangelista plurima [Ms., plura] fecisse Iesum signa et miracula salutis et predicationis, que non scripta essent propter multitudinem illarum rerum que geste fuerunt ab eo. Sequitur autem:  Hec autem scripta sunt, ut credatis quia iehsu est Christus Filius  Dei, et ut credentes uitam habeatis in nomine eius. Quid dicunt qui asserunt Iesum Christum Filium Dei non esse, dum iste euangelista Deo dilectus et a Deo electus [Al., doctus] dixit hanc sibi esse occasionem scribendi hoc Euangelium, ut crederetur quia iehsu est Christus Filius Dei? Ille qui ab angelo nuntiatus est, et nomen illi impositum est iehsu, dum uenit ad uirginem dixit: Paries filium, et uocabis nomen eius Iesum : hic autem iehsu, qui natus est ex uirgine Maria, Filius est Dei, sicut iste euangelista testatur, et ut omnes in hac fide uitam possint habere sempiternam in nomine eius. Quid de illis  estimandum est qui eum non credunt Filium Dei esse uerum, sed adoptiuum, nisi forte ut nunquam habeant uitam eternam? Dicunt itaque assumptionem et adoptionem unum esse; et Iesum Christum secundum quod homo est, propter assumptionem humanitatis necessarie adoptiuum esse, non intelligentes quanta est hec absurditas que sequitur eos [Ms., eis]. Nam si adoptiuus est propter assumptionem, igitur Filii persona adoptiuus est, quia Filius assumpsit hominem, et est tunc nepos Deo Patri: quod quam impium sit, nullum estimo fidelium ignorare. Tantummodo credamus Iesum esse [Christum] Filium Dei uerum in utraque natura. Et sicut Filius Dei uere est Filius hominis, ita Filius hominis uere est Filius Dei. Sed hec alias plenius; nunc uero que  sequuntur uideamus.

» [a 1Kb] Sed hoc capitulum uelut libri huius indicat finem: tamen narratur hic deinde quemadmodum se manifestauerit Dominus ad mare Tiberiadis, et in captura piscium commendauerit Ecclesie sacramentum, qualis futura est ultima resurrectio [Aug., ultima resurrectione] mortuorum.« Ideo quasi ab alio incipit principio, quia uita fidelium ab alio tunc incipit principio, ubi nichil huius perturbationis futurum erit, quas hic patimur in hac uita. Unde et ita incipit qualiter hec manifestatio esset acta. Dicit enim:



640 CAPUT XLIII. Manifestat se iterum ad mare Tiberiadis septem discipulis in captura piscium centum quinquaginta trium, cum resurrexisset a mortuis.

 CAPUT XXI, uERS. 1-3.---Manifestauit se iterum ad mare Tiberiadis, manifestauit autem sic. Erant simul Petrus et Thomas, qui dicitur Didymus, et Nathanel, qui erat a Cana Galilee, et filii Zebedei, et alii ex discipulis eius duo. Dicit eis Simon Petrus: uado piscari. Dicunt ei: uenimus et nos tecum. Exierunt et ascenderunt in nauem, et illa nocte nichil ceperunt. » [b 1Kb] Queri enim potest cur Petrus, qui piscator ante conuersionem fuit, post conuersionem ad piscationem rediit? Et cum ueritas dicat: Nemo mittens manum suam in aratrum, et aspiciens retro, aptus est regno Dei ; cur repetiit quod dereliquit? Sed si uirtus discretionis intenditur [Ms. et Greg., inspicitur], citius uidetur, quia nimirum negotium quod ante conuersionem sine peccato  exstitit, hoc etiam post conuersionem repetere culpa non fuit. Nam piscatorem Petrum, Mattheum uero telonearium scimus; et post conuersionem suam, ad piscationem Petrus rediit, Mattheus uero ad telonei negotium non rediit [Greg., non resedit]; quia et aliud est uictum per piscationem querere, aliud telonei lucris exercitia [Greg. pecunias] augere. Sunt enim pleraque negotia que sine peccatis exhiberi aut uix aut nullatenus possunt. Que ergo ad peccatum implicant, ad hec necesse est ut post conuersionem animus non recurrat. Queri potest cur discipulis in mari laborantibus post resurrectionem  suam Dominus in littore stetit, qui ante resurrectionem suam coram discipulis suis in fluctibus maris ambulauit? Cuius rei ratio festine cognoscitur, si ipsa que tunc inerat causa pensetur. Quid enim mare, nisi presens seculum significat, quod se causarum tumultu et undis uite corruptibilis illidit? Quid per soliditatem littoris, nisi illa perpetuitas quietis eterne figuratur? Quia igitur discipuli adhuc fluctibus mortalis uite inerant, in mari laborabant. Quia autem Redemptor noster iam corruptionem carnis excesserat, post resurrectionem suam in littore stabat. Ac si ipsum resurrectionis sue mysterium rebus discipulis loqueretur dicens: [Hic] iam uobis in mari non appareo, quia uobiscum in perturbationum fluctibus non sum. Facta est autem  discipulis piscationis magna difficultas, ut magistro ueniente fieret admirationis magna sublimitas, qui protinus dixit:

uERS. 6.---Mittite in dexteram nauigii rete, et inuenietis. Bis in sancto Euangelio legitur quia Dominus iussit ut ad piscandum retia mitterentur, ante passionem uidelicet et post resurrectionem. Sed priusquam Redemptor noster pateretur et resurgeret, mitti quidem rete ad piscandum iubet, sed utrum in dextram, an in sinistram mitti debuisset, non iubet: post resurrectionem uero discipulis apparens, mitti rete in dexteram nauigii iubet. In illa piscatione tanti capti sunt, ut retia rumperentur: in ista autem et multi capti sunt, et retia rupta non sunt. Quis uero nesciat bonos in dextera, et malos in sinistra  figurari? Illa ergo piscatio, in qua specialiter in quam partem mitti rete debeat non iubetur, presentem Ecclesiam designauit que bonos simul ac malos colligit; nec eligit quos trahat, quia et quos eligere possit ignorat: hec autem piscatio post Domini resurrectionem facta, in solam dexteram missa est, quia ad uidendam claritatis eius gloriam sola electorum Ecclesia pertinget que de sinistro opere nichil habebit. In illa piscatione pre multitudine piscium rete rumpitur, quia nunc ad confessionem fidei, etiam cum electis reprobi tanti intrant, qui ipsam quoque Ecclesiam heresibus scindant: in ista uero piscatione et multi pisces et magni capiuntur, et rete non rumpitur, quia sancta electorum Ecclesia in continua auctoris sui pace requiescens, nullis iam dissensionibus  dilaniatur. Captis autem tam magnis piscibus,  ascendit Simon Petrus, et traxit rete in terram. Iam credo quod uestra Charitas aduertat quid est quod Petrus rete ad terram trahit. Ipsi quippe sancta Ecclesia est commissa, 641 ipsi specialiter dicitur: Simon Ioannis, amas me? Pasce oues meas . Quod ergo postmodum aperitur in uoce, hoc [nunc] signatur in opere. Quia igitur predicator Ecclesie nos a mundi [uite] huius fluctibus separat, nimirum necesse est ut rete plenum piscibus Petrus ad terram ducat. Ipse enim pisces ad soliditatem littoris pertrahit, quia [Ms.,  qui] sancte predicationis uoce stabilitatem eterne patrie fidelibus ostendit. Hoc egit uerbis, hoc epistolis, hoc agit quotidie miraculorum signis. Quoties per eum ad amorem quietis eterne conuertimur, quoties [a terrenarum] rerum tumultibus separamur, quid aliud quam missi intra rete fidei pisces ad littus trahimur? Sed cum rete piscibus magnis plenum dicitur, additur et quantis, scilicet centum quinquaginta tribus. A magno mysterio iste numerus non uacat, sed intentos uos tanti mysterii profunditas exspectat. Neque etenim quantitatis summam solerter euangelista exprimeret, nisi hanc sacramento plenam esse iudicasset. Scitis namque quod in testamento ueteri omnis operatio per Decalogi mandata precipitur: in nouo autem eisdem operationis uirtus,  per septiformem gratiam sancti Spiritus multiplicatis fidelibus datur: quem Propheta denuntians dicit: Spiritus sapientie et intellectus, spiritus consilii et fortitudinis, spiritus scientie et pietatis, et replebit eum spiritus timoris Domini . Sed ille in hoc spiritu operationem percipit, qui fidem Trinitatis agnoscit, ut et Patrem, et Filium, et eumdem Spiritum sanctum unius uirtutis credat, unius substantie esse fateatur. Quia igitur septem, que superius diximus, per Nouum Testamentum latius data sunt, decem uero per uetus precepta, omnis nostra uirtus et operatio per decem et septem plene potest comprehendi. Ducamus ergo per trigonum decem et septem, et ueniunt quinquaginta et unum. Qui profecto numerus a magno mysterio non uacat, quia in Testamento ueteri  legimus, quod annus quinquagesimus iubileus uocari iussus est, in quo uidelicet cunctus populus ab omni opere requiesceret . Sed uera requies in unitate est. Diuidi quippe unum non potest: ubi enim scissura diuisionis est, uera requies non est. Ducamus ergo per trigonum quinquaginta et unum, et fiunt centum quinquaginta tria. Quia igitur et omnis operatio nostra et uirtus in fide Trinitatis exhibita ad requiem tendit, septem et decem ter ducimus, ut ad quinquaginta et unum uenire debeamus. Et uera nostra requies tunc est, cum ipsam iam claritatem Trinitatis agnoscimus, quam in Unitate diuinitatis esse certum tenemus. Quinquaginta et unum ter ducimus, et electorum summam in superna patria, quasi centum quinquaginta trium piscium  numerum tenemus. Post resurrectionem uero Domini missum rete dignum fuit, ut tot pisces caperet, quot solummodo electos ciues superne patrie designarent.« Est quoque alia supputatio huius septenarii [et denarii] numeri. Nam si ab uno omnes numeros computes usque ad decem et septem hoc modo: unum, duo, tres fiunt; adde tres, fiunt sex; his adiunge quatuor, fiunt decem; his quinque, et habebis quindecim; et sic crescentibus numeris et multiplicatis usque ad decem et septem, fit omnium numerorum summa istorum, qui multiplicantur ab uno usque ad decem et septem, centum quinquaginta tria. Que computatio superiori significationi, id est, legis  in denario [et gratie in septenario], satis congruenter conuenit. Sed plura possunt inde considerari admiratione digna, que huius temporis angustia prohibet nos omnia dicere.

Sed quid est quod Redemptor noster piscem assum post resurrectionem manducauit; et in alio Euangelio dicitur, cum pisce asso fauum mellis, in isto uero panem cum pisce? »Quid enim piscis assus significat, nisi Christum passum? Quid fauus mellis, nisi Diuinitatis dulcedinem? Piscis est, quia ipse latere dignatus in aquis generis humani, capi uoluit laqueo mortis nostre, et quasi tribulatione assatus est tempore passionis sue. Sed qui piscis assus fieri dignatus est in passione, fauus mellis nobis exstitit in resurrectione. An qui in pisce asso figurari uoluit tribulationem  passionis sue, in fauo mellis utramque naturam exprimere uoluit persone sue? Fauus quippe mel 642 in cera est: mel uero in cera est diuinitas in humanitate. Quod ab hac quoque lectione non discrepat: nam comedit piscem et panem. Qui enim assari ut piscis potuit ex humanitate, pane nos reficit ex diuinitate, qui ait: Ego sum panis uiuus, qui de celo descendi . Assum ergo piscem comedit et panem, ut ipso suo cibo nobis ostenderet quia et passionem ex nostra humanitate pertulit, et refectionem nostram ex sua diuinitate procurauit. Notandum quoque quod ultimum conuiuium Dominus cum septem discipulis habuisse describitur. Petrus namque et Thomas, Nathanel et filii Zebedei, et alii ex discipulis eius duo in eo fuisse memorantur,  Cur cum septem discipulis ultimum conuiuium celebrat, nisi quia eos tantummodo, qui septiformi gratia sancti Spiritus pleni sunt, futuros secum in eterna refectione denuntiat? Septem quoque diebus omne hoc tempus euoluitur: et sepe septenario numero perfectio designatur. Illi ergo ultimo conuiuio de presentia ueritatis epulantur, qui nunc perfectionis studio terrena transcendunt, quos mundi huius amor non alligat, quibus etsi utcunque per tentamenta obstrepit, cepta tamen eorum desideria non retundit. De hoc extremo conuiuio alias per Ioannem dicitur: Beati qui ad cenam nuptiarum Agni uocati sunt . Idcirco enim non ad prandium, sed ad cenam uocatos narrat, quia nimirum in fine diei conuiuium cena est. Qui ergo finito presentis uite tempore  ad refectionem superne contemplationis ueniunt, non ad Agni prandium, sed ad cenam uocantur. Que uidelicet cena hoc ultimo conuiuio exprimitur, cui septem discipuli adesse memorantur, quia illos, ut diximus, tunc interna refectio [Ms. refectione] reparat, qui pleni nunc septiformi gratia in amore Spiritus anhelant.«

» [a 1Kb] In eo quod tertio Dominus post resurrectionem manifestauit se discipulis suis, beati Ioannis euangeliste Euangelium terminatur.  Dicit eis iehsu: uenite, prandete. Et nemo audebat discumbentium interrogare eum: Tu quis es? scientes quia Dominus est. Sensus ergo hic est: Tanta erat euidentia  ueritatis, quia [Aug., qua] iehsu illis discipulis apparebat, ut eorum non solum negare, sed ne dubitare quidem ullus auderet: quoniam si quisquam dubitaret, utique interrogare deberet. Sic ergo dictum est: Nemo audebat interrogare: Tu quis es, ac si diceretur: Nemo audebat dubitare, quod ipse esset.  »Et uenit iehsu, et accepit panem, et dedit eis; et piscem similiter. Ecce dictum est etiam quid pranderent, de cuius significatione in superioribus diximus. Superius quoque narratum est quod discipuli, quando descenderunt in terram, uiderunt prunas positas et piscem superpositum, et panem. Ubi non est intelligendum etiam panem fuisse superpositum prunis, sed tantum subaudiendum, uiderunt. Quod uerbum si repetamus eo loco ubi subaudiendum  est, ita totum dici potest: uiderunt prunas positas, et piscem superpositum [uiderunt], uiderunt et panem. uel ita potius: uiderunt prunas positas, et piscem superpositum, uiderunt et panem. Iubente etiam Domino attulerunt et de piscibus quos ipsi ceperant: quod eos fecisse quamuis a narrante non sit expressum, tamen Dominum iussisse non tacitum est. Ait enim: Afferte de piscibus quas apprehendistis nunc. Et utique iubente illo, eos non fecisse quis credat? Hinc ergo fecit prandium Dominus illis septem discipulis suis: de pisce scilicet, quam prunis superpositum uiderant, huic adiungens ex illis quos ceperant, et de pane quem nichilominus eos uidisse narratum est. Piscis assus, ut diximus, Christus est passus, ipse est et panis, qui de celo descendit.  Hoc corroborauit Ecclesiam [Aug., Huic incorporatur Ecclesia], ad participandum beatitudinem sempiternam;« que etiam in his septem discipulis significata est, que cum Christo in eterna beatitudine post labores huius seculi regnatura erit. »Hinc [Aug., Hic] enim Ecclesia, qualis in solis bonis futura est, significatur per capturam centum quinquaginta trium piscium: et in eis qui hec credunt, sperant, diligunt, participatio tante beatitudinis per hoc prandium demonstratur.

643 uERS. 14.---Hoc iam tertio, inquit, manifestatus est iehsu discipulis suis, cum surrexisset a mortuis, Quod non ad ipsas demonstrationes, sed [ad] dies referre debemus: id est, primo die, cum resurrexit; et post dies octo, quando discipulus Thomas uidit et  credidit; et hodie quando hoc de piscibus fecit; post quot autem dies id fecerit, hic dictum non est: nam ipso primo die non semel uisus est, sicut euangelistarum omnium testimonia collata demonstrant, sed sicut dictum est, secundum dies numerande sunt manifestationes eius, ut ista sit tertia; prima quippe habenda est eadem una [Aug., habenda sit, eademque una] propter unum diem, quotiescunque se et quibuscunque in illo quo resurrexit, ostendit; secunda post dies octo, et hec tertia; et deinde quoties uoluit, usque ad diem quadragesimum, quo ascendit in celum, quamuis non scripta sint omnia:«  sicut iste idem Ioannes testatur, multa eum fecisse que non sunt scripta.

[Inuenimus] collatis Euangeliorum testimoniis decies Dominum uisum esse ab hominibus, a die prima resurrectionis sue usque ad diem quadragesimum ascensionis sue. Primo quidem Marie Magdalene flenti ad monumentum; deinde eidem Marie, et alteri eiusdem nominis femine, regredientibus a monumento nuntiare discipulis que ibi uiderant, occurrens apparuit; tertio Simoni Petro, licet hoc non legatur, ubi esset factum, tamen factum esse ex Euangelio Luce inuenimus, ubi ait discipulos dixisse: Quia uere surrexit Dominus, et apparuit Simoni . Quarto, Cleophe et socio eius, cum quibus ipse gradiens in Emmaus, inibi in panis fractione  cognitus est, qui mox reuersi Hierosolymam, inuenerunt discipulos loquentes, Quia surrexit Dominus uere, et apparuit Simoni; nam plene alibi, quando Simoni apparuerit, non legitur. Quinto, apparuit eis in eodem loco ianuis clausis, ubi non erat Thomas; sexto, post dies octo, quando erat cum eis et Thomas, cui manus et latus Dominus palpandum ostendit; septimo, piscantibus ad mare Tiberiadis, et conuiuantibus cum eis, ubi et Petrum, an se diligeret, tertio interrogauit; octauo, in monte Galilee illis undecim apparuit, sicut constituit eis ante passionem suam; et mulieribus precepit eis dicere ut irent in Galileam, ubi eum uisuri essent. Nono, regredientibus illis undecim apparuit [in monte], de quo ascendit in celum, sicut Marcus refert. Decimo, uiderunt  eum ipsa die, non iam in terra positum, sed eleuatum in era, celosque penetrantem dicentibus sibi angelis: Sic ueniet, quemadmodum uidistis eum euntem in celum . Quid uero actum sit uel dictum in illo conuiuio Domini nostri Iesu Christi nouissimo cum discipulis suis, consequenter exposuit Euangelista, dicens:



CAPUT XLIu ET XLu. Usque tertio dicit Petro, Amas me? quia ter eum negauerat; et pascendas oues eque tertio commendans, extensione manuum significat ei, quod crucis morte foret martyrio coronandus.---Dicit Simoni Petro iehsu: Simon Ioannis, diligis me plus his? etc., usque clarificaturus esset Deum.

uERS. 15.---Dicit Simoni Petro iehsu: Simon Ioannis diligis me plus his? Dicit ei: Etiam, Domine,  tu scis quia amo te. » [a 1Kb] uirtutem nobis perfecte dilectionis presens Domini nostri interrogatio ostendit. Perfecta enim dilectio est, qua Dominum [Ms., Deum] ex toto corde, tota anima, tota uirtute, proximum autem tanquam nosipsos diligere iubemur: et neutra harum dilectio sine altera ualet esse perfecta; quia nec Deus uere sine proximo, nec sine Deo uere potest proximus amari. Unde Dominus toties interrogato Petro an se diligeret, et illo respondente quod eum ipso teste diligeret, adiungebat per singula ita concludens: Pasce 644 oues meas, siue pasce agnos meos. Ac si aperte diceret: Hec sola et uera est  probatio integri in Dominum amoris, si erga fratres studueris curam solliciti exercere laboris; nam quicunque fratri opus pietatis quod ualet impendere negligit, minus iusto se conditorem diligere ostendit, cuius mandata in sustentanda proximi necessitate contemnit. Que profecto caritas, quoniam sine diuine gratie inspiratione [Beda, sine diuine gratia inspirationis] minime possit haberi, tacite quodammodo Dominus insinuat, qui Petrum de illa interrogans, Simonem eum Ioannis, quem nunquam [Ms. et Beda, quod nusquam] alias, cognominat: Simon, inquit, Ioannis, diligis me plus his? Ubi quamuis et simpliciter mentio facta terreni parentis eius possit intelligi, non tamen ab re est, si quis nomine Ioannis donum superne generationis mystice indicatum  uelit accipere; de quo Ioannes apostolus admonendo testatur: Charissimi, diligamus inuicem, quoniam caritas ex Deo est: et omnis qui diligit, ex Deo natus est, et cognoscit Deum . Simon namque obediens, Ioannes dicitur Dei gratia: et propterea recte primus apostolorum, cum de amore suo requiritur, Simon Ioannis, id est, obediens Dei gratia [Beda, gratie] uocatur: ut liquido cunctis ostendatur, hoc quod maiore pre ceteris obedientia Domini iussis obsequitur, quod ardentiori illum caritate amplectitur, non humani meriti, sed muneris esse diuini. Unde et apostolus Paulus eadem gratia confortatus aiebat: Quia caritas Dei diffusa est in cordibus nostris per Spiritum sanctum, qui datus est nobis . Qui ergo ceteris flagrantius Dominum  amare probatur, filius Ioannis cognominatur; quia nimirum uirtus eiusdem amoris non nisi per gratiam Spiritus percipitur. Qui tamen ipse notandum quam caute et circumspecte testimonium suo reddit amori, cum Domino sciscitanti an se plus aliis diligeret, non ausus est respondere: Tu scis quia amo te plus his, sed temperata ac simplici uoce, Etiam, inquit, Domine, tu scis quia amo te. Quod est aperte dicere: Scio quidem, quia ipse te, ut tu melius nosti, integro corde diligo; quam uere [Beda, quantum uero] te alii diligant mihi quidem ignotum, sed tibi sunt omnia nota. Cuius cautela responsionis nostre profecto est institutio locutionis, simul et cognitionis [Beda, cogitationis]; ut uidelicet eius exemplo discamus minus de nostre conscientie puritate presumere;  minus temere de fraterne conscientie occultis iudicare, in dubiis maxime rebus, quod qua intentione uel necessitate gerantur inspicere nequimus que ab illis agi conspicimus. Siquidem et ipse Petrus idcirco se in hac Dominica interrogatione cautius respondendo cohibebat, quia meminit se pridem, imminente eius passione, plus sibi constantie tribuisse quam haberet, spondendo uidelicet se esse paratum et in carcerem et in mortem ire cum illo, qui necdum erat idoneus instante periculo saltem confiteri, quia nosset illum, uel quia fuisset aliquando cum illo. Instructus ergo periculo priore cautius loqui cum Domino, quem bene didicerat humane conscientie [statum ] melius  nosse quam ipsa se conscientia ullatenus nosse sufficeret; de fraterni quidem cordis occultis nichil prorsus audet definire: de sui autem amoris integritate non suimet solius, sed et ipsius qui interrogabat Domini testimonium pandit, Etiam, inquiens, Domine, tu scis quia amo te. O quam felix et pura conscientia, que conditori suo, cuius nuda oculis et aperta nouit omnia, dicere non metuit: Domine, tu scis quia amo te! Quam casta ac sancta anima, que et suam cognitionem Domino patere non dubitat, et se nil aliud quam ea que Dominus approbat, cogitare non ignorat! Prouida autem pietate Dominus tertio Petrum an se diligat interrogat, ut ipsa trina confessione uincula, que illum ter negando ligauerant, absoluat; et quoties territus eius passione, qua illum nosse  [Beda, quod eum nosset] negauerat, toties eius resurrectione recreatus, quod illum toto amet corde testetur. Prouida dispensatione tertio confitenti amorem, tertio eque pascendas suas oues commendat; quia decebat ut quoties in pastoris fide titubauerat, toties cum renouata fide pastoris membra quoque eius pastoris iubeatur curare. Quod enim hic dicit ei: Pasce oues meas, hoc est utique, quod ei ante passionem apertius dixerat: Ego autem rogaui pro te, ut non deficiat fides tua: et tu aliquando conuersus, confirma fratres tuos . Pascere ergo oues Christi est credentes in Christum ne a fide deficiant confirmare; et ut 645 in fide magis magisque proficiant, instanter operam dare:« secularibus quoque subsidiis eos quantum ualeat adiuuare, cogitantes  superflue de caducis corrigere [Ms., adiuuare, errantes corrigere], merentes consolari, omnes magna pietatis cura ad perpetue uite perducere pascua. »Sed hoc pastori est fixo corde tenendum, ut eos quibus preest non quasi suos proprios, sed ut Domini sui gregem tractare meminerit, iuxta illud quod Petro dicitur: Si diligis me, pasce oues meas. Meas, inquit, non tuas; meas tibi oues commendatas scito, et has quasi meas regere, si me perfecte amas, recole: ut meam uidelicet in eis gloriam, meum dominium, mea lucra, non tua propria queras. ueri autem pastoris, et cui sincera est cura de ouibus, euidens ac speciale indicium est, cum quisque non solum commodis omnibus uite temporalis carere; sed ipsam quoque uitam pro grege Christi ponere, in  promptu habet. Unde nunc ipse, postquam pascendas suas oues Petro, hoc est, plebes docendas gubernandasque commisit, subsequenter addit, dicens:

uERS. 18.---Amen, amen dico tibi, cum esses iunior, cingebas te, et ambulabas ubi uolebas: cum autem senueris, extendes manus tuas, et alius te cinget, et ducet quo non uis. In extensione etenim manuum, positionem membrorum eius, qua cruci erat aptandus, insinuat; in cinctione alterius, impositionem uinculorum, quibus a persecutore erat arcendus, exprimit; in ductu quo nollet, ipsam mortis ac passionis acerbitatem indicat, quam corporalis eius infirmitas horrebat, cuius animi firmitas spiritalis etiam aduersa pro Domino letabatur cuncta sufferre. Non  enim uoluntatem suam, sed uoluntatem querebat eius qui misit eum, Christi. Premissa igitur Dominus ouium suarum pastione, subiungit mox, eidem primo pastori insinuans etiam passionis sue triumphum, Extendes, inquiens, manus tuas, et alius te cinget, et ducet quo non uis; ac si patenter dicat: Quanta me caritate diligas, hinc liquido probabis, cum pro paruulorum meorum uita usque ad mortem certando perueneris; et ut illi in corpore possint pariter et mente saluari, ipse tormenta corporis omnia que aduersarium infligere libet, forti mentis constantia tolerabis [Beda, toleraueris]. Quod ipse quoque euangelista subsequenter insinuans ait: Hoc autem dixit, significans qua morte clarificaturus esset Deum. Clarificauit quippe Petrus morte sua Deum, quando hoc  indicio cunctis quantum Deus esset colendus amandusque demonstrauit, dum ipse data optione mallet crucis subire tormentum, quam a celestis uerbi predicatione cessare.«



CAPUT XLuI. Dicit Dominus Petro: Sequere me, usque ubi dicitur: et scimus quia uerum est testimonium eius.

uERS. 20.---Dixit iehsu Petro: Sequere me. Conuersus autem Petrus, uidit illum discipulum, quem diligebat iehsu, sequentem, qui et recubuit in cena super pectus eius. » [a 1Kb] Commendat enim nobis beatissimus euangelista et apostolus Ioannes priuilegium amoris precipui, quo ceteris amplius meruit honorari a Domino; commendat testimonium euangelice descriptionis,  quod ueritate diuina subnixum nullus fidelium dubitare permittitur; commendat placidam sue carnis absolutionem, quam Domino specialiter se uisitante percepit. Postquam enim Dominus iehsu significauit Petro qua morte clarificaturus esset Deum, protinus adiungit: Sequere me. Ac si aperte dicat: Quia ipse prius pro tua redemptione crucis supplicium subire non timui, quid tu pro mei confessione nominis crucem pati formides, qui eo gloriosiore martyrii palma glorificaberis, quo in hac promerenda magistri iter sequeris? Iam uero ab euangelista non subditur quid post hec dicta Dominus et discipuli fecerint; sed ex eo tamen innuitur, quod subiungit: Conuersus Petrus, uidit illum discipulum,  quem diligebat iehsu, sequentem. Patet namque quia [cum] dixisset Petro: Sequere me, id est, 646 crucem patiendo me imitare, surrexit de loco conuiuii et abire iam cepit. Secutus est autem Petrus etiam incessu pedum, cupiens implere quod audiuit: Sequere me; secutus et ille discipulus, quem diligebat iehsu: neque enim arcendum se a consectatu Christi putabat, qui non minore se gratia dilectionis a Christo complexum nouerat. Neque incredibile est ideo utrumque discipulum corporali gressu uestigia Domini secutum, quia necdum intellexerunt quid significauerit in eo quod Petrum se sequi precepit. Notum autem noui uestre fraternitati quis sit  ille discipulus quem diligebat iehsu; Ioannes uidelicet ipse, qui hoc scripsit Euangelium, atque ideo suam personam maluit indiciis rerum accidentium, quam proprio designare uocabulo. Diligebat autem eum iehsu, non exceptis ceteris singulariter solum, sed pre ceteris quos diligebat familiarius unum, quem specialis prerogatiua castitatis ampliori dilectione fecerat dignum. Omnes quippe se diligere probat, quibus ante passionem loquitur: Sicut dilexit me Pater, et ego dilexi uos, manete in dilectione mea . Sed hunc pre omnibus diligit, qui uirgo electus ab ipso, uirgo in euum permansit. Tradunt namque historie quod eum de nuptiis uolentem nubere uocauerit; et propterea quem a carnali uoluptate retraxerat, potiore sui amoris dulcedine  donauit. Denique huic moriturus in cruce matrem commendauit suam, ut uirginem uirgo seruaret: et ipso post mortem et resurrectionem celos ascendente, non deesset eius genitrici filius, cuius casta uita eius castis tueretur obsequiis. Ponit et aliud sue persone beatus Ioannes indicium subiungens: Qui et recubuit in cena super pectus eius, et dixit: Domine, quis est qui tradet te? Hoc quomodo gestum sit, superiora huius Euangelii loca plenius ostendunt: quia uidelicet in cena, quam ultimam ante passionem cum discipulis Saluator habuit, in qua eorum pedes lauit, eisque corporis et sanguinis sui tradidit mysteria celebranda; discipulus ille, quem diligebat, super pectus eius recubuerit; et cum dixisset eis: Amen, amen dico uobis, quia unus ex uobis tradet me,  responderit ille discipulus, innuente Petro ut interrogaret, et dixerit ei: Domine, quis est? Ait Dominus: Ille est, inquit, cui ego intinctum panem porrexero. Quod autem discipulus ille super pectus magistri recubuit, non presentis solummodo dilectionis, sed et futuri erat signum mysterii; figurabatur etenim iam tunc Euangelium, quod idem discipulus erat scripturus, uberius atque altius ceteris sacre Scripture paginis arcana diuine maiestatis esse comprehensurum. Quia enim in pectore Iesu sunt omnes thesauri sapientie et scientie absconditi , merito super pectus eius recubat, quem maiore ceteris sapientie [et scientie] singularis munere donat. Ceteros quippe euangelistas nouimus plura de miraculis nostri Saluatoris, pauciora de diuinitate locutos:  Ioannes autem perpauca de humanis scribens actibus, potius se exponendis diuine nature indidit arcanis; patenter insinuans quanta de pectore Iesu fluenta doctrine celestis, que nobis ructaret, hauserit. Sequitur:  Hunc ergo cum uidisset Petrus, dicit Iesu: Domine, hic autem quid? Quia se beatus Petrus audierat per passionem crucis clarificaturum esse Deum, uoluit etiam de fratre et condiscipulo cognoscere, qua esset ipse morte perpetuam transiturus ad uitam.

uERS. 22.---Dicit ei iehsu: Sic eum uolo manere donec uenio, quid ad te? Tu me sequere. Non, inquit,  eum per passionem martyrii uolo consummari, sed absque uiolentia persecutoris diem exspectare nouissimum, quando ipse ueniens eum in eterna beatitudinis mansione recipiam: et quid hoc ad te? Tu tantum crucis patibulum subeundo mea te uestigia sequi debere memento. Et quidem hanc Domini responsionem fratres tunc temporis ita tractabant, quasi Ioannes nunquam esset moriturus; quod non ita esse intelligendum, ipse Ioannes admonere curauit, qui cum premisisset exiisse sermonem istum inter fratres quia discipulus ille non moritur, solerter adiecit atque ait:  Et non dixit ei iehsu, non moritur, sed sic eum uolo manere, donec uenio, quid ad te? Non ergo putandum, quia discipulus ille non sit mortuus in carne, quia nec Dominus 647  hoc de illo futurum predixit. Et Psalmista ait: Quis est homo, qui uiuit, et non uidebit mortem ? Sed ita potius intelligendum quod ceteris Christi discipulis per passionem consummatis, ipse in pace Ecclesie aduentum superne uocationis exspectauerit, et hoc esse quod ait iehsu: Sic eum uolo manere, donec uenio, non quia non et ipse multos antea labores pro Domino pressurasque malorum tolerauerit, sed quia ultimum in pace senium finierit; ut pote ecclesiis Christi per Asiam quam regebat, iam longe lateque fundatis. Nam et in Actibus apostolorum, cum ceteris apostolis flagellatus inuenitur, qui [Ms., quando] ibant gaudentes a conspectu concilii, quoniam digni habiti sunt pro nomine Iesu contumeliam pati ; et a Domitiano Cesare  in feruentis olei dolium missus in ecclesiastica narratur historia; ex quo tamen diuina se protegente gratia, tam intactus exierit, quam fuerat a corruptione concupiscentie carnalis extraneus. Nec multo post ab eodem principe, propter insuperabilem euangelizandi constantiam, in Pathmos insulam exsilio relegatur, ubi humano licet destitutus solatio, diuine tamen uisionis et allocutionis meruit crebra consolatione releuari. Denique ibidem Apocalypsin, quam ei Dominus de statu Ecclesie presenti, uel futuro reuelauit, manu sua conscripsit. Unde constat promissionem sic manendi, donec ueniret Dominus, non eo pertinere quod sine labore certaminis uicturus in mundo, sed illo potius, quod sine dolore passionis transiturus esset de mundo. Sicut enim in Patrum  litteris inuenimus, cum longo confectus senio, sciret imminere diem recessus sui, conuocatis discipulis suis per monita [Beda, post monita] exhortationum ac missarum celebrationem, ultimum eis uale fecit: deinde descendens in defossum sepulture sue locum, facta oratione, appositus est ad patres suos tam liber a dolore mortis, quam a corruptione carnis inuenitur alienus. Atque ita completa est ueridica illa Saluatoris sententia, quia sic eum uoluerit manere, donec ipse ueniret. Possumus autem mystice in his que Petro et Ioanni a Domino predicta atque in eis sunt gesta, duas Ecclesie uitas, quibus in presenti  exercetur, actiuam scilicet et contemplatiuam, designatas accipere, quarum actiua communis populo Dei uia uiuendi est: ad contemplatiuam uero, perpauci, et hoc [Beda, et in hoc] sublimiores quique post perfectionem pie actionis ascendunt. In eo etenim quod ait Petro Dominus: Extendes manus tuas, et alius te cinget, et ducet quo non uis, perfectionem exprimit actiue conuersationis, que tentationum solet igne probari. Unde alibi de ea dicit apertius: Beati qui persecutionem patiuntur propter iustitiam . Cui recte subiungit dicens: Sequere me. Quia nimirum iuxta eiusdem Petri uocem: Christus passus est pro nobis, relinquens nobis exemplum, ut sequamur uestigia eius . Quod autem dicit de Ioanne, Sic eum uolo manere, donec uenio,  statum contemplatiue uirtutis insinuat, que non per mortem finienda ut actiua; sed post mortem est perfectius Domino ueniente complenda. Actiuus namque labor cum morte deficit, mercedem post mortem accepturus eternam: speculatiua autem felicitas, que hic inchoatur, illic sine fine perficitur, quando et supernorum ciuium, et ipsius Domini presentia, non per speculum et in enigmate sicut nunc, sed facie ad faciem uidebitur . Sequitur:

uERS. 24.---Hic est discipulus ille, qui testimonium perhibet de his, et scripsit hec: et scimus quia uerum est testimonium eius. Iam manifeste beatus Ioannes suam personam designat ex officio, quam designare uitat ex uocabulo. Non autem pretereunter intuendum, quod dicitur: Qui testimonium perhibet de his,  et scripsit hec. Perhibuit quippe testimonium uerba Dei [Ms. et Beda, uerbo Dei] predicando; perhibuit scribendo; perhibuit denuo, eadem que scripserat docendo; perhibet etiam nunc, Euangelium quod descripsit in Ecclesiis legendum pandendo. [a 1Kb] [Siquidem a tempore Dominice passionis, resurrectionis et ascensionis in celum, usque ad ultima Domitiani principis tempora, per annos circiter sexaginta et quinque, absque ullo scribendi adminiculo uerbum Dei predicabat. At ubi 648 a Domitiano, qui secundus post Neronem Christianorum persecutor exstitit, in exsilium missus est, irrumpentes in Ecclesiam heretici, quasi in destituta a pastore ouilia lupi, Marcion, Cerinthus, Ebion, ceterique Antichristi, qui Christum fuisse ante Mariam negabant, simplicitatem  fidei euangelice peruersa maculauere doctrina. Sed dum ipse post occisionem Domitiani, permittente pio principe Nerua, rediret Ephesum, compulsus est ab omnibus pene tunc Asie episcopis et multarum Ecclesiarum legationibus, de ceterna Patri diuinitate Christi altius facere sermonem, eo quod in trium euangelistarum scriptis, Matthei uidelicet, Marci, et Luce, de humanitate eius, ac de his, que per hominem gessit, sufficiens sibi uiderentur habere testimonium. Quod ille se non aliter facturum respondit, nisi indicto ieiunio omnes in commune Dominum precarentur, ut illo digna scribere  posset. Et hoc ita patrato, instructus reuelatione, ac sancti Spiritus gratia ebriatus, omnes hereticorum tenebras, patefacta  subito ueritatis luce dispulit: In principio, inquiens, erat uerbum, et uerbum erat apud Deum, et Deus erat uerbum.] Similemque initiis totum sui sermonis cursum faciens, Dominum nostrum Iesum Christum sicut uerum hominem, uere ex homine temporaliter factum, ita etiam uerum Deum, uere ex Deo Patre eternaliter natum, uere cum Patre et cum Spiritu sancto semper existentem, clarissima assertione perdocuit: imo omnia diuine ueritatis et uere diuinitatis, quantum alteri mortalium nulli licuit, arcana reserauit. Et hoc uirgini priuilegium recte reseruabatur, et ad scrutanda uerbi incorruptibilis sacramenta,  incorrupto ipse non solum corde, sed et corpore procederet. De cuius dictorum ueritate, quam sit nemini ambigendum, ipse quoque curauit ostendere: qui cum dixisset: Hic est discipulus ille, qui testimonium perhibet de his, et scripsit hec, continuo subiecit et ait: Et scimus, quia uerum est testimonium eius. Quia ergo et nos cum ceteris fidelibus scimus quia uerum est testimonium eius, curemus per omnia ut recta fide intelligendo, recta operatione exercendo que docuit, ad dona perueniamus sempiterna que promisit.«



SUPPLETA EX MS. S. EMMERAMI.

 uERS. 25.---Sunt autem et alia multa, que fecit  iehsu, que si scribantur per singula, nec ipsum, arbitror, mundum capere eos qui scribendi sunt libros. » [a 1Kb] Non spatio locorum credendum est, mundum capere non posse, que in eo scribi quomodo possent, si scripta non ferret, sed capacitate legentium comprehendi fortasse non possent, quamuis, salua rerum fide, plerumque uerba excedere uideantur fidem. Quod non fit quando aliquid quod erat obscurum uel dubium, causa et ratione reddita, exponitur, sed quando id quod apertum est, uel augetur, uel extenuatur; nec tamen a tramite significande ueritatis erratur, quoniam sic uerba rem que indicatur excedunt, ut uoluntas loquentis, nec fallentis appareat, qui nouit quousque credatur, a quo ultra quam credendum est, uel minuitur loquendo aliquid, uel augetur.  Hunc loquendi modum Greco nomine non solum Grecarum, uel etiam Latinarum litterarum magistri Yperbolen uocant, qui modus, sicut hoc loco, ita in nonnullis aliis diuinis litteris inuenitur: ut est: Posuerunt in celo os suum ; et: uerticem capilli perambulantium in delictis suis : et multa huiusmodi, que Scripturis sanctis non desunt, sicut alii tropi, hoc est, locutionum modi. De quibus operosius disputarem, nisi euangelista terminante Euangelium suum, etiam ipse compellerer meum terminare sermonem.«


 Explicit liber uII.





649 OPUSCULUM SEPTIMUM. TRACTATUS ALBINI MAGISTRI SUPER TRES S. PAULI AD TITUM, AD PHILEMONEM ET AD HEBRAEOS EPISTOLAS.





MONITUM PRAEuIUM.


 Beatum Fl. Alcuinum scripsisse commentarios in quatuor sancti Pauli Apostoli Epistolas, uite illius ceuus scriptor fide dignissimus testatur his uerbis: »Scripsit et in quatuor Epistolas Pauli, ad Ephesios scilicet, ad Titum, ad Philemonem et ad Hebreos.« Scriptores quidam posterioris etatis, Sixtus Senensis Bibl. Sancte libr. III, Trithemius libr. De Script. Eccles. et libr. II De Script. Ord. S. Ben. cap. 36, Ioannes Baleus Cent. II Script. Brit., Antonius Posseuinus in Apparatu Sacro tom. I, referunt Alcuinum scripsisse libros omnino quatuordecim in omnes sancti Pauli Epistolas: uerum unde hoc didicerint, et quenam sit illorum librorum seu commentariorum conditio, minime indicant; quo ipso satis produnt, quod nullus eorum commentarios illos uel uiderit, uel cui auctori, quos uiderunt, deberentur, satis examinauerit; alias certe, quod in aliis sibi bene cognitis Alcuini opusculis faciunt, illorum saltem initium dedissent. Fidei igitur scriptoris uite Alcuini, eidem pene contemporanei, insistendum  censeo, atque dicendum Alcuinum quidem in aliquas, non tamen in omnes sancti Pauli Epistolas commentatum fuisse.

Latuit uero hoc opus in hunc diem, et necdum integrum apparet. In insigni quidem bibliotheca celeberrime abbatie Einsiedlensis seruatur codex ms. membraneus sec. IX, notatus litteris B, 9, quo continetur: Tractatus Albini magistri super tres sancti Pauli apostoli Epistolas, id est, ad Titum, ad Philemonem et ad Hebreos. Ita enim ibidem titulus manu eadem qua integer liber scriptus est, exaratus est. Deficit ergo Tractatus in Epistolam ad Ephesios, qui primus est inter quatuor a uite scriptore recensitos. Que uero causa sit huius defectus in codice Einsiedlensi, diuinare haud licet. Fortassis idem hic Tractatus in Epistolam ad Ephesios separatim a reliquis tribus ab Alcuino editus fuit? Certe in uetusto catalogo celeberrime bibliothece Fuldensis singulariter recensetur apud Schannat part. I Hist. Fuldensis pag. 64. Tres igitur illos Tractatus e prelaudata bibliotheca  Einsiedlensi, beneuolentia uiri clarissimi D. P. Meinradi Prenzer eiusdem principalis cenobii alumni accepimus, et ex ipso cod. ms. nobis perbenigne communicato descripsimus; atque hoc loco tanquam genuinum Alcuini nostri partum hucusque ineditum cum eruditis communicamus, fidem codicis pene ceui, per eiusdem etatis scriptorem confirmatam, secuti.

Ceterum sicut Alcuinus in reliquis suis in libros sacre Scripture commentariis pauca ex suo ingenio, sed maximam partem ex aliorum sanctorum Patrum, ab Ecclesia diu approbatorum scriptis deprompsit, prout iam aliquoties monuimus, ita et hos quos in manibus habemus Tractatus ex iisdem compilauit; nimirum duos priores ex Commentariis sancti Hieronymi; ultimum uero ex sancti Ioannis Chrysostomi homiliis in Epistolam ad Hebreos; secutus ibi uersionem Mutiani scholastici, qualis exstat initio tom. XII Operum sancti Ioan. Chrysost. edit. D.  Bernardi de Montfaucon. Textum igitur cum editis illorum sanctorum Patrum Operibus contulimus, lectiones uariantes et Alcuini additiones atque interpolationes  uncinis discreuimus in commodum lectorum.

Porro hisce Tractatibus fragmenta quedam addere non importunum erit, ex peruetusto cod. ms. bibliothece illustrissimi capituli metropolitani Salisburgensis notato num. 71 descripta, ubi Albino attribuuntur breues Expositiones quorumdam singularium textuum, Epistolarum sancti Pauli apostoli ad Corinthios, ad Ephesios, ad Titum et ad Hebreos. Nullus enim dubito, Albinum illum esse Alcuinum nostrum, cuius etati codicis quoque etas concordat, et stylus stylo Alcuini similis est, ut ouum ouo. Non tamen, inquis, concordat expositio isthec cum illa, que ad eosdem textus legitur in ipsis prioribus Tractatibus in Epistolas ad Titum et Hebreos. Respondeo differentiam non esse, nisi quod ibi alio modo pene idem dicatur, ut conferenti patebit. Hinc uidetur hec fragmenta non ex prioribus commentariis excerpta fuisse, sed singulares fortassis esse responsiones  ad questiones super illos textus ipsi propositas, quales eidem sepius fieri solebant.



650 EXPLANATIO IN EPISTOLAM PAULI AD TITUM.



PRAEFATIO


Hanc epistolam scribit Apostolus a Nicopolis ciuitate, que sita est in Hactiaco [Actiaco] littore, ad Titum discipulum suum et in Christo filium, quem Crete insule reliquerat ad ecclesias instruendas. Noluit enim sua absentia Cretenses in antiquo errore permanere, a quibus primum idololatrie semina pullularunt. Et dum Titum rogauit propter predicationis  necessitatem ad se uenire, precipit ibi uenire Artheman aut Tichicum, quorum doctrina et solatio fouerentur Cretenses.



CAPUT PRIMUM.

uERS. 1.---Paulus seruus Dei, apostolus autem Christi Iesu. [a 1Kb] In Epistola ad Romanos ita exorsus est: Paulus seruus Iesu Christi, uocatus apostolus: in hac autem seruum se Dei dicit; apostolum uero Christi Iesu. Si enim Pater et Filius unum sunt, et qui crediderit in Filium, credit in Patrem, seruitus quoque indifferenter apostoli Pauli [et omnium sanctorum] ad Patrem est referenda, uel ad Filium, [quia unus Deus est Pater et Filius, et una seruitute colendus est. Hec autem seruitus caritatis est, non  legis littere que occidit, sed spiritus qui uiuificat.] Seruus Dei ille est, qui non est seruus peccati; quia omnis qui facit peccatum, seruus est peccati .

Apostolus autem Iesu Christi. Grandem sibi Paulus inter Christianos uindicat auctoritatem: apostolum Christi titulo prenotauit, ut ex ipsa lecturos nominis auctoritate terreret, [et excitaret ad timorem sue predicationis:] indicans omnes qui in Christo crederent, debere sibi esse subiectos. Secundum fidem electorum Dei et agnitionem ueritatis. Referendum est ad superiora, quod intulit: Paulus seruus Dei, apostolus autem Christi Iesu. Secundum fidem electorum Dei, id est, eorum qui non tantum uocati  sunt, sed electi. Electorum quoque ipsorum magna diuersitas est, pro uarietate operum, sensuum atque sermonum. [Ideo addidit: Secundum agnitionem ueritatis, id est, qui secundum fidem habent scientiam ueritatis. Ut utrumque concordet, et fides uera et cognitio ueritatis, addidit: Que secundum pietatem est; quia quedam ueritas non est secundum pietatem, ut grammatica, dialectica, geometria atque  arithmetica:] habent enim he artes ueram scientiam recte loquendi, sed non est scientia illa pietatis. Scientia pietatis est nosse legem Dei, intelligere prophetas, Euangelium credere, apostolorum dicta non ignorare, [et quantum bonum sit, Deum ex toto corde, ex tota anima et omnibus uiribus diligere.] Hec autem ueritas, cuius cognitio secundum pietatem est,  in spe uite eterne posita est, quia statim ei qui eam cognouerit, premium tribuit immortalitatis; absque pietate uero notitia ueritatis delectat ad presens, sed eternitatem non habet premiorum, quam promisit non mendax Deus ante secula eterna: et  manifestauit eam temporibus suis in Christo Iesu. Cui autem ante promisit, et postea fecit perspicuam, nisi sapientie sue, que erat  semper cum Patre, cum letaretur orbe perfecto, et gauderet super filios hominum, et repromisit eis quicunque in illa credituri essent, habituros esse uitam eternam? Antequam orbis iaceret fundamenta, antequam maria diffunderet, montes statueret, celum suspenderet, terram deiecta mole solidaret, hec repromisit Deus, in quo mendacium non est: non quia possit mentiri, si nollet [Hier., et nolit] in falsitatis uerba prorumpere; sed quia qui Pater sit ueritatis [et ipse uerax], nullum in se potest habere mendacium.

Non absque re uidetur breuiter perstringere cur Deus solus uerax, et omnis homo mendax Apostoli uoce dicatur? Et nisi fallor, quomodo solus habere  dicitur immortalitatem, cum et angelos et multas rationabiles fecit creaturas quibus dederit immortalitatem; ita et solus dicitur esse uerax, non 651 quo [Hier., quod] et ceteri non immortales et ueritatis sint amatores, sed quo ille solus naturaliter sit et immortalis et uerus: ceteri uero immortalitatem et ueritatem ex largitione illius consequantur; et aliud sit uerum esse habere [per naturam et] per semetipsum, aliud in potestate donantis esse quod habeas. Sed nec hoc silentio pretereundum quomodo non mendax Deus, ante eterna secula eternam spoponderit uitam. Ex quo, iuxta historiam Geneseos, factus est mundus, et per uices noctium ac dierum, mensium pariter et annorum, tempora constituta sunt, in hoc curriculo et rota mundi tempora labuntur,  et ueniunt, et aut futura sunt, aut fuerunt. Unde quidam philosophorum non putant esse tempus presens, sed aut preteritum aut futurum; quia omne quod loquimur, agimus, cogitamus, aut dum fit, preterit; aut si nondum factum est, exspectatur [Hier, exspectamus]. Ante hec ergo mundi tempora, eternitatem quamdam seculorum fuisse credendum est, quibus semper cum Filio et Spiritu sancto fuerit Pater: et, ut ita dicam, unum tempus Dei, est omnis eternitas: imo innumerabilia tempora sunt, cum infinitus sit ipse, qui ante tempora omne tempus excedit. Sex millia [Hier., sex mille] necdum nostri orbis implentur anni, et quantas prius eternitates, quanta tempora ante seculorum origines fuisse arbitrandum est, in quibus angeli, throni, dominationes,  cetereque uirtutes seruierint Creatori [Hier., seruierint Deo], et absque temporum uicibus atque mensuris, Deo iubente, substiterint [a 1Kb] . Ante hec itaque omnia tempora, que nec sermo eloqui, nec mens comprehendere, nec cogitatio tacita audet attingere, promisit Deus Pater sapientie sue uerbum suum, et ipsam sapientiam suam, et uitam eorum qui credituri erant, mundo esse uenturam. Diligenter attendite textum et ordinem lectionis, quomodo [Hier., quoniam] uita eterna, quam non mendax Deus ante secula eterna promisit, non alia sit absque uerbo Dei.

Manifestauit enim, inquit, temporibus suis uerbum suum: id est, quam promisit uitam eternam, ipsa est uerbum suum, quod in principio erat apud Patrem;  et Deus erat uerbum; et uerbum caro factum est, et habitauit in nobis. Quod autem uerbum Dei, hoc est, Christus ipse sit uita, in alio loco testatur dicens: Ego sum uita . uita uero non breuis, non aliquibus circumscripta temporibus, sed perpetua, sed eterna: que manifestata est in nouissimis seculis per predicationem, que credita est Paulo doctori gentium et magistro, ut annuntiaretur in  mundo, et hominibus nota fieret, iuxta imperium Saluatoris Dei, qui nos saluos esse uoluit, id, quod pollicitus fuerat, implendo. [In predicatione que credita est mihi secundum preceptum Saluatoris nostri Dei. Legimus in Actibus apostolorum, quomodo Paulus in uia Damascum pergens subito uocatus est, et quomodo Ananie dicitur: Iste est mihi uas electionis . Et iterum: Segregate mihi Paulum et Barnabam . Hoc est preceptum Saluatoris, ut predicent gentibus Christum.] Sermo [b 1Kb] quippe et sapientia et doctrina, qua Titus Christi ecclesias instruebat, efficiebant eum proprium apostoli filium, et ab omni aliorum consortio separatum. uideamus post hec quod sequitur: Secundum communem fidem. Utrumnam omnium qui in Christo credebant,  communem dixerit fidem, an communem suam tantum et Titi? Quod quidem mihi melius uidetur, apostoli Pauli et Titi fidem fuisse communem, quam omnium credentium, in quibus pro uarietate mentium fides communis esse non poterat, sed diuersa.

Ad extremum prefatio epistole et salutatio prefationis Apostoli ad Titum tali fine completur:  Gratia et pax a Deo Patre et Christo Iesu Saluatore nostro: siue quod et gratia et pax tam a Deo Patre sit, quam a Christo Iesu, et utrumque ab utroque datum possit intelligi; siue quod gratia ad Patrem, et pax referatur ad Filium.  Huius rei gratia reliqui te Crete, ut ea que deerant 652 corrigeres. [Apostolice dignitatis fuit fundamentum  ponere, sicut sapiens architectus; Titi uero et aliorum discipulorum eius superedificare.] Postquam dura Cretensium Paulus ad Christi fidem corda mollierat, et tam in sermone quam signis edomuerat [c 1Kb] eos, ut in Deum Patrem et in Christum crederent, reliquit Titum discipulum Crete, ut rudimenta nascentis Ecclesie confirmaret, et si quid uidebatur deesse, corrigeret, ipseque pergens ad alias nationes, ut rursum in eis Christi iaceret fundamentum: qui licet ab Apostolo correcti fuerant, tamen adhuc indigebant correctione. Omne autem quod corrigitur, imperfectum est. Et constituas per ciuitates presbyteros, sicut et ego disposui tibi. [Sunt autem episcopi quidam, non merita singulorum examinantes, sed eorum uel officio deliniti, uel sanguine iuncti.] Ex quo manifestum  est, eos qui Apostoli lege contempta ecclesiasticum gradum non merito uoluerint alicui deferre, sed gratia, contra Christum facere, qui qualis in ecclesia presbyter constituendus sit, per Apostolum suum in sequentibus exsecutus est. [Super hec omnia maximum malum est, qui muneribus clericatum obtinent: omnes beatus Petrus princeps apostolorum initio Ecclesie in Simone Mago terribiliter percutit.] Oportet  enim episcopum sine crimine esse, tanquam Dei dispensatorem. Idem est ergo presbyter, qui et episcopus [a 1Kb] : et antequam diaboli instinctu studia [diuersa] in religione ecclesiastica fierent, et diceretur in populis: Ego sum Pauli; ego Apollo; ego autem Cephe , communi presbyterorum consilio ecclesie gubernabantur. Postquam uero unusquisque eos quos baptizauerat, putabat suos, non Christi, in toto orbe decretum est, ut unus de presbyteris electus superponeretur ceteris, ad quem omnis cura Ecclesie pertineret, et schismatum semina tollerentur: [quod ex epistolis aliis eiusdem apostoli probari poterit; uel etiam ex Actibus apostolorum, ubi dicitur, uocasse Paulum de Epheso presbyteros,] quibus postea inter cetera sit locutus: Attendite uobis  et omni gregi, in quo uos Spiritus sanctus posuit episcopos pascere Ecclesiam Domini, quam acquisiuit per sanguinem suum . [Quos ante presbyteros, nunc autem episcopos appellat.] Et Petrus, qui ex fidei firmitate nomen accepit, in Epistola sua loquitur, dicens: Presbyteros ergo in uobis obsecro compresbyter et testis Christi passionum; pascite qui in uobis est gregem Domini . [Olim uero omnis presbyter episcopus recte dicebatur: at nunc omnis episcopus presbyter potest dici, non omnis presbyter episcopus; quia, ut dissensionis plantaria excluderentur, ad unum omnis sollicitudo Ecclesiarum, quasi ad Patrem, delegata est, qui quasi filios diligat, et gubernet subiectos sibi, non tribunitia potestate, sed pietate paterna: iidemque et quasi  filii, singuli gradus in ecclesiis, honorificent episcopos suos.] uideamus igitur qualis presbyter siue episcopus ordinandus sit.

uERS. 6, 7.---Si quis est sine crimine, unius uxoris uir, filios habens fideles, non in accusatione luxurie, aut non subditos peccato. Oportet enim episcopum sine crimine esse, tanquam Dei dispensatorem. Primum enim sine crimine sit [eiusmodi dispensator Ecclesie Christi]; quod apud Timotheum irreprehensibilem dicit. Quomodo enim potest [preesse Ecclesie, et] auferre malum de medio eius, qui in delictum simile corruerit? Aut qua libertate poterit corrigere peccantem, dum nouit se eadem, que castigat in alio, admisisse [Hier., cum tacitus sibi ipse respondeat, eadem admisisse, que corripit]? Quod  autem ait, unius uxoris uir, sic intelligere debemus, [ut honorabile connubium habeat, qui in episcopatu eligendus est: non uaga libidine inquinatus altari Dei assistere audeat.] Non tamen omnimodis omnem monogamum digamo putamus esse meliorem; sed quo is possit ad monogamiam et continentiam cohortari, qui suum exemplum prefert [Hier., preferat] in docendo. [Sunt qui ita intelligunt hoc mandatum Apostoli: unius uxoris uirum, id est, catholice Ecclesie doctorem, ne per hereticas prauitates efferatur foras per lupanaria diuersarum sectarum. Sed et estimant quidam, ex hac apostolica sententia episcopis  non licere transire de ecclesia aut de ciuitate ad ecclesiam questus causa. Quia rarus est qui de maiori et 653 ditiori transire cupiat ad minorem et pauperculam.] Filios habens fideles, non in accusatione luxurie, aut non subditos peccato. Non itaque iustus polluitur ex uitiis filiorum, sed libertas [castigandi alios] Ecclesie principi ab Apostolo reseruatur. [Quomodo festucam alterius de domo altera  potest, qui trabem habet in filiorum peccatis in sua domo? Talis enim debet episcopus esse, ut non timeat propter uitia liberorum extraneos reprehendere, ne forte quislibet tacitus frater respondeat, quare proprios liberos non emendare curam habes? Si enim peccata filiorum ab episcopatu iustum prohibent, quanto magis propria peccata remouere eum  debent ab altari Christi?] Ad extremum hoc dicendum est, in Scripturis filios , id est, cogitationes, filias uero , id est, opera intelligi debere: et eum nunc episcopum precipit debere fieri, qui et cogitationes et opera in sua habet potestate, et uere credat in Christo, et nulla subripientium uitiorum labe maculetur.

Oportet ergo episcopum sine crimine esse, tanquam Dei dispensatorem. Queritur ergo inter dispensatores ut fidelis quis inueniatur, et non comedens et bibens cum ebriosis, percutiat seruos et ancillas [Domini sui]; sed incertum Domini [Hier., Dei] [cautus] exspectet aduentum, et det conseruis in tempore [doctrine catholice] cibaria. Sciat autem episcopus et presbyter sibi populum conseruum esse, non seruum.  [Quapropter non opprimat eum quasi uile mancipium, sed erudiat eum cum omni caritate quasi filium.] Non superbum, id est, non tumentem aut placentem sibi quod episcopus sit, sed opus [bonum amplectentem et] id requirentem quod plurimis prosit. Non iracundum, [id est, leui uento quasi folium pendens in ramo moueatur.] Et reuera nichil est fedius preceptore furioso: [non enim qui aliquando irascitur, iracundus est; sed ille dicitur iracundus, qui crebro hac passione superatur.] Non uinolentum. Sed hoc nunc dixisse sufficiat, quod secundum Apostolum in uino luxuria est: et ubicunque saturitas atque ebrietas fuerint, ibi libido dominetur. Miramur autem apostolum in episcopis siue presbyteris damnasse uinolentiam, cum in ueteri quoque lege preceptum  sit sacerdotes, cum ingrediuntur templum ministrare Deo, uinum omnino non bibere . [Nazareos quoque ab omni uino et sicera, quandiu sanctam comam nutriant, abstinere .] Non percussorem: quod quidem et simpliciter intellectum edificat audientem, ne facile manum porrigat ad cedendum [uel ad arma prorumpere: sed altius consideratum melius edificat, ne aliquid episcopus efficiat, quod mentes intelligentium et uidentium offendat, sed sit mansuetus in sermone, et moribus honestus, ne perdat eum quem temperantia uite et uerborum erudire potuit]. Non turpis lucri, etc.  [Turpis lucri [a 1Kb] ] appetitio, est plus de presentibus cogitare quam de futuris. Episcopus qui imitator esse Apostoli cupit, habens uictum et uestitum, his tantum debet esse contentus . Qui altario seruiunt, de altario uiuant . uiuant, inquit, et non, diuites fiant. Hucusque quid non debeat habere episcopus siue presbyter, Apostoli sermone preceptum est: nunc e contrario, quid habere debeat explicatur.

uERS. 8.---Sed hospitalem, benignum. Ante omnia hospitalitas futuro episcopo precipitur [Hier., denuntiatur]. Si enim omnes illud de Euangelio audire desiderant: Hospes fui, et suscepistis me , quanto magis episcopus, cuius domus omnium commune debet esse hospitium [et satis peregrinorum  atque uenientium benigna susceptio in ea, ita ut humili officio etiam pedes lauentur eorum]? Pudicum, iustum, sanctum. Si autem laicis imperatur ut propter orationem abstineant se ab uxore [Hier., ab uxorum] coitu, quid de episcopo sentiendum est, qui quotidie pro suis populique peccatis immaculatas [Hier., illibatas] [orationes sanctorum ] Deo oblaturus est uictimas? [Nam Abimelech sacerdos propositionis panes renuit Dauid et pueris suis dare, nisi audiret pueros esse mundos a mulieribus, non utique alienis, sed propriis.] Tantum interest inter propositionis panes et corpus Christi, quantum inter umbram et corpora, inter imaginem et ueritatem, inter exemplaria futurorum et ea ipsa que per exemplaria prefigurabantur. Quomodo  igitur hospitalitas, benignitas precipue debent esse in episcopo, sic etiam et castitas proprie, et, ut 654 ita dixerim, pudicitia sacerdotalis est, ut non solum ab opere immundo abstineat, sed etiam a tactu illicito et cogitatione erroris [Hier., a iactu oculi et cogitationis errore] mens Christi corpus confectura sit libera. Iustus quoque episcopus esse debet et sanctus, et iustitiam in populis quibus preest exercere, nec personas respicere in iudicio, [sed omni persone iusta discernens . Et sanctum, ad suam uitam; ut non solum uerbis doceat, sed etiam exemplis erudiat populum sibi commissum.  Continentem, amplectentem eum, qui secundum doctrinam est, fidelem sermonem. Abstinentem enim decet episcopum esse, non solum in  carnali desiderio, uerum etiam in uerborum moderatione; imo et precipue in cogitatione, ut habeat in potestate quid cogitet, quid loquatur, et quid faciat.] Ad extremum obtineat eum, qui secundum doctrinam est, fidelem sermonem; ut quomodo sermo Dei fidelis est et omni acceptione dignus, sic et ille talem se prebeat, ut omne quod loquitur, fide dignum existimetur, et uerba ipsius sint regula ueritatis. Ut potens sit exhortari in doctrina sana, et eos qui contradicunt, arguere. Hoc est, potens sit eos qui seculi istius turbinibus exagitantur, consolari, et per sanam doctrinam [id est, catholicam, hereticas prauitates]  destruere. Sana autem doctrina dicitur ad distinctionem languide infirmeque doctrine. Talis quoque sit, ut contradicentes [libera uoce] arguere ualeat hereticos, siue Iudeos et seculi istius sapientes. Superiora quidem, que in episcopi uirtutibus posuit, ad uitam pertinent [honestam]; hoc uero quod ait, ut potens sit consolari in doctrina sana, et contradicentes arguere, referendum est ad scientiam [perfectam]: quia si episcopi tantum sancta sit uita, sibi potest prodesse sic uiuens; porro si et doctrina et sermone fuerit eruditus, potest ceteros quoque instruere; et non solum instruere et docere suos, sed et aduersarios repercutere.

uERS. 10, 11.---Sunt etiam multi inobedientes, uaniloqui, seductores, maxime qui de circumcisione  sunt, quos oportet argui, qui uniuersas domus subuertunt, docentes que non oportet, turpis lucri gratia. Qui Ecclesie futurus est princeps, habeat eloquentiam cum uite integritate sociatam, ne opera absque sermone sint tacita, et dicta factis delinquentibus [Hier., factis deficientibus] erubescant. [Sunt plurimi et non pauci qui bonam sementem uerbi Dei] inani persuasione corrumpunt; [hi etiam peruersis doctrinam sanctarum Scripturarum sententiis confirmare nituntur: ideo doctorem Ecclesie decet Scripturas sanctas discere diligenter, ut si percussus fiat in dexteram maxillam, mox prebeat percutienti alteram.] Hi sunt de circumcisione Iudei, qui tunc temporis nascentem Christi Ecclesiam subuertere conati sunt [Hier., nitebantur], et introducere precepta legalia,  [circumcisionem scilicet et sabbata et cetera legis precepta.] Tales homines doctor Ecclesie, cui anime populorum credite sunt, Scripturarum debet ratione superare, et silentium testimoniorum pondere imponere: qui non unam aut paucas domos, sed uniuersas cum dominis familiasque subuertunt, docentes de ciborum differentiis, [cum omnia munda sint mundis.] uerum quia Deus est uenter ipsorum, turpis lucri gratia uolunt proprios facere discipulos, ut quasi magistri a sectatoribus suis fallantur [Hier., alantur] [et honorificentur]. Omnis itaque hereticus, qui quibusdam prestigiis homines fallit, et fallitur, loquitur que non oportet turpis lucri gratia; [lucrator est peruersus ad mortem animarum, non ad uitam;] e contra qui errantem fratrem suum iuxta Euangelium  corripuerit [et correxerit], lucratus est eum; quod enim magis lucrum potest esse, aut quid pretiosius quam si humanam animam quis lucretur Deo?  Dixit quidam ex illis proprius ipsorum propheta: Cretenses semper mendaces, male bestie, uentres pigri. uidete [Hier., uidetur] hoc esse dupliciter legendum, ut hoc quod ait, dixit quidam ex illis proprius eorum propheta, cum superioribus copuletur, Huius rei gratia reliqui te Crete, ut ea que deerant corrigeres; [et ad hunc sensum respiciat, quod ait:] Dixit quidam ex illis proprius eorum propheta, id est, Cretensium. Aut cum uicinioribus iungendum est, ut  legamus: Sunt etiam multi et non subditi, uaniloqui et mentium deceptores, maxime autem qui de circumcisione sunt: quos multos et non subditos, uaniloquos et mentium deceptores cum his qui de circumcisione sunt, oportet 655 refrenari; qui uniuersas domos subuertentes, docentes que non oportet, turpis lucri gratia; [talium enim, id est, qui turpis lucri gratia docent,] dixit quidam ex illis proprius ipsorum propheta: ut id quod ait: proprius eorum propheta, non specialiter ad Iudeos, et eos maxime qui de circumcisione sunt, sed ad multos referatur, qui non subditi sunt, et uaniloqui et mentium deceptores sunt, quorum utique [Hier., qui utique], quia in Crete erant, Cretenses esse credendi sunt. Dicitur enim ille uersiculus in Epimenidis Cretensis pete Oraculis  reperiri, quem in presentiarum sibi [Forte, ibi] ludens prophetam uocauit; quod scilicet tales Christiani tales mereantur habere prophetas, quomodo et prophete erant Bahal [Baal] [et idolorum, ut legitur in Regum libris]. Denique ipse liber, [unde Apostolus hec tulit,] Oraculorum titulo prenotatur; quem quia uidebatur diuinum aliquid repromittere, propterea Apostolum arbitror inspexisse, ut uideret quid gentilium diuinatio polliceretur: et in tempore abusum esse uersiculo scribentem ad Titum, qui erat Crete, ut falsos Cretensium doctores proprio insule auctore contereret [Hier., insule doctore conuinceret], [quod eumdem Apostolum in aliis locis fecisse inuenitur; sicut in Actibus apostolorum titulum inueniens de ignoto Deo, et exinde sumpsit predicationis officium.]

 uERS. 13.---Testimonium, inquit, uerum est; non totum carmen, de quo testimonium sumptum est, non uniuersum opus, sed tantum hoc testimonium. Quam ob causam increpa illos dure, ut sani sint in fide.  Non intendentes Iudaicis fabulis et mandatis hominum se auersantium a ueritate. Ait enim: Increpa illos acriter; mendaces quippe sunt et male bestie et uentris pigri, qui falsa suadent, qui ferarum ritu sanguinem sitiunt deceptorum; et non cum silentio operantes suum panem manducant, quorum Deus uenter est, et gloria in confusione eorum. Hos tales increpa, ut sani sint in fide: de qua fidei sanitate in consequentibus loquitur; senes sobrios esse, honestos, pudicos, sanos in fide et caritate et  patientia; [de qua sanitate fidei et ad Timotheum scribit:] Si quis aliter docet et non acquiescit sanos sermones [Leg. sanis sermonibus] Domini nostri Iesu Christi . [Sanos sermones uocat, et quod obseruantibus eos sanitas operetur in eis.] Non intendentes Iudaicis fabulis et mandatis hominum auersantium ueritatem, [de quibus ad Galatas et Romanos plenissime disputatur, qui putabant inter cibos esse distantiam, cum aliqui mundi, aliqui uiderentur immundi. Propterea nunc infert:]  Omnia munda mundis; his uidelicet qui in Christo credunt, et sciunt omnem creaturam bonam esse, et nichil abiiciendum quod cum gratiarum actione percipitur. Coinquinatis autem et immundis nichil est mundum, sed  inquinata est eorum mens et conscientia. Propterea etiam que munda sunt per naturam, eis immunda fiunt [per culpam]; non quod uel mundum sit aliquid uel immundum, sed pro qualitate uescentium. [Legitimus cibus et a catholica Ecclesia usitatus, mundus est mundis; immundus coinquinatis, quorum mens et conscientia immunda est:] ideo infideles quosque atque pollutos etiam panis benedictionis, et calix Dominicus non iuuat, [sed magis pollutos facit,] quia qui indigne comederit de pane illo, et de calice biberit, iudicium sibi manducat et bibit . In nobis itaque est uel munda comedere uel immunda. Si enim mundi sumus, munda nobis est creatura; si autem immundi et infideles, sunt [Hier., fiunt] etiam nobis uniuersa communia; siue per inhabitantem in cordibus nostris  heresin, siue per conscientiam delictorum.  Confitentur, inquit, se nosse Deum, factis autem negant, cum sint abominati et incredibiles, et ad omne opus bonum reprobi; secundum illud, quod in Isaia dicit: Populus hic labiis me honorat, cor autem eorum longe est a me . Quomodo igitur labiis quis honorat et corde procul recedit, ita quis Deum sermone confitens, operibus negat: negans autem Deum operibus, confessione simulata, recte execrabilis et profanus est; et nulla ueritatis ratione persuasus inobediens, et incredulus recte appellatur. [Nec in martyrio mente corruptus, quis solummodo Christum negabit;] sed quotiescunque uincimur uitiis atque peccatis, [et Dei mandatis contraria agimus] toties Deum negamus; et e contrario, quoties  bene quid agimus, Dominum confitemur [et laudamus].



656 CAPUT II.

uERS. 1.---Tu uero loquere sanam doctrinam. Aliud est sanam doctrinam loqui, aliud ea que sane conueniunt docere doctrine; quia in altero simplex tantum institutio est, in altero cum ea que doceas [Hier., cum eo, quod doces], uite quoque correctio; qui enim soluerit unum de mandatis minimis, et docuerit sic homines, minimus uocabitur in regno celorum . [Erit autem doctor qui uerbo docet, et opere destruit que docet, sed minimus: qui autem fecerit et docuerit sic homines, magnus uocabitur in regno celorum, quia opere implet quod ore docet.]  Hoc enim nunc Apostolus Titum filium in Christo et discipulum docet, ut ea loquatur que sane conueniunt doctrine; quia tunc doctrina est sanitas, cum doctoris doctrina pariter et uita consentiunt.  Senes sobrios esse, honestos, pudicos, sanos in fide et caritate et patientia. Nunc uero per singulas etates et personas sic decenter precepta constituit, ut sermo eius uite morum sit regula. Senes igitur sobrios, [in bonis moribus;] honestos, ut etatis gratiam [Hier., grauitatem] morum grauitas decoret. Pudicos, ne in aliena etate luxurient, ne iam frigido a libidine sanguine exemplum sint adolescentibus ad ruinam. Sanos in fide; non tantum in fide, etiam in caritate et patientia [et omni genere uirtutum], ut  cum primam fidei habuerint sanitatem, audiant a Saluatore: Fides tua te saluum fecit . [De huius fidei integritate plenius cum exemplis in Epistola ad Hebreos idem beatus apostolus disputat.] Quomodo igitur est fidei sanitas, ita et eadem sanitas in caritate est. Quis autem sanitatem possidet caritatis, nisi ille qui primum Deum dilexerit ex tota anima sua, et ex toto corde suo, et ex totis uiribus suis, deinde Christi preceptum audiens in proximum compleuerit caritatem [Hier., diuiserit caritatem]? Quia in his duobus mandatis tota lex pendet et prophete, [plenitudo uero legis caritas est,] quia qui sanus est in fide et caritate, sanus quoque sit in patientia, que maxime in tentationibus comprobatur.  Anus similiter in habitu sancto, non  criminatrices, non uino multo seruientes: bene docentes, ut prudentiam doceant. Tametsi apostolus Petrus preceperit ut uiri uxoribus suis tanquam infirmiori uasculo honorem tribuant, non tamen arbitrandum est quod uxor, que corporis uasculum habet infirmum, statim et anima infirmior sit. Unde et nunc precipitur eis, ut in ipsis quoque illud Apostoli compleatur: uirtus in infirmitate perficitur . [Quod uero ait: Anus similiter, etc., eadem precepta uult illas obseruare que superius senibus uiris statuit,] id est, ut sobrie sint, honeste, sane in fide, et caritate et patientia; et pro sexu suo hoc habeant proprium, ut sint in habitu sancto. Non criminatrices, non tales, ut aliis placeant, de aliis detrahant. [Si quam iuuencularum uideant indigne facere,] non tam  apud ceteros debet accusare, quam ipsam in secreto, Christi caritate, corripere; et magis docere ne faciat, quam in publico accusare quod fecerit. Non uino multo seruientes. A uini uero nimio potu anus prohibentur; quia quod [Cod., quotquot] in adolescentibus libido, hoc in senili etate ebrietas perpetrat [Hier., hoc in senibus ebrietas est]. Ideo expresse dicit, non uino multo seruientes; seruitus enim quedam est et extrema conditio, uino sensus hominis occupare [Hier., occupari]; non suum esse, sed uini. Talibus consequenter doctrinis eis frena immittit [Hier., doctrine eis frena permittit], ut cum tales fuerint, docendi habeant libertatem, ut scilicet doceant ea que bona sunt. Licet enim alio loco dixerit:  Docere autem mulieribus non permitto ; sic intelligendum est, ut in uiros illis sit doctrina sublata: ceterum adolescentulas doceant, quasi filias suas, primum castitatem; quia aduersus hanc magis in etate florenti pugnat inimicus, et uirtus eius contra feminas in umbilico uentris est.

uERS. 4, 5.---Adolescentulas [Cod., Adulescentulas et adhulescentulas], ut uiros suos diligant, filios ament. Prudentes, sobrias, castas, domus curam habentes, benignas, subditas uiris suis, ut non blasphemetur uerbum Dei. [Anus uero uult admonere adolescentulas ut diligant uiros suos, non in passione desiderii carnalis, sed in Christi caritate]. uult eas amare uiros suos caste, ut inter uirum et mulierem casta sit dilectio, et opera liberorum se credant ante  Dei oculos et sanctorum angelorum peragere. Filios autem ita diligant, si eos erudiant in Dei disciplina. Ceterum nolle eos contristare, 657 docendo que bona sunt; et libertatem tribuere peccandi non est amare filios, sed odisse. [Erudiantur quoque, ut domus; id est, seruorum et ancillarum habeant in benignitate curam.] Addidit, benignas, [ne austeritate regeretur familia.] Addidit, et subditas uiris suis, ne forte diuitiis et nobilitate perflate Dei sententie non meminerint, per quam subiecte sunt uiris. Ait quippe Deus ad mulierem: Ad uirum tuum erit conuersatio [Leg., conuersio] tua; et ipse tui dominabitur . Dicitur enim: Non est creatus uir propter mulierem, sed mulier propter uirum. Et cum caput mulieris uir sit, caput autem uiri Christus, quecunque  uxor non subiicitur uiro [Hier., uiro suo] [religioso et Deum timenti], hoc est, capiti suo, eiusdem criminis rea est, cuius et uir si non subiiciatur Christo capiti suo. Ne uerbum mei blasphemetur; uel dum contemnitur Dei prima sententia et pro nichilo ducitur: uel Christi infamatur Euangelium, dum contra legem fidemque nature ea que Christiana est et ex Dei lege subiecta, uiro imperare desiderat suo; cum etiam gentiles femine uiris suis seruiant communi lege nature.  Iuuenes similiter exhortare ut pudici sint. Proprium autem adolescentularum hoc posuit, ut pudice sint [Hier., adolescentulorum . . . ut pudici sint] in omnibus, tam scilicet mente quam corpore, tam opere quam cogitatione, ut nulla sit in  adolescente suspicio turpitudinis. Sciendum quoque hoc quod continentia non solum in carnis opere et in animi concupiscentia, sed in omnibus rebus necessaria sit: ne honores indebitos appetamus, ne accendamur auaritia, ne ulla passione superemur. In omnibus, ad superiora est referendum, id est, hortare ut pudici sint in omnibus.  Te ipsum prebe exemplum bonorum operum. Nihil prodest aliquem exercitatum esse in discendo, et ad loquendum triuisse linguam, nisi plus exemplo docuerit quam uerbo. [In doctrina, in integritate. In doctrina, ait, ut opere impleas quod ore doces. Integritas uero ad uirginitatem proprie pertinet; unde et alia translatio ait: In incorruptione; nam uirgines dicuntur incorrupte.]  In grauitate, in uerbo sano et irreprehensibili.  [Doctorem ecclesiasticum grauitatem, id est, honestos mores decet habere. De sermone itaque sano superius dictum est.] Et irreprehensibili. De irreprehensibili dicimus, non quo ullus tante facundie et prudentie sit ut a nemine reprehendatur, sed quod nichil dignum reprehensione dicat aut faciat, licet aduersarii sint ad reprehendendum parati. Ut is qui ex aduerso est, uereatur, nichil habens malum dicere de nobis. [Ex aduerso, id est, aduersarius nichil habeat ueri uel uerisimile, quamuis paratus sit reprehendere, contradictionis locum.] Potest autem hic, qui ex aduerso est, diabolus intelligi, qui accusator est fratrum nostrorum, ut Ioannes euangelista predicat; qui cum nichil habuerit mali quod nobis obiiciat, erubescit,  et criminator non poterit criminari. Diabolus autem in Latina lingua criminator sonat.

uERS. 9, 10.---Seruos dominis suis subditos esse, in omnibus placentes, non contradicentes, non fraudantes, sed in omnibus fidem bonam ostendentes; quoniam Dominus et Saluator noster, qui in Euangelio ait: uenite ad me omnes, qui laboratis et onerati estis, et ego reficiam uos , nullam conditionem, etatem, sexum a beatitudine arbitratur alienum: propterea nunc Apostolus et seruis precepta constituit; [scilicet ut facti Ecclesie membrum, que corpus est Christi, et ipsam salutem consequantur eternam.] Et quomodo superius senes, anus, adolescentulas, iuuenes, quid Titus erudire deberet, edocuit, ita nunc seruis apta precepta constituit.  Primum ut subditi sint dominis suis in omnibus; in his autem omnibus que non sunt contraria Deo; ut si dominus eos iubet que non sunt aduersa Scripturis sanctis, subiiciantur seruituti domini [Hier., subiiciatur seruus domino]; sin uero contraria precepta, magis obediant spiritui quam corpori [Hier., magis obediant spiritus, quam corporis domino]: [Placentes, duobus modis intelligitur; hoc est, sibi placentes in suo seruitio: aut etiam dominis placentes, omnia fideliter et humiliter implentes que iubentur.] Non contradicentes: hoc ideo ait, quia maximum uitium est seruorum dominis contradicere, et cum aliquid iusserint, mussitare. Si enim que dominus imperat necesse habet seruus implere, cur hoc ipsum non cum bona faciat uoluntate? Non  furantes. Hoc aliud uitium seruorum doctrina Christi corrigit; fur autem non solum in 658 maioribus sed et in minoribus iudicatur. Non enim id quod furto ablatum est, sed mens furantis attenditur. Sint itaque serui subditi dominis suis in omnibus; sint complacentes conditionis sue, ut non ferant aspere seruitutem, ut non contradicant dominis, non furentur, et post hec in omnibus fidem bonam ostendant, ut doctrinam Saluatoris nostri Dei ornent in omnibus. Si enim apud carnales dominos in minimo fideles fuerint, incipient eis apud Dominum [Hier., apud Deum] maiora committi. Ornat autem doctrinam [Cod. omit. doctrinam] domini, qui ea que conditionis sue ablata sunt [Hier., que conditioni sue apta sunt], facit. Quomodo enim potest fidelis esse  in substantia Dei, [et ecclesiastico officio,] qui carnali domino fidem exhibere non potuit?

uERS. 11-14.---Apparuit enim gratia Dei Saluatoris nostri omnibus hominibus, erudiens nos, ut abnegantes impietatem et secularia desideria, sobrie, iuste et pie uiuamus in hoc seculo: exspectantes beatam spem et aduentum glorie magni Dei et Saluatoris nostri Iesu Christi: qui dedit semetipsum pro nobis, ut nos redimeret ab omni iniquitate, et mundaret sibi populum acceptabilem sectatorem bonorum operum. Post catalogum doctrine ad Titum, quid senes, quid anus, quid adolescentulas et iuuenes, quid ad extremum seruos erudire deberet, recte nunc intulit: Apparuit enim gratia Saluatoris Dei omnibus hominibus.  Non est enim aliqua differentia liberi et serui, Greci et Barbari, circumcisi et habentis preputium, mulieris et uiri; sed cum Christo unum sumus uniuersi, ad Dei regnum uocamur omnes. Post offensam Patri nostro reconciliandi sumus, non per merita nostra, sed per gratiam Saluatoris: uel quod Dei Patris uiuens uel subsistens gratie [Hier., gratia] ipse sit Christus; uel quod Christi Saluatoris Dei hec sit gratia: et non nostro merito saluati simus, secundum illud quod in alio loco dicitur: Pro nichilo saluabis eos . Que gratia omnibus hominibus ideo illuxit, ut erudiret nos abnegare impietatem, secularia desideria, pudice et iuste et pie uiuere in hoc seculo. Quid sit autem abnegare impietatem, quid secularia desideria, ex eo quod supra  exposuimus: Deum confitentur se scire, factis autem negant, intelligi posse confido. Secularia igitur desideria sunt, que a mundi huius principe suggeruntur; et cum sint seculi huius amatores, cum seculi nube pertranseunt. Nos autem cum pudice et iuste, nec corpore scilicet nec mente peccantes, uixerimus in Christo, pie quoque uiuamus in hoc seculo: que pietas exspectat beatam spem et aduentum glorie magni Dei et Saluatoris nostri Iesu Christi. Sicut enim impietas magni Dei reformidat aduentum, ita secura de opere suo et de fide illum pietas prestolatur. Ubi est serpens Arius, ubi Eunomius coluber [tortuosus]? Magnus Deus Saluator Christus dicitur, non primogenitus omnis creature, non uerbum Dei et sapientia, sed iehsu  Christus; que uocabula assumpti hominis sunt. Neque uero alium Iesum Christum, alium uerbum dicimus, ut Nestoriana heresis [Hier., ut noua heresis] calumniatur; sed eumdem et ante secula et in secula et ante mundum, et per Mariam [Hier., post Mariam], imo ex Maria magnum Deum appellamus Saluatorem nostrum Iesum Christum, qui dedit semetipsum pro nobis, ut pretioso sanguine nos redimeret ab omni iniquitate, et mundaret sibi populum [acceptabilem, sectatorem bonorum operum, id est emulatorem].  Hec loquere et exhortare. Quod uero ait, loquere, ad doctrinam uidetur esse referendum; quod uero intulit, exhortare, ad consolationem pertinet. Quod uero tertio subinfert: Increpa cum omni imperio, id est, quicunque doctrinam  et consolationem non audiat, increpatione sit dignus, et mereatur audire: Obliti estis consolationis que uobis ut filiis loquitur Deus. Nemo te contemnat, hunc sensum habet: Nemo eorum qui in Ecclesia sunt, te segniter agente sic uiuat, ut se putet meliorem. Qualis enim edificatio erit discipuli, si intelligat magistro se esse maiorem? Unde magnopere episcopi, presbyteri et diaconi debent prouidere, ut cunctum populum cui president, conuersatione et sermone precedant.



659 CAPUT III.

uERS. 1.---Admone illos principibus et potestatibus subditos esse, dicto obedire, ad omne opus bonum  paratos esse. Tale quid et ad Romanos scribitur: Omnis anima potestatibus sublimioribus subdita sit, non est enim potestas, nisi a Deo . [Nam et ipse Dominus tentantibus Iudeis respondit:] Reddite Cesari que sunt Cesaris, et Deo que sunt Dei . Cui responsioni Paulus apostolus congruens docet, principibus et potestatibus credentes in Christo debere esse subiectos. Poterat his qui tormenta formidant, occasio ad negandum dari [ex hoc precepto]; sed caute subiecit, obedire ad omne opus bonum. Si bonum est quod precepit imperator et preses, iubentis obsequere uoluntati: sin uero malum et contra Deum sapit, responde ei illud de Actibus apostolorum: Obedire oportet Deo magis quam hominibus . Hoc ipsum et de  seruis intelligamus apud dominos, et de uxoribus apud uiros, et de filiis apud parentes [et de discipulis apud magistros,] quod in illis [he persone] tantum debeant subiecti esse [maioribus] que contra Dei mandata non ueniant; [et ad ea tantum paratos esse que contra Domini mandata non iubentur.]  Neminem quoque blasphemare. Igitur Michel archangelus, quando cum diabolo disputabat de Moysi corpore, non fuit ausus inferre iudicium blasphemie, sed dixit: imperet tibi Deus . Ergo si Michel non fuit ausus diabolo, et certe maledictione dignissimo, iudicium inferre blasphemie, quanto magis nos ab omni maledicto puri esse debemus? Merebatur diabolus maledictum, sed per os archangeli exire non debuit. Hoc nunc tantum dixisse  sufficiat, quod blasphemare Christi discipulos non oportet, nec, quod additur, esse litigiosos; si enim sumus filii pacis, et uolumus super nos pacem requiescere, et accessimus ad Ierusalem celestem, que ex pace nomen accipit, cum his qui oderunt pacem habeamus pacem: et quantum in nobis est, cum omnibus hominibus pacati simus, non solum cum modestis, sed etiam cum rixosis, quia nulla uirtus est ferre mansuetos; quapropter locum demus ire, Omnem ostendentes mansuetudinem ad omnes homines.

uERS. 3.---Fuimus enim et nos aliquando insipientes et increduli, errantes, seruientes desideriis et uoluptatibus uariis, in malitia et inuidia agentes, odibiles, odientes inuicem. Querat aliquis quomodo Paulus  esset insipiens, incredulus, errans, et seruiens desideriis et uariis uoluptatibus in malitia et in inuidia, cum eruditum eum ad pedes Gamalihel et ab infantia sacris litteris institutum [Adde: legamus] ! Sed ab eo tempore quo in Christum non credidit, [hec de illo iuste dici potuerunt, quod esset insipiens et inuidus saluti Christianorum.] An dicendum est Paulum non fuisse insipientem [Hier., an non nobis uidetur Paulus fuisse stultus], quando habebat zelum Dei, sed non secundum scientiam; et persequebatur Ecclesiam et lapidantium Stephanum uestimenta seruabat; cum in tantum odium contra Saluatorem instigatus exarserit, ut litteras a sacerdotibus acciperet pergens Damascum, [qui in  Christum crederent, damnaturus .]

uERS. 4-7.---Cum autem benignitas et humanitas apparuit Saluatoris nostri Dei, non ex operibus iustitie que fecimus nos, sed secundum misericordiam suam saluos nos fecit per lauacrum regenerationis et renouationis Spiritus sancti, quem effudit in nos abundanter per Iesum Christum Dominum nostrum, ut iustificati gratia ipsius heredes simus secundum spem uite eterne. Diligentius attendamus et inueniemus in presenti capitulo manifestissimam Trinitatem. Benignitas quippe et clementia Saluatoris nostri Dei, non alterius quam Dei Patris, per lauacrum regenerationis et renouationis Spiritus sancti, quem effudit super nos abundanter per Iesum Christum Saluatorem  nostrum, iustificauit nos in uitam eternam. Salus credentium mysterium Trinitatis est [ut ipse Dominus in Euangelio ait: Ite, docete omnes gentes baptizantes eos in nomine Patris et Filii et Spiritus sancti. Non erit legitime baptizatus, nisi inuocetur nomen sancte Trinitatis super eum qui baptizandus est. Ideo sub festinatione currendum est ad baptismum, ne forte sine sacramento salutis huiusmodi rapiatur infans de hac luce].  Fidelis sermo est: et de his uolo te confirmare, ut curam habeant bonis operibus 660 preesse, qui credunt in Deum [Leg. qui credunt Deo]. Hec sunt bona et utilia hominibus. Hoc quod ait, fidelis sermo, ad superiora iungendum est, in quibus promiserat, ut iustificati gratia ipsius heredes efficiamur secundum spem uite  eterne. Dignus enim fide super hereditate Dei sermo, et super spe uite eterne. Unde oportet de his non dubium, non timentem, et ipsum credere, et ut credant ceteri, confirmare. Non solum autem hoc, sed et hoc cum ceteris his qui uoluerint credere, confirmandum est: quapropter ait, et de his uolo te confirmare. Qui autem ista uera esse crediderint, necesse est ut curam habeant bonorum operum [adimplere], per que hereditas Dei et spes uite preparatur eterne. Et pulchre, ut maiorem fidem faceret, non dixit, qui credunt hominibus, sed qui credunt Deo. Necesse est enim ut curam bonorum operum habeant, que adimpleta et omni studio perpetrata bona sunt utiliaque credentibus.  Stultas autem questiones, et genealogias, et contentiones,  et pugnas legis deuita; sunt enim inutiles et uane. [A uanis ergo et rationem non habentibus, et fidei catholice non fauentibus reuocat nos Apostolus questionibus.] Ceterum ad sapientes, et que Scripturarum auctoritate sunt fulte, magis cohortatur et prouocat: modo non sit corpus nostrum subditum peccatis, et ingredietur in nos sapientia. Exerceatur mens quotidie, diuina lectione pascatur: et questiones nostre stulte non erunt questiones. Quod autem ait: Genealogias et contentiones et rixas que ueniunt ex lege deuita; proprie pulsat Iudeos qui in eo se iactant, et putant legis habere notitiam, si nomina teneant singulorum, [que questiones Christiano non conueniunt,] cui rixe legales [per  patientiam ] respuende sunt, et Iudeorum stultitie relinquende; sunt enim inutiles et uane, que tantum speciem scientie habeant [Hier., habent]; ceterum nec dicentibus nec audientibus prosunt.

uERS. 10, 11.---Hereticum hominem post unam et secundam correptionem deuita. Sciens quia subuersus est, qui huiusmodi est, et delinquit, cum sit proprio iudicio condemnatus. Heresin ad Galatas inter carnis opera idem numerauit apostolus . Heresis Grece ab electione dicitur, quod scilicet unusquisque id sibi eligat quod ei melius esse uideatur. Hereticum igitur hominem post unam et alteram correptionem deuita. Hoc ideo ait quod scilicet non sufficiat tantum semel eum corripi uel commoneri qui aliquo sit  deprauatus errore, sed et secunda ei sit adhibenda doctrina, ut in ore duorum uel trium testium stet omne uerbum. Quare autem post primam et secundam correptionem deuitandus sit, reddit causas dicens: Quod subuersus est qui eiusmodi est, et peccat, cum sit a semetipso condemnatus. Qui enim semel bisque correptus, audito errore suo non uult corrigi [proprio iudicio condemnatus est, et segregatus ab unitate Ecclesie]. Nam fornicator et adulter, homicida, et cetera uitia per sacerdotes de Ecclesia propelluntur; heretici autem in seipsos sententiam ferunt, suo arbitrio de Ecclesia recedentes; que recessio proprie conscientie uidetur esse damnatio. Inter heresin et schisma hoc esse arbitrantur, quod heresis peruersum dogma habet; schisma propter  episcopalem dissensionem ab Ecclesia separetur.

uERS. 12.---Cum misero ad te Artheman aut Tichicum, festina uenire ad me Nicopolim: ibi enim statui hiemare. [Hic paternus in Cretenses Pauli demonstratur affectus;] necessarium enim habuit Titum in Euangelii ministerium; tamen non eum ante ad se uult uenire, nisi in locum eius Arthemas uel Tichicus successor aduenerit. Nicopolis ipsa est, que ob uictoriam Augusti [Ms., Agusti] quod ibi Antonium Cleopatramque superarit, nomen accepit.  Zenan legisperitum et Apollo sollicite premitte, ut nichil illis desit. Iste est Apollo, de quo et ad Corinthios scribitur: Unusquisque uestrum dicit: Ego sum Pauli, et ego Apollo, et ego Cephe . Fuit autem uir Alexandrinus ex Iudeis  ualde eloquens et perfectus in lege, episcopus Corinthiorum: quem propter dissensiones que in Corintho erant, ad unam insulam Cretam cum Zenan legisdoctore putandum est transfretasse, et Pauli epistola dissensionibus que Corinthi orte fuerant  temperatis, rursum Corinthum reuertisse. Zenan uero legisdoctorem de alio Scripture loco, qui fuerit non possumus dicere, nisi hoc tantum quod ipse apostolicus uir id operis, 661 quod Apollo exercebat, habuerit, Christi Ecclesias exstruendi. Precepit itaque Tito, ut quoniam de Creta in Greciam nauigaturi erant, non eos faciat sitarciis indigere, sed habere ea que ad uiaticum necessaria sunt.

uERS. 14.---Discant autem et nostri bonis operibus preesse ad usus necessarios, ut non sint infructuosi. Dixit enim: Discant et nostri. Nostros suos uocat, qui in Christo crediderunt, qui, quia Christi erant, recte Pauli et Titi appellari merebantur. Habes, inquit, in discipulos potestatem, doce eos non  esse infructuosos; sed euangelicis [Hier., euangelistis] et apostolicis uiris, qui bonis operibus seruiant, ministrare; et ministrare, non in quibuscunque causis, sed in necessariis usibus. Habentes quippe uictum et uestitum, his contenti simus . Infructuosos uocat quicunque euangelistis non ministrauerint, [et predicatoribus uerbi Dei necessaria secundum facultatem suam non subministrant.]

uERS. 15.---Salutant te qui mecum sunt omnes. uel solita consuetudine usus, ut Titum ab omnibus qui secum erant, diceret salutari, uel certe proprie ad Titum, quod talis esset, ut amorem eorum qui cum Paulo erant, omnium mereretur. Magna uero laus Titi per Paulum ab omnibus salutari. Saluta eos qui nos amant in fide. [Quidam uero amant  suos, sed non in fide, sicut mater filium, uir uxorem. Ideo adiunxit: Qui nos amant in fide]. Sola sanctorum dilectio in fide diligit; in tantum, ut etiamsi ille qui diligitur infidelis est, tamen spiritus [Hier., tamen sanctus] in fide eum diliget, secundum illud: Omnia uestra in fide fiant . Ideo in fide; [quia credit se a Deo pro expletione mandati, quo dicitur: Diligite inimicos uestros , mercedem recepturum esse.] Gratia Dei cum omnibus uobis. Amen. In commune itaque sanctis atque credentibus, Tito et ceteris qui cum eo erant, imprecatur gratiam. Et quomodo Isaac patriarcha benedixit filium suum Iacob; et ipse Iacob duodecim patriarchas ; ita et nunc in fine epistole sue Apostolus gratiam credentibus  imprecatur: que cum uoto habebat effectum, et erat in potestate credentium, si talem se benedici [Hier., benedictus], qualem benedicens prebere uoluisset.


Explicit explanatio in Epistolam Pauli ad Titum.



INCIPIT EXPOSITIO IN EPISTOLAM PAULI AD PHILEMONEM.


 [a 1Kb] Philemoni familiares litteras pro Onesimo seruo eius scribit. Scribit autem ei a Roma de carcere.  Paulus uinctus Iesu Christi et Timotheus  frater, Philemoni dilecto et adiutori nostro, et Appie sorori carissime et Archippo commilitoni nostro, et Ecclesie que est in domo tua. Gratia uobis et pax a  Deo Patre nostro et Domino Iesu Christo. [Hucusque salutationis proemium. In nulla alia epistola se uinctum dicit. Ait enim: Paulus uinctus Iesu Christi.] Maioris autem uidetur supercilii uinctum Iesu Christi se dicere quam apostolum. Gloriabantur quippe apostoli, quod digni fuerant pro nomine Iesu Christi contumelias pati . Sed necessaria auctoritas uinculorum. Rogaturus pro Onesimo talis rogare debuit, qui possit impetrare quod posceret. Felix nimirum qui non in sapientia, non in diuitiis, non in eloquentia et potentia seculari, sed in passionibus Christi gloriatur. Si autem Philemon ad quem hec epistola scribitur, Onesimi dominus est, imo frater esse cepit ex domino [Hier., in domino]; et ad Colossenses refertur, quod Onesimus ex eis sit  : ratio nos ipsa et ordo deducit, quod et Philemon Colossensis sit, et eo tempore communem ecclesiam [Hier., ad omnem ecclesiam] Onesimus epistolam tulerit, quo priuatas et sui commendatrices ad dominum litteras sumpserat. Est et aliud indicium, quod in hac eadem epistola et Archippus nominatur, cui hic cum Philemone scribitur: Dicite, inquit, Archippo: uide ministerium, quod accepisti in Domino, ut illud impleas . Quod est ministerium quod Archippus accepit a Domino? [In epistola] ad Philemonem legimus: Et Archippo commilitoni nostro, et Ecclesie que in domo tua est. Ex quo estimari potest [Hier., ex quo puto], aut episcopum eum fuisse ecclesie Colossensis, cui admonetur studiose diligenterque preesse; aut certe Euangelii predicatorem.

 662 Et Timotheus frater. Hoc ideo addidit, ut epistola maiorem haberet auctoritatem, si ab uno non scriberetur. Scribunt igitur Paulus et Timotheus Philemoni carissimo et cooperatori: qui ideo carissimus dictus est, quod in eodem Christi opere uersetur. Appie quoque sorori non habentem in se [Hier., non habenti in se false] aliquid et ficte germanitatis. Et Archippo commilitoni, quem arbitrandum est cum Paulo et Timotheo contra aduersarios pro Christi nomine dimicantem exstitisse uictorem; et propterea nunc commilitonem dici, quod eodem certamine belloque superauerit. [Et Ecclesie que in domo tua est. Id est, congregationi fidelium que in domo Philemonis fuit.] Gratia uobis et pax a Deo  Patre nostro et Domino Iesu Christo. In omnibus pene epistolis equale principium est, ut gratiam eis et pacem a Deo Patre et a Christo Domino imprecetur. Ex quo ostenditur una Filii Patrisque natura, cum id potest Filius prestare quod Pater; et id dicitur Pater prestare quod Filius. Gratia autem est, qua nullo merito nec opere saluamur; pax, qua reconciliati Deo per Christum sumus.  His gratias ago Deo meo, semper memoriam tui faciens. Hunc autem morem scribendi in nonnullis epistolis eius inuenire poteritis; quod cum plures et ad plures in prefatione ponantur, postea per totum corpus epistole unus disputans inducatur.  Audiens caritatem tuam et fidem quam habes in Domino Iesu, et in omnes sanctos eius, ut communicatio fidei tue  euidens fiat in agnitionem omnis boni in Christo Iesu. Pro Philemone Paulum semper orasse credibile est, quo scilicet fides et caritas, quam habebat in Christo et in omnes sanctos eius per communicationem fidei et operationem agnitionis in omni bono Christi misericordia seruaretur; et de caritate quidem quam habebat in Christo Iesu et in omnes sanctos eius, non difficilis interpretatio est, quia post Deum diligere iubemur et proximos. [Sed queri potest quomodo dictum sit: In Domino Iesu et in omnes sanctos? Sanctorum uero dictis et scriptis prestanda est fides, ut uera dicerent que de Deo scripserunt. Ideo eadem fide de Domino et sanctis eius credere debemus, sicut illi nos docuerunt de domino credendum esse.] Nec etiam solam fidem nobis et caritatem in  Deum et sanctos eius sufficere posse credamus, nisi id quod credimus opere impleamus [Hier., opere compleatur]. Quidquid boni in Philemone laudatur, et de apostolorum exemplo sumitur; inde bonum sit, quia de Christi fonte ducitur.  Gaudium enim magnum habui et consolationem in caritate tua, quia uiscera sanctorum requieuerunt per te, frater. Plenius inculcat et docet, quare dixerit: Gratias ago Deo meo, semper memoriam tui faciens in orationibus meis. Dignum siquidem erat agere gratias Deo super caritate Philemonis, qui internum cordis affectum [ostendebat in sanctos, reficiendo labores eorum ]. Et hoc idioma apostolicum est, ut semper  uiscera uocet, uolens plenam mentis ostendere caritatem.  Propter quod multam fiduciam habens in Christo Iesu imperandi tibi, que ad rem pertinent: propter caritatem magis obsecro, cum sis talis, ut Paulus senex, nunc autem et uinctus Iesu Christi. Multis in Philemonem laudibus ante premissis, cum res talis sit, pro qua rogaturus est [Hier., rogatus est] que et prestanti sit utilis et roganti, poterat magis Paulus imperare quam petere: et hoc ex fiducia illa ueniebat, quod qui tanta ob Christum opera perpetraret, utique impar sui in ceteris esse non poterat. Sed uult magis petere quam iubere: grandi petentis auctoritate proposita, senem se esse asserit et uinctum Domini [Hier., proposita: per quam et Apostolus obsecrat, et senex et uinctus  Iesu Christi]. Totum autem pro quo rogat, illud est Onesimus seruus Philemonis fugam furto cumulans, quedam rei dominice [Hier., domestice] compilarat. Hic pergens ad Italiam, ne e proximo facilius possit apprehendi, pecuniam domini pro luxuria [Hier., per luxuriam] perdiderat. Hoc ne quis putet temere, et ut libet a nobis fictum, in sequentibus discat. Nunquam enim Paulus diceret : Si quid nocuit tibi, aut debet, hoc mihi imputa: Ego Paulus scripsi mea manu, ego reddam. Nec sponsor fieret rei ablate, nisi esset id quod ablatum fuerat dissipatum. Hic igitur, cum ob confessionem Christi Paulus Rome esset in carcere, credidit in Dominum Iesum, et ab eo baptizatus digna penitentia maculas  uite prioris abstersit, in tantum, ut Apostolus conuersionis eius testis fieret. [Apostolici testimonii pondere premitur dominus 663 fugientis,] ut, qui ex seruo et fugitiuo atque raptore minister Apostoli factus erat, diceret:  Obsecro te pro filio meo Onesimo, quem genui in uinculis; qui tibi aliquando inutilis fuit, nunc autem et tibi et mihi utilis, quem remisi tibi. Tu autem illum, id est, mea uiscera suscipe; quem ego uolueram mecum retinere, ut pro te mihi ministraret in uinculis Euangelii. uolens impetrare quod postulat, iam non pro seruo Philemonis, sed pro filio suo se asserit deprecari; et illo filio quem genuit in uinculis Euangelii, hoc est, que pro Christi Euangelio sustinebat; qui cum antea inutilis domino tantum fuerat , nunc e contrario utilitatis compensatione, qua et ipse domino [Hier., ipsi domino] et Paulo utilis est, ceterisque per Paulum, plus caritatis meretur quam odii ante meruerat. Unde ait, qui tibi aliquando inutilis fuit. Tibi, inquit, soli, non ceteris; nunc autem tibi et mihi utilis. Utilis domino in eo quod possit Paulo seruire pro domino suo; Paulo uero in eo utilis quia illo in carcere uinculisque detento possit ei in Euangelio ministrare. [Quem etiam filium suum nominare non dubitauit.] Quod autem ait: Tu autem illum, id est uiscera mea suscipe, hoc est, quod paulo ante dixi, uiscera significare internum cordis affectum, et plenam ex animo uoluntatem.  Sine consilio autem tuo nichil uolui  facere, uti ne uelut ex necessitate bonum tuum esset, sed uoluntarium. [Hac sententia solui potest questio, qua quidam asserunt Deum talem debuisse facere hominem, qui peccare non possit. Deus uero ipse uoluntarius est, non necessarie : homo uero, si ex necessitate bonus esset, non uoluntate, Dei imago esse non possit.] Potuit itaque et apostolus Paulus absque uoluntate Philemonis Onesimum sibi in ministerium retinere; sed si hoc sine Philemonis uoluntate fecisset, bonum quidem erat, sed non uoluntarium: quod autem non erat uoluntarium, alio genere argui poterat non esse bonum. Nihil quippe [absolute] bonum esse poterit, nisi quod ultroneum est. Ex quo Apostoli consideranda prudentia est, qui idcirco fugitiuum  remittit ad dominum, ut prosit domino suo, [qui placuisse non poterat, si sine domini teneretur uoluntate ].

uERS. 15, 16---Forsitan ideo ad horam discessit, ut eternum illum reciperes: iam non sicut seruum, sed pro seruo carissimum fratrem, maxime mihi; quanto magis tibi et in carne et in Domino. [Sicut in uenditione Ioseph bonam rem, id est, salutem multorum fecit Deus de mala uoluntate fratrum,] similiter et in Onesimo possumus intelligere quod mala principia occasiones fuerint rei bone. [Fugit enim dominum suum et factus est seruus Christi et minister in Euangelio.] Pulchre autem addens forsitan,  sententiam temperauit. Occulta quippe sunt iudicia Dei; et temerarium est quasi de certo pronuntiare quod dubium est. Ideo caute dixit: Forsitan ad horam discessit. Horam pro tempore debemus accipere; ad comparationem enim eternitatis omne tempus breue est. Ut eternum eum reciperes. Onesimus uero qui ex fide Christi factus est, et eternus est, eternus Philemoni [Hier., factus eternus est, eterno Philemoni], quia et ipse in Christum crediderat; spiritu libertatis accepto, iam non seruus, sed frater esse cepit ex seruo, frater carissimus, eternus.

uERS. 17.---Si ergo me habes socium, suscipe illum sicut me. Quod dicit, tale est: Si me uis habere consortem, habeto et Onesimum, quem ego consortem et filium et uiscera mea habeo: quem si non  susceperis, nec habere uolueris, et ipse intellige [Hier., intelligis], quod me habere non potes.  Si autem aliquid nocuit aut debet, hoc mihi imputa. [Si enim Christus pro nobis doluit, et infirmitates nostras portauit, iuste Paulus imitator sui magistri se opposuit pro Onesimo filio suo. Hoc totum ideo dixit ut pacatum fecisset animum Philemonis in Onesimo.]  Ego Paulus scripsi mea manu, ego reddam, ut non dicam tibi, quod teipsum mihi debes. Quod dicit, tale est: Onesimus furto rapuit, ego me spondeo redditurum; huius sponsionis epistola hec et manus testis est propria; quam non solito more dictaui, sed mea manu ipse conscripsi. Hoc dico, quasi  extraneum loquens. Ceterum si ad ius meum redeam, propter sermonem  Christi quem tibi euangelizaui, et Christianus effectus es, te mihi ipsum debes. Quod si tu meus es, et tua 664 omnia mea sunt; [si autem tua omnia mea sunt,] Onesimus quoque, qui tuus est, meus est. Poteram igitur eo uti, ut meo; sed uoluntati tue relinquo, ut mercedem habeas ignoscendo.  Ita frater. Ego te fruar in Domino. Refice uiscera mea in Christo. Quod autem ait: Ego te fruar in Domino, aliud multo intelligitur quam putatur. Apostolus non fruitur nisi eis [Hier. nisi eo], qui multas in se habet continentes [Hier., concinentesque] uirtutes, et totum quod Christus dicitur pro uarietate causarum, sapientiam uidelicet, iustitiam, continentiam, mansuetudinem, temperantiam, castitatem. Has imprecatur Philemoni, ut  dum his abundauerit, ipse eo perfruens impleatur. Et ne putes, illam fruitionem dici, qua nos sepe nostrique inter nos presentia delectamur [et fruimur], addidit: in Domino. Refice uiscera mea in Christo. Sicut ipse frui uult Philemone in Domino, ita uiscera sua Onesimo [Hier., Onesimum], quem et superius eodem nomine appellauerat, refici uult per Philemonem. Recte dicitur uiscera sancti Pauli Onesimus [Hier., recte Pauli in Christo uiscera dicuntur Onesimus], quem genuit in uinculis.

uERS. 21.---Confidens in obedientia tua scripsi tibi, sciens quoniam et super id quod dico facies. [Ait enim, confidens in obedientia tua, ut non erubesceret Philemoni facere quod rogatus fuit. Ideo  addidit: sciens, etc. Qui scit bonitatem amici, quodammodo preiudicat ne audeat negare quod [rogatur.]  Simul autem et para mihi hospitium. Hoc ideo dicit, ut dum eum exspectat Philemon ad se esse uenturum, libentius faciat quod rogatus est. Nam spero per orationes uestras donari me uobis. [Totius Ecclesie orationes profuerunt Paulo, dum ille profuit omni Ecclesie Dei; quem Deus perdonauit orationibus sepe sanctorum, ad eorum utilitatem qui eum audituri sunt.] Quod autem crebro Paulus in carcere fuerit, et de uinculis liberatus sit, ipse in alio loco dicit: In carceribus frequenter . De quo [De quibus] nonnunquam Domini auxilio liberatus est.  Salutat te Epaphras concaptiuus meus in Christo  Iesu, Marcus, Aristarchus, Demas [Ms., Damascus] et Lucas adiutores mei. Quis sit Epaphras concaptiuus Pauli, talem fabulam accepimus. Aiunt parentes apostoli Pauli de Giscalis regione fuisse Iudee; et eos, cum tota prouincia uastaretur manu et deuulgarentur [Hier., Romana manu, et dispergerentur] in orbe Iudei, in Tarsum urbem Cilicie fuisse translatos; parentum conditionem adolescentulum Paulum secutum et sic posse stare illud quod de seipso testatur: Hebrei sunt, et ego; Isrelite sunt, et ego; semen Abrahe sunt, et ego . Et rursum alibi: Hebreus ex Hebreis , et cetera, que illum Iudeum magis indicant quam Tarsensem. Quod si ita est, possumus Epaphram illo tempore captum suspicari, quo captus est Paulus;  et eum a parentibus suis in Colossis urbe Asie collocatum, Christi postea recepisse sermonem. Unde et in epistola ad Colossenses: Salutat uos Epaphras, qui est ex uobis . Si se ita habet, et Aristarchus, qui concaptiuus ei in eadem epistola dicitur, ad eamdem intelligentiam deducitur; sin autem hoc non recipitur, ex eo quod hic additum est in Christo Iesu, possumus suspicari eadem eum Rome pro Christo uincula sustinuisse, que et Paulum; et ut uinctum Christi, ita captiuum quoque potuisse dici. Hec de Epaphra. Ceterorum cooperatorum [Hier., ceterum cooperatores] Euangelii et uinculorum suorum, cum ad Philemonem epistolam scriberet, Marcum ponit, qui putari potest Euangelii conditor [Hier., quem puto Euangelii conditorem]; et Aristarchum,  cuius supra fecimus mentionem; et Demam, de quo alio in loco queritur: Demas me dereliquit, diligens hoc seculum et abiit Thessalonicam; et Lucam medicum, qui Euangelium et Actus apostolorum ecclesiis Dei derelinquens, de quo in alio loco: Misi, inquit, cum illo fratrem, cuius laus est in Euangelio per omnes ecclesias Domini nostri Iesu Christi .  Gratia Dei cum spiritu uestro. Amen. [Synecdochice dicitur, cum spiritu uestro, a meliore parte totum hominem significans;] cum autem in spiritu gratia fuerit, totum facit hominem spiritalem: ut caro spiritui seruiat, et anima non uincatur a carne, et redacta simul in substantiam spiritalem adhereat [Hier., adhereant] Deo; quia qui adheret Domino, unus spiritus est cum eo  .

Arbitrantur enim [Hier., interpretatur autem] secundum Hebreos Paulus admirabilis. Timotheus beneficus. Philemon mire donatus, siue os panis; ab ore, non ab osse. Apie [Hier., Apphia], continens aut libertas. Archippus, longitudo operis. Onesimus, respondens. 665 Epaphras, frugifer et uidens, siue succrescens. Marcus, sublimis mandato. Aristarchus, mons operis amplioris. Demas, silens. Lucas, ipse consurgens. Que nomina, si iuxta suam interpretationem uoluerint [Hier., uolueritis] intelligere, non est difficile, admirabilem, beneficum precipue ad eum scribere, cui uniuersa concessa sunt uitia [Forte, beneficia], ut os eius pateat ad celestem panem. Deinde ad continentem et liberam et ad longitudinem  operis, quod nunquam a seculo labore desistimus [Hier., a sancto labore desistat]. uere autem [Hier., scribere autem] pro eo, qui respondeat testimonio suo; nec non eum, cui specialiter epistola dedicatur, salutari ab ubertate crescente. In eo, qui factus est per mandata sublimior, illoque qui per maiora opera in montem gressus [Hier., in montem usque] succreuerit, ab eo quoque qui posuit custodiam ori suo, et ostium munitum labiis suis; qui idcirco forsitan tacuit, quia ad modicum apostolum dereliquerat. Et ad extremum ab eo, qui per se ipse consurgens quotidie augetur, dum Euangelium eius toto orbe impletur, et toties crescit, quoties auditur [Hier., quoties auditus et lectus edificat].


Explicit Explanatio in Epistolam Pauli ad Philemonem.



INCIPIT EXPOSITIO IN EPISTOLAM PAULI APOSTOLI AD HEBRAEOS



CAPUT PRIMUM.


uERS. 1.--- [a 1Kb] Multifarie et multis modis olim Deus loquens patribus in prophetis. Tota intentio beati Apostoli fuit in hac epistola, Hebreos, id est, gentem suam ad Christi conuocare fidem; eminentiamque gratie, que per Filium data est, a legalibus discernere umbris, que angelicis ministrationibus fuerunt. Idcirco primo posuit prophetas diuersis modis patribus  locutos esse dicens: Multifarie et multis modis olim Deus locutus est patribus nostris in prophetis: significans enim quod alibi dictum est: Ego enim uisiones multiplicaui, et in manibus prophetarum assimilatus sum . »Proinde non secundum hoc solum eminentia Noui Testamenti declaratur, quia patribus quidam prophete missi sunt, nobis autem Filius; sed etiam quod prophetarum uel patriarcharum  nemo nisi in similitudinibus uidit Deum, Filium uero unigenitum incarnatum esse, atque in ea carne uisum constat,« qua idem homo a uerbo Dei susceptus unigenitus est Filius Dei. Ideo mox addidit:  Nouissime diebus istis locutus est nobis in Filio. »Dicendo enim in Filio, tantumdem ualet quasi diceret, per Filium; quia in prepositio pro per accipitur,« sicut multis in locis Epistolarum eius inuenitur his prepositionibus indifferenter uti. Tacuit adhuc de Christi nomine, quia plurimos illorum sciebat negasse Filium Dei esse. »Non enim dixit, Christus locutus est; quamuis ipsum locutum constet esse manifestum. Ita necdum Iudeos aperto nomine tetigit. Nam ferme omnes quibus prophete locuti sunt, malignos esse nefariosque  constabat; et necdum de istis rationem mouere uoluit, sed interim generali sermone de muneribus disputat, que illis diuina largitate donabantur. Quem constituit heredem uniuersorum. Quid est, quem constituit heredem uniuersorum?« Hic incarnatum dicit Filium, de quo superius locutus est, sicut etiam de eo in secundo legitur psalmo: »Postula a me, et dabo tibi gentes hereditatem tuam . Non iam portio Domini tantum Iacob et sors eius Isrel [Chrys., solus Isrel], sed omnes protinus nationes, hoc est, hunc Filium Dominum constituit uniuersorum. Heredis autem utitur nomine, ut duo quedam per hoc astruat et ostendat, quod proprius sit Filius, et quod dominationis illi nulla contingat amissio. Heredem autem omnium dicit, id est, mundi  totius. Deinde ad altiora sermonem conuertit dicens: Per quem fecit et secula,« ut ostenderet eumdem nouissimis diebus uenisse in mundum, per quem fecit et mundum, magnitudinem eius ostendens, qui fuit noui testamenti lator et auctor. »Post hec quibusdam gradibus eleganter utens peruenit ad id, quod omnibus istis que supra dixit multo maius est, et insonuit dicens:

666 uERS. 3.---Qui est splendor glorie, et figura substantie eius. Ubique quidem religioso nobis opus est intellectu, maxime autem ubi de Deo loquimur uel audimus: quoniam neque ad loquendum digne de Deo lingua sufficit neque ad percipiendum preualet intellectus.« Oportet etiam, ubi uel sermo deficit, uel cogitatio explicare de Deo non poterit,  »tunc magis gloriare [Chrys., glorificare] nos Deum, quod talem Deum habemus, qui et intellectum transcendit et cogitationis intuitum. Merito splendorem eum dixit glorie, utpote qui ipsum sciebat dicentem: Ego sum lux mundi« . Ostendens eum lumen de lumine, sicut Deum de Deo esse; animasque nostras illuminantem et Patrem nobis insinuantem. Per splendorem quippe unitatem declarauit essentie cum Deo Patre, »et mirabili modo unam substantiam ostendit, ut duas personas [Chrys., subsistentias] aperiret in gloria et splendore. Unde etiam subiungit: Qui est figura substantie eius. Figura [Chrys., character] quippe alter est ab eo, cuius efferat [Chrys., enuntiat] formam. Alter autem non  in omnibus, sed secundam personam [Chrys., secundum substantiam]; nam et hic figura equalitatis omnino prebet indicium ad illud cuius figura ostenditur, et suspicionem uel praue dissimilitudinis procul dubio non accepit [Chrys., non recipit].« Hic enim figuram dixit, quod alio loco formam nominat, ubi ait: Qui cum in forma Dei esset, etc. Formam uidelicet uel figuram unam declarat essentie equalitatem. Sequitur: Portans omnia uerbo uirtutis sue. Portans, id est, gubernans omnia eo uerbo uirtutis, per quod fecit omnia. »Non enim minus est gubernare mundum quam creare. Nam in creando quidem ex nichilo rerum substantie producte sunt; in gubernando uero ea que facta sunt, ne ad nichilum redeant, continentur. Ergo dum omnia hec  reguntur, et ad inuicem sibi repugnantia coaptantur, magnum et ualde mirabile, plurimeque uirtutis Dei indicium declaratur.« Post hanc diuine maiestatis in Filio claritatem ad humilia incarnationis descendit dicens: Purgationem peccatorum faciens: duo quedam significans, id est, curam nostri gerens, in eo quod ait: Portans omnia uerbo uirtutis sue. Quod uero adiunxit, purgationem peccatorum faciens, id est, peccata nostra mundat. In his duobus maxime apostolum gloriari uidemus, quod hec per Filium nobis ablata esse demonstret. Et cum nos commouisset [Chrys., commonuisset] crucis et passionis eiusdem Filii, per que nobis purgatio peccatorum ministrata est, confestim de resurrectione atque ascensione eius instituit nos ad celestia erigere et  intueri inenarrabilem eius gloriam; ait enim: Sedet ad dexteram maiestatis eius in excelsis. Per dexteram non Deum corporaliter deformauit, sed magnitudinem demonstrauit honoris. Dum dixit: In excelsis, ostendit eum omnibus altiorem et supereminentem esse, »qui etiam usque ad ipsum peruenit solium paterne claritatis. Sicut ergo Pater in excelsis est, sic et Filius. Consessus enim nichil demonstrat aliud nisi honoris equalitatem. Si enim minorationem uellet ostendere, nunquam diceret, a dextris, sed potius a sinistris« eum sedere. Adhuc excellentiam eiusdem Filii ostendere aggressus est, dum dicit:

uERS. 4.---Tanto melior angelis effectus, quanto differentius pre illis nomen hereditauit. Angeli sunt ministri et famuli; ille quidem filius et heres. Tanto,  inquit, melior angelis effectus, hoc est, honorabilior atque preclarior, quanto melius hereditauit nomen. Sequitur:  Cui enim dixit aliquando angelorum: Filius meus es tu, ego hodie genui te? Et rursum: Ego ero illi in Patrem, et ipse erit mihi in Filium. Hoc enim absque ulla dubitatione de incarnatione Filii dicitur; ideo uerbum futuri temporis posuit: Ero illi in Patrem, et ipse erit mihi in Filium. Quod uero dixit: Filius meus es tu, ego hodie genui te, aperte manifestat, quod idem de quo ait, Ero ei in Patrem, etc., ex ipsa essentia Patris sit genitus; ideo presenti tempore posuit hodie, quia Deo nichil preteritum uel futurum est, sed semper presentia cuncta. »Potest enim et secundum carnem  hoc accipi dictum, quia caro communicat altioribus, sicut et diuinitas humilibus communicare dignata est.« Hoc itaque loco perspicue duas naturas in Christo ostendit. Hec uero salutis nostre exempla referamus; »si enim ipse, cum Deus esset et Dominus, Deique Filius, non respuit formam serui suscipere, multo amplius nos oportet cuncta perficere que iussa sunt nobis, et humilia queque tolerare. 667 Recordemur Christum dicentem: Cum feceritis omnia, dicite quia inutiles serui sumus .

uERS. 6.---Et cum iterum introducit primogenitum in orbem terrarum, dicit: Et adorent eum omnes angeli Dei. Paulus autem introitum Christi uocat assumptionem carnis, de qua ipse Dominus in Euangelio ait: Exiui a Patre, et ueni in mundum . Hoc loco Christus incarnationem suam exitum uocat, quod Paulus hic introitum nominat. Querendum est quare unam rem diuersis nominibus Christus et Paulus nominare uoluissent. »Significationes quidem dictorum manifeste sunt, et secundum quid alterutrum dicatur, apparet; Christus quidem merito exitum uocat: foris enim eramus a Deo, sicut qui sunt extra regales aulas in uinculis colligati, et qui habent apud regem pro culpis offensam. Huiusmodi quippe a regali aula foris exclusi sunt; qui enim uoluerit istis ueniam impetrare, non primum ipsos in aulam regis inducit, sed ipse foras egreditur, ibique cum eis commiscet sermocinationis negotium, usque dum eos correctos reddat, et dignos efficiat quo regis uultui representari mereantur. Sic etiam  Christus efficit. Egressus quippe ad nos, hoc est, carnem sumens, et collocutus nobiscum precepta regis innotuit, et sic nos a peccatis emundans, et ad Deum conuertens in aulam regalem uelut mediator optimus introducens [Chrys., introduxit]. Propterea igitur exitum uocat sue incarnationis aduentum. Paulus autem introitum nominat, ex metaphora hereditantium, et ius dominandi in aliqua possessione sumentium; dicendo enim: Iterum introducit primogenitum in orbem terrarum, hoc significat, cum ei committit orbem terrarum. Tunc enim totum orbem possedit, cum ab uniuersis est agnitus.« Et adorent eum omnes angeli Dei. Ad altiora quedam eleuans mentem nostram, ut sciamus illum qui carne indutus est et passus est pro nobis, ab angelis adoratum.  Ut discerneret autem maiestatem Filii ab angelorum ministratione, mox secutus adiunxit:  Qui facit angelos suos spiritus, et ministros suos flammam ignis. »Non enim solos angelos hoc sermone significat, sed omnes uirtutes ministeria superna fungentes.« Sciendum uero est quod angeli nomen est officii, non nature, qui etiam semper sunt spiritus, sed non semper angeli uocari possunt. Queris huius nature nomen? Spiritus est. Queris officii? angelus est. Ex eo quod est, spiritus est: ex eo quod audit [Forte, agit], angelus est; quia angelus Grece, Latine nuntius dicitur: sicut homo nomen est nature, miles uero nomen officii. Sic enim qui erant iam spiritus conditi a creatore Deo, facit  eos angelos mittendo eos nuntiare quod iusserit. Et ministros suos flammam ignis. Legimus apparuisse ignem in rubo; legimus etiam missum ignem desuper et implesse quod preceptum est. Potest dici quando lenia nuntiare mittuntur, angelos esse; quando ad uindictam mittuntur, ministros esse, id est, ignem ardentem. Sunt etiam hec officia in Ecclesia presenti; nam predicatores sancti, quando spiritualia predicant, et gaudia regni Dei annuntiant, angeli dicuntur; quando uero terrorem gehenne ignis predicunt, ministri sunt, ut terreant peccatores in comminatione ignis illius, qui nunquam exstinguetur.  Ad Filium autem: Thronus tuus, Deus, in seculum seculi: uirga equitatis uirga regni tui. Hic de eo dicit qui secundum carnem est, de quo etiam  ipse Dominus in Euangelio ait: Pater non iudicat quemquam, sed omne iudicium dedit Filio, ut omnes honorificent Filium . Et paulo post; Potestatem dedit ei iudicium facere, quia Filius hominis est . Hic enim thronus Dei ad iudicium pertinet futurum, in quo forma serui uidebitur, iudex uiuorum et mortuorum; et quo iudicio omnia ueraciter Christus moderatur, examinat atque diiudicat. In seculum seculi, ait, quia nouissimum iudicium inter bonos et malos eterna discretione stabit, eo ipso testante in Euangelio, qui iudicaturus est: Tunc ibunt hi in ignem eternum, iusti autem in uitam eternam . uirga equitatis uirga regni tui. uirgam uero regulam diuine significat equitatis; que ueraciter recta dicitur, quia nulla  prauitate curuatur. uirga ista iustos regit, impios percutit; sed hec uirga fortitudo est inuicta, equitas rectissima, inflexibilis disciplina. Hec enim uirga regii honoris insigne, sceptrum dicebatur antiquitus, designans in 668 ea uirtutum regem, Dominum Saluatorem.  Dilexisti iustitiam et odisti iniquitatem. Ipsa est uirga recta, amare equitatem et odisse nequitiam. Nemo enim perfecte diligit iustitiam, nisi qui et actus pessimos abominatur; quia ueritas amor, odium est falsitas. Sed huic amatori bonitatis et odio iniquitatis, que premia sint reddita, subter exponit, dicens: Propterea unxit te Deus, Deus tuus. Unctus Christus et regem significat et sacerdotem, quia dignitates iste sumebantur per sacratissimas unctiones. Nam et ipsum nomen  Christi a sancto chrismate uocatur. Sed in illa natura unctus dicitur, qua dispensatione et natus et mortuus, et resurrexisse ueraciter dicitur Christus; ceterum deitas eius nullo munere, nullo honore indiguit adiuuari. Repetitio autem ista, quod dicit: Deus, Deus, preconium magne dilectionis ostendit. Oleo exsultationis pre participibus tuis. Duplici modo unctionem illam sanctam prouenisse significat. Oleum letitie est peccati maculam non habere, unde se conscientia semper exhilarat, quando nulla recordationis asperitate mordetur. Pre participibus tuis. In filiis hominum, dicit quos et ipse in Euangelio fratres appellat. Ideo autem dictum est, pre participibus tuis, quoniam hanc benedictionem supra omne humanum  genus, siue reges, siue sacerdotes in ueteri Testamento; siue etiam apostolos et martyres in Nouo cognoscitur accepisse, ut unctus singulariter ceteros ungere debuisset. In illo enim fons est benedictionis, prout ipsi uisum fuerit, per uniuersos electos competenter emanat. Sed hec omnia carni conueniunt, cui perfectissimum et gloriosissimum uerbum unitum est pro salute sanctorum. Hoc unguentum dicitur in alio psalmo descendisse in barbam, barbam Aaron, usque in ora uestimenti eius . Et paulo post: Quoniam illic mandauit Dominus benedictionem et uitam usque in seculum seculi. Post humanitatis igitur excellentiam, iterum ad eternitatem diuine [nature] in eodem Filio Dei conuertit se apostolus, testimonio alterius psalmi dicere;  ait enim:  Et tu, Domine, in principio terram fundasti, et opera manuum tuarum sunt celi. Cum dicit: In principio terram tu fundasti, Domine, ostendit quod a sanis mentibus non potest abnegari, quia creator ante creaturas suas, sine aliquo initio, cognoscitur exstitisse. Et opera manuum tuarum sunt celi. Hic manum uirtutem iussionis Dei debemus accipere. Alio enim loco dicitur: Quoniam ipse dixit, et facta sunt; ipse mandauit, et creata sunt.

uERS. 11.---Ipsi peribunt, tu autem permanes. Pereunt enim ab eo quod sunt, dum immutantur in melius creature. Tu autem permanes, ut sicut eternitatem Domini ostendit, antequam crearet omnia, sic post celos mutatos ipsum diceret in maiestatis sue gloria permanere. Et omnes ut uestimentum ueterascent.  Ipsum enim ueterascit, quod more uestis morte consumitur, sicut caro humana, que tamen in melius resurrectione immutabitur. Addidit:  Et uelut amictum mutabis eos, et mutabuntur. His uerbis forsitan celi immutationem Propheta intelligi uoluit, qui similiter ut cetera elementa commutantur, sicut in alio legitur propheta: Et erit celum nouum et terra noua . Ut facta Domini ostenderet, iam sub eternitate mansura, dicit: Mutabis, eos et mutabuntur: quia nunquam erunt ad hoc corruptibile reditura. Tu autem idem ipse es, et anni tui non deficient. In mutatione eiusdem nature designat, que sunt; ipse uero idem est quod est, ueluti Moysi famulo suo dixit: Ego sum qui sum. Sic istis tribus uersibus commutatio creaturarum  et eternitas Domini mirabili breuitate descripta sunt. Post maiestatem diuine eternitatis in Filio iterum beatus Paulus ad humanitatis eiusdem glorificationem sermonem direxit dicens:  Ad quem enim angelorum dixit aliquando: Sede a dextris meis? uictori Filio per sanctam incarnationem, totius mundi triumphatori post resurrectionis gloriam, honorabilis concessus paterne maiestatis offertur, ut per hunc situm suscepte humanitatis gloria declaretur, que nemini angelorum inferre debuit. Quoadusque ponam inimicos tuos scabellum pedum tuorum. [Per] pedes enim Domini stabilitas eterna significatur, ubi ille tanquam uestigiis omnipotentie sue uirtute consistit. His pedibus constat esse subdendos,  qui quotidie uitiorum contrarietate derelicta reuertuntur ad Dominum, et tanquam scabellum pedibus, 669 ita eius predicationibus inclinantur. Sine dubio de illis inimicis dicitur, qui conuersi ad dexteram collocantur. Non hic aduerbium, quousque, alicuius temporis finem designat, sed eternitatis potentiam demonstrat.  Nonne omnes sunt administratorii spiritus, in ministerio missi propter eos qui hereditatem capiunt salutis? »Quidmiraris si Filio suo ministerium exhibent angeli, cum etiam nostre salutis ministros eos constet effectos?« Mentes eorum ad quos loquitur subleuare uolens, dicit angelorum functiones humane salutis causa a Domino directas esse: Filius uero sicut Dominus saluat; isti uero sicut serui saluti predestinatorum deseruiunt. »Cuius  rei pleni sunt ueteris Testamenti et Noui ubique libri. Nam et pastoribus angeli euangelizauerunt; et angelum legimus ad uirginem Mariam missum; et in resurrectione Domini angeli mulieribus apparuerunt; et alia multa in diuinis Scripturis leguntur. Intelligite igitur nunc quantus honor nobis existit, ut sicut ad amicos ita ministros angelos suos destinet Deus.« His ita introductis de angelorum ministerio, per quos etiam et ipsa lex ministrata est, mox subiunxit de excellentia gratie, que per Dei Filium nobis allata est, dicens:



CAPUT II.

uers. 1.---Propterea abundantius oportet obseruare nos ea que audiuimus, ne forte pereffluamus. »Quare abundantius dixit? Hoc est, quam in lege  solebamus.« Hortatur itaque eos diligentius his intendere que per Dei Filium audierunt, quam eis que per angelos dicta sunt, more suo suam illis coniungens personam in eo quod dixit audiuimus, atque, pereffluamus, nolens ab auditis per inania effluere audientium sensus; quod etiam sequentibus uerbis plenius explicauit dicendo:  Si enim qui per angelos dictus est, sermo factus est firmus, et omnis preuaricatio et inobedientia accepit iustam mercedis retributionem. »Quid est, factus est firmus? uidelicet uerus: tanquam diceret: fidelis in opportuno tempore.« uolens intelligi legem que per angelos data est [Ms., datam esse], esse suo tempore firmiter custodiendam. Nam legem per angelos datam esse, plurimis ostenditur in locis. Attamen non custodientem,  iustam mercedis retributionem accepisse testatur. »Quare dixit, mercedis retributionem? Merces enim in bono poni solet; sed iste mos est Apostolo, ut non magnam uerborum habeat rationem, sed indifferenter uel que in bono dicuntur, uel que in malo pro alterutro ponere; sicut alibi dixit: In captiuitatem redigentem omnem sensum ad obediendum Christo . Et hic mercedis retributionem pro supplicio posuit.«  Et quomodo nos effugiemus, si tantam neglexerimus salutem? »Per hec uerba significat, quia non erat tanta salus in ueteri Testamento,« quanta est in gratia Dei, quam Dei Filius nobis attulit. Non enim nobis nunc, sicut illis, terre diuitias, sed celi gratiam  promisit Deus; non uindictam de terrenis hostibus, sed de spiritualibus concessit; non uitam feliciter temporalem, sed perpetuam eternaliter beatam donauit. »Hec quippe omnia breuiter intimauit dicens: Si tantam neglexerimus salutem.« Deinde supereminentiam eorum que per Dei Filium dicta sunt, adiunxit: Que cum initium, inquit, accepisset enarrari per Dominum. »Non enim hec que dicimus ab hominibus uel etiam angelis nobis allata sunt, sed ipse Filius unigenitus nobis impertiuit. Ab eis, inquit, qui audierunt, in nos confirmata est. Quid est, confirmata est? Credita est atque perfecta;« quia salus que nobis per eumdem Filium data est perpetua, manet in eternum. Hoc idem etiam  contestante Deo signis et portentis et uariis uirtutibus, et  Spiritus sancti distributionibus. »Affluentiam significans gratiarum, que non erat apud antiquos;« que fuit data postquam glorificatus est iehsu. Testatur hoc euangelista, ubi ait: Nondum erat Spiritus datus, quia iehsu nondum fuerat glorificatus . Quod uero addidit, Secundum suam uoluntatem, diuine uero uoluntati atque eius consilio cuncta contribuit, ne quis in suis meritis consideret; quasi diceret: Ipse nouit quid cuique prosit, uel cui quid sit accommodum. Quapropter ipse gratiam unicuique secundum sue uoluntatis prescientiam contulit. 670 Sequitur:  Non enim angelis subiecit Deus orbem terre futurum, de quo loquimur. Non enim salutem nostram, que nouissimo tempore facta est in orbe, angelis subiecit, que a prophetis futura esse olim  predicta est, sed [etiam [a 1Kb] ] Filio suo, ad quem uox paterna, sicut superius demonstratum est, sonuit: Filius meus es tu, ego hodie genui te; postula a me, et dabo tibi gentes hereditatem tuam. Et hoc propheticis confirmat exemplis dicens:  Testatus est autem in quodam loco quis, dicens: »Cur non ipsum nomen prophete posuit, sed abscondit? Facit hoc etiam in aliis testimoniis, sicut supra dictum est. Existimo non abscondentis affectu, sed ostendentis intuitu, eos multam habere scientiam Scripturarum, ut nec opus haberet nomen posuisse dicentis; sed ueluti de re manifesta et in promptu constituta induceret testimonia.«

Quid est homo, quod memor es eius, aut Filius hominis, quoniam uisitas eum? Quid est homo, cum  despectu pronuntiandum est, id est, fragilis et caducus, Ade sequax, qui in ueteri peccato generali prauitate deuinctus. Huius memor est Dominus, quando ei peccata dimittit, et misericordie sue dona largitur. Aut Filius hominis, quoniam uisitas eum? Hic iam uoce surgendum est, quod Dominum significat Saluatorem; quia non, ut ceteri mortales, ex duobus hominibus natus est, sed ex Spiritu sancto et beate Marie semper uirginis utero, tanquam sponsus de glorioso thalamo processit. Et considera quod superius dixit, memor es: subiecit autem, uisitas. Memor fuit, cum patriarchis de celo  misertus est; uisitauit, cum uerbum caro factum est, et habitauit in nobis. Nam uisitare dicitur, quando medicus ad infirmos ingreditur, quod in aduentu Domini reuera constat impletum.

uERS. 7.---Minuisti eum paulo minus ab angelis, gloria et honore coronasti eum. Hic iam Domini Saluatoris humilitas narratur et gloria. Minoratus est enim non necessitate ministratoria, sed pietatis sue spontanea uoluntate, sicut Apostolus ait: Semetipsum exinaniuit, formam serui accipiens . Sequitur, paulo minus ab angelis, qui crucem pro omnium salute suscepit, et ex ea siquidem parte creator angelorum minor factus est angelis. Bene autem dixit, paulo minus, quia si et mortale corpus assumpsit, tamen peccatum non habuit. Gloria uero  et honore coronatus est, cum post resurrectionem nimis mirabilem, mundi credulitatem Deus in eo quod homo factus est, exaltatus accepit. Gloria coronatus est in resurrectione et ascensione; et honore in confessione paterne maiestatis.  Et constituisti eum super opera manuum tuarum. Omnia subiecisti sub pedibus eius. Superius de gloria eius et honore narratum est; nunc ponitur et potestas, ut agnoscatur Christi Domini maiestatis perfectissima plenitudo. Dicendo enim, Super opera manuum tuarum, omnis illi creatura subiecta monstratur; quia sicut a Domini opere nichil est exceptum, ita nec a potestate Christi aliquid probatur esse diuisum; in eo enim quod ei omnia subiecit, nichil dimisit non subiectum ei. Dicendo enim, omnia,  nec terrena uidetur excepisse, nec celestia. Quem prius propter humilitatem carnis paulo minus ab angelis dixerat esse minoratum, post ascensionem dicit pedibus eius omnia fuisse subiecta, ut ista distinctio et dubietatem titubantibus auferat, et gloriam sue incarnationis ostendat. Sub pedibus, ait, ut omnis creatura merito ipsum colere atque adorare uideatur.

Nunc autem necdum uidemus omnia subiecta ei. Hoc itaque ait de non credentibus in eum, quia necdum omnia euangelica obtinuit predicatio. Superius dixit nichil dimitti sibi non subiectum; et hic astruit necdum omnia subiecta sibi uideri, quia illic uniuersalem siue uoluntariam, siue necessariam subiectionem designat; hic tantum uoluntariam, qui  fideliter credunt in eum.  Eum autem, qui modico quam angeli, minoratus est, uidemus Iesum propter passionem mortis eius gloria et honore coronatum, ut gratia Dei pro omnibus gustaret mortem. »Hic ostendit quia gloria et honor crux est Christi,« pro qua modicum minoratus est ab angelis, »sicut ipse Dominus eam semper uocat dicens: Ut glorificaretur Filius hominis. Si ille ea que pro seruis passus est, gloriam uocat, multo amplius tu homo, que pro Domino pateris,« tibi ad gloriam pertinere sempiternam dubitare non debes. Addidit: ut gratia Dei pro omnibus gustaret 671 mortem. »Non  enim debebatur nobis, ut Filius pro nobis gustaret mortem, sed gratia hoc fecit. Ipse quidem pro omnibus mortuus est; quid autem, si non omnes credunt? Ille tamen quod suum erat impleuit. Proprie, gustauit mortem, dixit, quia breui tempore in illa fuit, ut ea deuicta confestim resurgeret.«

uERS. 10.---Decebat enim eum, propter quem omnia, et per quem omnia, qui multos filios in gloriam adduxerat, auctorem salutis eorum per passionem consummare. Decebat enim per passionem consummare, id est, perficere omnium salutem. Per quem omnia, id est, per eius mortem, siue que in celis, siue que in terris restaurata sunt, per quem etiam et omnia creata sunt. »uides quantum est in medio nostrum? Et ipse Filius, et nos filii;« ille proprius,  nos adoptati. »Sed ille saluat, et nos saluamur. uides quomodo nos et coniungit et discernit? Multos filios, inquit, inducens in gloriam; hic coniunxit; auctorem, inquit, salutis eorum: hic discreuit.  Qui enim sanctificat, et qui sanctificantur, ex uno omnes. »Ecce iterum quomodo coniungit honorans et consolans, et Christi fratres eos nominans, [Chrys., eos efficiens] secundum quod ex uno omnes dicit. Deinde muniens sermonem suum et ostendens quomodo de eo [Chrys., quoniam de eo], qui secundum carnem est, dixit, [intulit]: Qui enim sanctificat, hoc est, Christus; et qui sanctificantur, hoc est nos. Intueris quantum interest? Ille sanctificat, sanctificamur enim nos.« Addidit  ex uno omnes; unus est enim Deus, a quo omnia; sed ille aliter, aliter et nos. Ille quasi proprius Filius, nos uero quasi adoptiui. Attamen unum habemus Patrem Deum. Ille quasi proprius Filius sanctificat; nos sicut adoptiui sanctificamur.  Propter quam causam non confunditur fratres eos uocare, dicens: Nuntiabo nomen tuum fratribus meis. »In eo enim quod dixit: Non erubescit fratres eos uocare, demonstrat non rei nature esse fraternitas nostra, sed misericordie eius et humilitatis multe, qui nos fratres elegit sibi.« Et hoc prophetico affirmat testimonio, ne quasi nouum putaretur, et non multo ante predictum; ait enim: Nuntiabo nomen tuum fratribus meis. Post sacram passionem et resurrectionem dicit gloriam Diuinitatis toto orbe uulgandam.  Nuntiabo enim, dicit, id est, narrare facio; sicut in Euangelio mulieribus dixit: Ite, dicite fratribus meis . Fratres autem dicuntur, et qui diligunt, et qui diliguntur. Addidit uero: In medio Ecclesie laudabo te. In medio sanctorum laus Domini resonat per eum qui ait: Confiteor tibi, Pater celi et terre, quia abscondisti hec a sapientibus, et reuelasti ea paruulis . Laus enim Domini uera non solum ore, sed etiam corde amantis et perficientis precepta Domini narratur.  Et iterum: Ego ero fidens in eum. De suscepto homine hoc dictum est, cuius confidentia tota in Deo Patre esse non dubium est, sicut in Euangelio ipse ait, pro quibus supplicabatur dicens: uolo Pater, ut, ubi ego sum, et isti sint mecum . Quos etiam, ut confidentiam haberent, exhortabatur dicendo: Confidite, ego uici mundum . Et rursum: Ecce ego et pueri, quos dedit mihi Deus . Hoc testimonium de Isaia protulit Apostolus, ad Christum et ad apostolos referens, quos propter innocentiam pueros nominauit. De quibus ipse Dominus ait: Sinite paruulos uenire ad me, talium est enim regnum celorum .  Quia ergo pueri communicauerunt carni et sanguini, et ipse similiter participauit eisdem. Hic astruit fraternitatem ueram et humanitatem Christi, non fictam. Sicut pueri carne et sanguine constant, et ille participauit carni et sanguini, ut haberet unde gustaret mortem pro puerorum salute, cuius dispensationis affatim causam  subiungens, ut per mortem, inquit, destrueret eum qui habebat mortis imperium, hoc est, diabolum. »Hic admirabile quiddam demonstrat, quia per quod potestatem habuit diabolus, per hoc uictus est; arma, que fuerunt illi fortia aduersum mundum, hoc est mors, per ea illum Christus percussit. Hic magnitudinem uirtutis eius qui uicit, insinuat ostendendo quantum bonum operaretur mors.  Ut liberaret, inquit, eos qui timore mortis per totam uitam obnoxii erant seruituti. Quare tremitis, quare timetis eam que iam condemnata est? Iam terribilis non est,« sed optabilis, quasi laborum finis et requiei initium. Cur ait: Timore mortis per totam uitam obnoxii erant seruituti? Serui quidem omnes fuerant mortis, quia mortem  timebant; necdum erant soluti a timore mortis, cuius legibus tenebantur. Nunc itaque sancti 672 derident eam, qui agone transacto et morte deuicta ad regnum transituri sunt. Unde et ipse Paulus ait: Cupio dissolui et esse cum Christo .

uERS. 16.---Nusquam enim angelos apprehendit, sed semen Abrahe apprehendit. Unde debuit per omnia fratribus similari. Honorat hic patriarcham, eosque qui de eius sunt genere, ad quos hec epistola scripta est. Commemorat ergo de beneficiis Dei, et de propinquitate carnali ad Christum, et de promissione que dicta est Abraham: Tibi et semini tuo dabo terram hanc , quia ex uno omnes, id est, Abraham; Christus secundum carnem,  et illi ad quos hec loquebatur. Quod uero superius ait, quoniam ergo pueri communicauerunt carni et sanguini, et ipse similiter participauit eisdem, exsequitur amplius hunc sensum, unde participaret carnem et sanguinem; ideo ait: Non enim quemquam angelorum apprehendit, id est, non cuiuslibet angeli naturam suscepit, sed semen Abrahe apprehendit. Non enim angelis una dignitas donata est, ut in unam personam Dei Filius eorum nature coniungeretur; sed hunc honorem et hanc dignitatem humane nature Deus Dei Filius contribuit, ut Deus et homo una esset persona. Quare dixit, apprehendit? Quia nos quasi recedentes ab eo et longe fugientes insecutus apprehendit, et in unam personam nostre fragilitatis naturam sibi contemperauit. Mira coniunctio  dum eternus et immortalis mortali et temporali adunatus est! Quomodo uero hoc esset, confestim subiunxit dicens:  Unde debuit per omnia fratribus similari. »Quid est, per omnia? Id est, natus est, educatus, creuit, passus est etiam et mortuus,« ut per omnia similis esset fratribus, qui eiusmodi conditioni subiecti sunt. Superius enim dicit splendorem eum glorie, et paterne substantie figuram, per quem secula fecit. »Iste tantus et tam mirabilis et tam gloriosus tantam nostre salutis curam habuit, ut frater noster in omnibus fieret. Propter hoc angelos quodammodo reliquit, aliasque celorum uirtutes,« ut nos apprehenderet, ouem perditam, passionis sue inuentam, humeris impositam reportaret ad celestem  patriam. Hic uero tantus et talis sacerdos noster uoluit apud Patrem seipsum offerre pro nobis. Proinde secutus est et infert: Ut misericors fieret et fidelis pontifex ad Deum, ut repropitiaret delicta populi. Nec itaque alia causa fuit illi, per omnia fratribus assimilari, nisi ut fidelis pontifex esset in nobis, nostrisque propitiaret peccatis. »Non est altera totius huius mirande dispensationis causa, quam hec sola. uidit quippe genus humanum humo iacentem [Leg., iacens], peccatorum uinculis ligatum, morti obnoxium, tyrannidem patiens, et misertus est eius sicut fidelis pontifex. Fidelis, dicit, hoc est, uerus et potens.« Ministerium scilicet sacerdotis est, fidelem esse, ut possit eos quorum est sacerdos, liberare a peccatis. Proinde pro eius potentia  subsecutus adiunxit:  In eo enim, in quo passus est, ipse tentatus potens est eis qui tentantur, auxiliari. In eo, id est, homine in quo passus est, potens est uictos liberare, tentatosque adiuuare, ne uincantur; quia tentationes nostras non solum sicut Dominus, sed etiam sicut homo in se ipso per experimentum cognouit. Licet Deus in sua natura sit impassibilis; tamen in nostra quam assumpsit, idem Dei Filius passibilis fuit, nostre nature consimilis. »In ea uero carne quam suscepit, multa seua passus est. Nouit quid est ista tribulatio, nouit quid est tentatio patientium.« Ipse tentatus est, sed non superatus.



CAPUT III

uERS. 1, 2.---Unde, fratres sancti, uocationis celestis  participes, considerate apostolum et pontificem confessionis nostre Iesum, qui fidelis est ei qui fecit illum, sicut et Moyses in omni domo illius. Adhuc etiam de incarnationis Christi loquitur ministerio. Nam in Euangelio ipse testatur se missum non esse nisi ad oues perditas, hoc est, domus Isrel. Angelus igitur Grece, Latine missus dicitur. Cognoscite quid est iehsu sacerdos, et qualis, et non habetis opus consolatione alia, neque solatio. »Pontificem enim eum dixit confessionis nostre, id est, fidei nostre, cui isti populus nouus commissus est, sicut et Moysi prior 673 populus in regimen datus est: sed huic maiora uel longe meliora commissa sunt: »uult enim beatus Paulus erigere animos Isrelitarum ad excellentiam  promissionum Dei, ut intente se parent accipere quod Deus benigne illi promisit afferre, nominans eos fratres carissimos ad celestia uocatos, participes cum Christo hereditatis Dei. Qui fidelis est ei, id est, Deo Patri, qui fecit eum. De humanitate eius dicit, qui factus est ex semine Dauid secundum carnem; non de diuinitate, que non est facta, sed genita a Patre, unius substantie cum eo. »Sicut Moyses, ait, fidelis est in domo sua. Prepositurus eum Moysi, secundum comparationem in lege sacerdotii, hunc sermonem induxit,« asserens eum fidelem esse in domo sua. »Fidelem, id est, deuotum, defendentem ea que sunt eius, non permittentem corrumpi:« que domus nos sumus, sicut in consequentibus dicit: Sicut Moyses fidelis fuit in  domo sua, id est populo priore. Confestimque consecutus ostendit quomodo domus illius esse debeamus; ait enim: Que domus sumus nos, si fiduciam et gloriam spei usque ad finem firmam retineamus; quia qui perseuerauerit usque in finem, hic saluus erit . Domum enim dicit, pro his qui conuocantur in ecclesia. Intulit, Dei domus sumus nos, factura Dei, creati in Christo Iesu. Nunc usque comparationem fecit de incarnatione Christi cum Moyse; dehinc se ad altiora eius narranda conuertit, dicens:  Amplioris enim glorie iste pre Moyse digne habitus est, quanto ampliorem honorem habet domus, qui fabricauit illam. »Non dixit, quanto maiorem habet honorem ab operibus artifex; sed quam domus, qui construxit eam. uides quomodo  non de templo dicit, sed de omni populo,« primo, quem Moyses de Aegypto eduxit; et deinde de eo, quem Christus de diabolica seruitute liberauit, sibique in domum acquisiuit

uERS. 4.---Omnis namque domus fabricatur ab aliquo; qui autem omnia creauit, Deus est. Hic factorem a factura discernit, utriusque domus auctorem Deum esse intelligi uolens; sed aliter illius, cui Moyses prefuit; aliter illius, cui Christus dux esse et dominus cognoscitur. Ideo subsecutus ait:  Et Moyses quidem fidelis erat in tota domo eius tanquam famulus in testimonium eorum que dicenda erant; Christus uero tanquam filius in domo sua; que domus sumus nos, si fiduciam et gloriam spei usque  in finem firmam retineamus. »Iste autem, id est, iehsu in paternas res sicut filius [Chrys., sicut dominus] ingreditur; ille autem, id est, Moyses, sicut famulus Dei. Hic iterum eos hortatur stare fortiter et non subrui [Idem, subruere]; domus quippe Dei erimus, si fiduciam spei et glorie usque in finem firmam retineamus.« Bene dixit: fiduciam spei nostre, quoniam bona omnia sanctis in hac uita in spe sunt, donec ad speciem peruenient perfecte beatitudinis; spe enim salui facti sumus. Bona enim que nobis promissa sunt, in hac penali uita habere non possumus, nisi in spe, et illam patienter exspectantes usque in finem firmam.

uERS. 7-11.---Quapropter sicut dicit Spiritus sanctus: Hodie si uocem eius audieritis, ne obduretis  corda uestra, usque: si introibunt in requiem meam. Locutus est beatus Apostolus de spe in superioribus, quia oportet nos sperare que futura sunt. Spes autem que uidetur, non est spes. Historia uero, quam propheta hic rememorat, notissima est: »Cum enim egressi essent de terra Aegypti, et multam uiam perambulassent, et multa iudicia uirtutis Dei accepissent in Aegypto, in mari Rubro, in eremo, consilium fecerun mittere speculatores, qui deberent inspicere naturam terre, que promissa est eis: illi uero pergentes reuersi sunt, terram quidem ualde mirantes, maiorem [Chrys., magnorum] fructuum procreatricem esse dicebant; sed uirorum inexpugnabilium esse illam prouinciam et fortium. Isrelite uero ingrati et insensati, quos oportebat, ut recordarentur  tantorum Dei beneficiorum, et quomodo eos clausos in medio tanti exercitus Aegyptiorum eripuit de periculo; et fluuiorum fontes sine defectu donauit, et manna tribuit, et alia miracula, que operatus est eis; et credita Deo [Chrys., et credere Deo], nec Deo crediderunt, nec horum aliquid rememorati sunt, sed timore perterriti dixerunt: Reuertamur in Aegyptum. Deus igitur iratus est eis, quia sic cito obliti fuerunt beneficiorum Dei, mirabiliumque eius, iurauit ut non intraret generatio illa in requiem promissam olim patribus; et sic omnes perierunt in eremo, preter 674 duos tantummodo. Tres itaque requies Apostolus memorat in hac epistola: unam sabbati, qua Dominus requieuit ab operibus suis; secundam in Palestina, in quam Isrelite ingressi,  requieturi erant ex miseria multa et laboribus; tertiam, que uera est requies, hoc est, regnum celorum, ad quam quos peruenire contigerit, reuera requiescunt a laboribus et difficultatibus suis;« de qua hic propheta loquitur, aduersus Isrelitas dicens. Hodie si uocem eius audieritis, ne obduretis corda uestra, ne similia patiamini, quia [Forte, que uel qualia] progenitores uestri passi sunt, et priuati sunt requie promissa. Aliquando enim audierunt patres uestri uocem illius per Moysen, et obdurati sunt. Ergo tunc per preconem locutus est, quando obdurastis corda uestra. Per se nunc loquitur; mollescant corda uestra. Qui precones ante se mittebat, ipse uenire dignatus est: ore suo hic loquitur, qui loquebatur per ora prophetarum. Ad eius uero uocem, qui  preconem misit, et nunc per se clamabat, nolite claudere corda uestra. Recordamini quomodo obdurati sunt patres uestri, et quomodo non introierunt in requiem promissam, sed amaricati murmurantes contra Deum perierunt. Patres uestri erant qui perierunt, nolite imitari eos; patres uestri erant; sed si imitati eos non fueritis, patres uestri non erunt, quamuis de eis nati sitis, scientes quia Deus potens est de lapidibus suscitare filios Abrahe. Quadraginta annis offensus fui generationi huic. Multis modis est castigata; ipsi tamen semper corde errauerunt. Quadraginta diebus Dominus in deserto ieiunauit, cum triumpharet de eo per quem illi quadraginta annis murmurauerunt contra Deum in eremo; postque  consummatam in passione et resurrectione totam uictorie gloriam quadraginta diebus fuit cum discipulis, antequam celum ascenderet. Primis quadraginta diebus tentationem huius peregrinationis ostendit; posterioribus quadraginta diebus consolationem, quam sancti habituri sunt in patria. Corpus enim, id est Ecclesia, necesse est tentationes patiatur in hoc seculo: sed non deest in illo consolatio, qui dixit: Ecce ego uobiscum sum usque ad consummationem seculi . Quibus iuraui propter infidelitatem suam, non introisse in requiem meam. Loqui Deum, magnum est; quanto magis iurare. Iurationem confirmationem uoluit fieri. Per quem iurat Deus, nisi per ipsum? Non enim habet maiorem per quem iuret. Per seipsum confirmat  minas suas. Sicut uerum est quod promittit, sic certum est quod minatur. Iurauit ut non intrarent in requiem ipsius; et tamen oportet intrare aliquos in requiem ipsius. Illis ergo reprobatis, nos intrabimus; quia si aliqui ex ramis propter dissimilitudinem et infidelitatem fracti sunt, nos propter fidem et humilitatem inseramur. Sequitur enim exhortatio apostolica ad populum de requie intreunda, dicit enim:  uidete, fratres, ne forte sit in aliquo uestrum cor malum incredulitatis, discedendi a Deo uiuo. »Quippe per duritiam infidelitas nascitur, et sicut obdurata corpora et dura non obsequuntur manibus medicorum, sic et anime obdurate non obsequuntur uerbo Dei. Si enim patres uestri, inquit, quia non sperauerunt, sicut oportebat sperare,  hec passi sunt que leguntur in historia, cuius ante memorauimus, et perierunt in deserto propter duritiam cordis; multo amplius uobis talia timenda sunt, sicut illis acciderunt. Ad illos enim sermo iste factus est, qui in presentia fuerunt uel futuri sunt, ideo dicit: hodie. Hodie namque semper est, donec constat mundus.« Intrat enim plus dicere de hodie, et subiungit dicens:  Sed adhortamini uosmetipsos per singulos dies, donec hodie cognominetur, ut non obduretur quis ex uobis fallacia peccati. »Hoc est, edificate inuicem, corrigite uosipsos, ne contingant uobis similia; ne obduretur quisquam ex uobis, decipiente peccato infidelitatis. Attendis quia infidelitas peccatum facit; sicut enim infidelitas malignam uitam procreat, sic  etiam anima, quando in profundum malorum uenerit, contemnit: contemptus [Chrys., contemnens] autem neque credere patitur, ut se a timore mortis perpetue liberet. Deinde infert Apostolus:  Participes enim Christi effecti sumus. »Quid est, participes effecti sumus Christi? Participamur ex eo, inquit, id est, facti sumus unum cum illo. Siquidem ipse caput est et nos membra, coheredes et concorporales« illi secundum spiritalem hominem qui creatus est in ipso

675 Si tamen initium substantie eius, usque ad finem firmam retinemus. »Quid est initium substantie? Fidem significat, per quam subsistimus, et Deo nati sumus in filios, et essentiales, ut ita dicam, facti  sumus: quod diligentissime obseruandum est, ne cuiuslibet doctrine macula corrumpamur. Deinde subinfert Apostolus adhuc de hodie dicere.  Dum dicitur, inquit, hodie si uocem eius audieritis, nolite obdurare corda uestra, quemadmodum in illa exacerbatione, usque: ex his que audierunt. Hic uero Apostolus propheticum testimonium intrat explanare, quod superius posuit; dixit enim: Hodie si uocem eius audieritis, ne obduretis corda uestra, sicut in amaritudine obduratorum. Mentionem facit quorumdam infidelium; nonne eorum quorum cadauera prostrata sunt in deserto? »Quod enim dicit quale est? Audierunt et illi, inquit, sicut et nos audimus; sed quid profuit illis sermo auditus? Non ergo putetis quia ex auditu tantum predicationis introitus sit ad  requiem Dei, quia et illi audierunt per Moysen; sed nichil utilitatis ex auditu habuerunt, quoniam nec crediderunt,« nec sermo auditus fide contemperatus est. Discreuit eos qui crediderunt predicationis uerbo, ab illis qui non crediderunt: ait enim,  sed non uniuersi. »Caleb uero et Iosue, quia non consenserunt infidelibus, effugerunt penam que illis illata est;« nec hoc solum illis donatum est mortem euadere, qua ceteri perierunt, sed etiam datum est illis terram repromissionis intrare, eamque laudabiliter pro sua portione possidere.



CAPUT Iu.

uERS. 1.---Timeamus nos uero illorum perditionem, et iustum Dei iudicium metuamus. qui reddet  unicuique secundum opera sua: requiem sempiternam fidem habentibus, eam tamen que per dilectionem operatur; non credentibus itaque, penam perpetuam. Ne forte relicta pollicitatione quam dedimus Deo in baptismo, iterum reuertentes ad opera infidelitatis que abdicauimus coram multis testibus. Unusquisque pro seipso laboret, ne forte minus dignus inueniatur intreundi in requiem Dei.  Etenim nobis nuntiatum est, quomodo intrare debeamus in requiem Dei, sicut et illis; nobis tamen per filium, illis uero per famulum. Confestimque uerba exhortationis subiungit Apostolus, dicens:  Ingredimur [Leg., ingrediemur] in requiem, qui credimus, quemadmodum dixit: Quibus  iuraui in ira mea, si introibunt in requiem meam. Nos uero hortatur intrare in requiem, ne forte nobis dicatur sicut illis: Si introibunt, id est, non introibunt in requiem meam. Festinat enim ostendere aliam esse requiem, ad quam uocati sumus, id est, celorum; nec nos dicit illam que in Palestina est intraturos; sed illos non intraturos, propter obdurationem, nec in Palestinam nec in requiem celestem. Addidit itaque de prima requie loqui, dicens:  Et quidem operibus ab institutione mundi factis. Dixit enim quodam loco de die septima sic: Et requieuit Deus die septima ab omnibus operibus suis. Confestimque de secunda subiunxit que promissa est populo Dei:  Et in ista, inquit, rursum: Si introibunt in requiem meam. Si uero coniunctio  pro affirmatione, pro negatione, pro dubitatione accipi potest; superius uero pro negatione posita est, ubi ait propter incredulitatem illorum iurasse Deum, non introire eos in requiem promissam, addidit: Si introibunt, id est, non introibunt; hic uero potest intelligi pro affirmatione positum esse, quasi diceret: Si introibunt, bene habebunt; ideo addidit: Quoniam superest quosdam introire in illam. In illam uidelicet que in Palestina fuit pauci intrauerunt, id est, duo tantum, Caleb et Iosue, ex omnibus illis qui de Aegypto perrexerant. Proinde ait:  Et hi quibus prioribus annuntiatum est, non introierunt propter incredulitatem; eos signans qui de Aegypto profecti sunt, quorum cadauera prostrata sunt in deserto. Deinde intrat de tertia, que per Christum  credentibus promissa est, quamuis obscure, disputare:  Item, inquit, terminat diem quemdam, hodie in Dauid dicendo, sicut post tantum temporis supra dictum est; hodie si uocem eius audieritis, nolite obdurare corda uestra.  Nam si eis iehsu requiem prestitisset, nunquam de alia loqueretur. Hic ostendit tertiam 676 quamdam esse requiem, de qua Dauid dixit: Hodie. Non illam significans ad quam iehsu populum introduxit, sed aliam quamdam esse multo excellentiorem illi, ad quam non typicus, sed uerus iehsu introduxit eos qui sunt eius. »Audiamus ob hoc certum sit [Chrys., unde hoc certum sit]. Post tantos annos, inquit, iterum dicit Dauid: Hodie si uocem eius audieritis, nolite obdurare corda uestra. Si enim ueram iehsu prestitisset requiem  populo, cuius ductor fuit, neque [Leg., nunquam] de alia requie Dauid loqueretur postea. Certum est quia futurum est quosdam accipere requiem,« que per illam significata est, que est in Palestina, ad quam uerus iehsu ducturus est populum suum.

uERS. 9, 10.---Itaque relinquitur sabbatismus populo Dei. Qui enim ingressus est in requiem eius, etiam ipse requieuit ab operibus suis, sicut a suis Deus. Requies uero Dei operum perfectio intelligenda est, dum sexto die finita primordiali rerum creatione, et in septimo cessauit a nouarum creatione naturarum. Per illam uero requiem Dei que eterna est, nos ad eternam studiose prouocat requiem,  quam sabbatismum nominauit, quia uidelicet Iudeis locutus est. »Non dixit hoc loco requiem, sed sabbatismum; proprium nomen, ad quod gaudebant et concurrebant, sabbatismum regnum Dei uocans; sicut enim sabbato ab omnibus malis abstineri precepit [Adde ex Chrys., et illa tantum fieri], que ad obsequium Dei pertinent, que sacerdotes efficiebant, et que animam iuuabant, et nichil aliud [Adde ex eodem, sic et tunc].« Nec talem sabbatum uult in regno Dei, ut iterum quis exinde reuertatur ad opera laboriosa, sicut in sabbato carnali fecerunt; istud uero sabbatum Dei quicunque intrat, requieuit perpetuo ab operibus suis, sicut a suis Deus. uolens itaque eos de resurrectione instruere et de requie sempiterna, hodie sepissime  interposuit, ut nunquam desperarent se intraturos, quasi diceret: »Si quisquam peccauerit, usquequo est hodie, spem habeat reuertendi. Nullus igitur desperet usquequo uiuit.«

uERS. 11.---Festinemus ergo ingredi in illam requiem, ut ne in idipsum incidat incredulitatis exemplum. »Magna quidem res est fides et salutaris; et sine hac non est saluari possibile alicui, sicut dictum est: Sine fide impossibile est placere Deo; sed non sufficit sola hec: operari per dilectionem fidem necessarium est, et conuersari digne Deo. Proinde etiam Paulus admonet eos qui dignationem mysteriorum suscipere meruerunt, dicens: Festinemus ingredi in illam requiem. Festinemus, inquit, quoniam non sufficit fides, sed debet addi et uita  fidei condigna; et multum studium debet adhiberi, ne fides sit otiosa: Si enim terram intrare illi non meruerunt qui murmurati sunt contra Deum, quomodo nos celum merebimur intrare indifferenter uiuentes sicut gentes?« Opus est quippe omni uolenti celum possidere, fidem operibus bonis ornare. Nec hoc solum damni habet male uiuens, quod [Suppl., non] intrat in regnum Dei; uerum etiam, quod maioris est terroris, pene perpetue mancipari: ideo addidit: Ut ne in idipsum incidat incredulitatis exemplum. Eorum interitu qui perierunt in deserto terruit audientes, ne in illorum inciderent iudicium, quasi dixisset: Sufficienter ex parentibus nostris docemur ne in similia incidamus; ne eadem patiamur que illi passi sunt; hoc est, in idipsum exemplum  infidelitatis. Deinde ut maiorem peccantibus incuteret formidinem, subiungit:  uiuus est enim, inquit, Dei sermo, et efficax, et penetrabilior omni gladio ancipiti. Hic ostendit eumdem nos habere iudicem, qui illos propter incredulitatem eorum damnauit; dixit enim: uiuus est sermo Dei. Sermo Dei, Filius est Dei, qui de seipso ait: Si quis sermonem meum seruauerit, mortem non uidebit in eternum . Sicut illi, si seruarent sermonem Dei, uiuerent terramque promissionis intrarent, sic et nos, si seruauerimus sermonem eius, uiuemus, requiemque celestem intrabimus. uiuus est enim Dei sermo, et efficax, et penetrabilior omni gladio ancipiti. Gladius enim anceps potest membra diuidere a corpore, et penetrare secreta et naturam  carnis. Sed eo multo penetrabilior est sermo Dei, pertingens, ut ait Paulus, usque ad diuisionem anime ac spiritus, compagum quippe et medullarum; et discretor est cogitationum etiam et intentionum cordis. Anima uiuimus, spiritu intelligimus; uita nobis carnalis cum bestiis communis est; 677 ratio spiritalis cum angelis. Tam efficax est iudicium Dei, ut discernat inter carnalia peccata et spiritalia, quis quid cogitat animo, uel quo desiderio Deo seruiat in corde. Tam penetrabilis est eius intuitus, ut omnia nostra que agimus uel cogitamus, certius agnoscat quam nosmetipsi. Illum semper habemus testimonium actuum nostrorum uel cogitationum, quem iudicem habituri sumus. Timeamus eius presentiam,  cuius scientiam nullatenus effugere ualebimus. Dixit enim, ut discretor sit sermo Dei, id est, prouidentia Dei, cogitationum et intentionum cordis: ostendens quia omnia nostra interiora uel exteriora diiudicabuntur ab eo, quia omnia nostra nouit, et totum per totum penetrat hominem. Nec mirum si totus ubique totam suam agnoscit creaturam, siue spiritalem, siue corporalem, quia nichil quod factum est, sine eo factum est. Ideo addidit:  Et non est ulla creatura inuisibilis in conspectu eius. Omnia autem nuda et aperta sunt oculis eius. »Hic maxime eos terruit, ne forte adhuc, inquit, in fide stantes non cum integra satisfactione perficiatis fidei opera, que ipse que in corde sunt discernit; ibi examinat, ubi considerat, reddens unicuique secundum opera  sua. Et quid dicemus de hominibus? Ac si angelos dicas, ac si archangelos, ac si cherubim atque seraphim, ac si aliam quamlibet creaturam, omnia reuelata sunt oculo eius, omnia aperta et manifesta. Quid est quod eum possit latere? Omnia nuda et aperta sunt oculis eius; ad quem nobis sermo.« Quid est, ad quem nobis sermo est? Hoc est, ipsi reddituri sumus rationem actuum nostrorum.

uERS. 14.---Habentes ergo pontificem magnum, qui penetrauit celos, Iesum Filium Dei. Paululum enim ante de diuinitate eius disserens ait: Omnia nuda et aperta sunt oculis eius; nunc autem, quia de carne loquitur, de pontificatu disputat illius, qui semetipsum offerebat nostre causa salutis; et quomodo prior omnium intrasset in requiem. Habemus enim pontificem  magnum, qui penetrauit celos. Ergo Moyses ductor populi, cui promissa est requies transitoria, non intrauit in requiem quam sepius populo promisit; iste uero sacerdos, melioris promissionis sponsor, uiam faciens credentibus in se, primus intrauit in requiem populo sibi credito promissam; ostendens eum magnum sacerdotem, quia sempiternum habet sacerdotium, semper uiuus ad interpellandum pro nobis: et hunc ipsum Filium Dei ostendens, dum dixit: Iesum Filium Dei, quod nusquam de Moyse dicere uoluit; sed eum famulum proferebat in superioribus, testificans eum sub nomine Iesu, quod nomen angelus, a Deo directus uirgini annuntiauit Filium Dei esse uerum, et ideo magnum sacerdotem.  Teneamus confessionem. Non enim habemus pontificem,  qui non possit compati infirmitatibus nostris. Qualem confessionem dicit? Quoniam Filius Dei est; quoniam Christus Deus est; quoniam passus est, sepultus est, resurrexit tertia die, ascendit in celum, sedet ad dexteram Dei Patris, inde uenturus iudicare uiuos et mortuos; per quem omnia bona habemus, redemptionem, resurrectionem, hereditatem cum eo sempiternam. Hec confiteamur. Quia uero hec uera sunt manifestissime [Leg., manifestum est] ex eo quod pontifex est, in interiora uelaminis constitutus intrat in sanguine aspersus proprio, non alieno, sicut pontifices priores, qui sanguine uacce rufe aspergebantur. Non enim habemus pontificem, qui non possit compati infirmitatibus nostris. Non, inquit, ignorat  que nostra sunt; uenit enim per uiam humane conditionis; per omnia sine peccato, nichil secum afferens, unde morti debitor esset, sicut ipse in Euangelio testatur dicens: uenit enim princeps huius mundi, et in me non habet quidquam . »Multi pontifices ignorant eos qui in tribulationibus constituti sunt, neque que sit tribulatio in quolibet, sciunt. Impossibile quippe est scire afflictiones delictorum [Chrys., afflictorum] ei qui experimentum afflictionis non habuit, et sensibiliter omnia sustinuit [Chrys., non sustinuit]. Pontifex enim noster competenter omnia sustinuit,« que fuerunt humane miserie illata post peccatum primi hominis; et tunc in interiora uelaminis, ad thronum paterne maiestatis ascendit. Tentatum autem per omnia pro similitudine carnis  absque peccato. Tentatus siquidem diuersis modis, sed non superatus; in tribulationibus probatus, ubique uictor gloriosus. Tentatus est siquidem pro similitudine carnis absque 678 peccato. Similitudinem itaque carnis peccati habuit; que tamen caro illius absque omni peccato fuit. Hec est tentatio qua tentatus est: »persecutionem plurimorum passus est, sputa suscepit, accusatus est, detractionem sustinuit, calumnias passus est, repulsus est a propria gente, in finem crucifixus est. Iuxta similitudinem, inquit, sine peccato. Dum dicit, in similitudine carnis, hoc non dicit, quia similitudo carnis fuit in eo, sed quia carnem suscepit ueram. Quare ergo dixit, in similitudine carnis? Natura uera quam suscepit, similis est carni nostre; peccata uero nequaquam habuit,« que  nostra caro de parentibus contraxit; quia tale fuit originale peccatum in carne primi hominis, ut inde et pena et remedium fieri potuisset. Pena et peccatum in omni humano genere, preter in Christo, in quo solo salus et remedium fuit. Non enim preiudicata est caro peccatrix, ut inde remedium fieri non potuisset. Presciebat potentia Dei, qualiter ex eadem massa iustitie, equitatis et misericordie pietas prouenire potuisset

uERS. 16.---Adeamus ergo cum fiducia ad thronum gratie, ut misericordiam consequamur, et gratiam inueniamus in auxilio opportuno. Adeamus ergo cum fiducia, hoc est, adeamus per fidem ad thronum gratie eius, habeamus, quamuis peccatores simus, [a 1Kb] . . .  per eius gratiam recuperare posse, si tamen fructus dignos fecerimus penitentie, et fidem firmam usque in finem retineamus. Nunc uerus sedet pontifex noster iehsu Filius Dei in throno gratie, paratus indulgere peccatis nostris in hoc opportuno auxilio. Nunc uero opportunum tempus est auxilii et misericordie illius, sicut iste Doctor egregius alio loco dixit: Ecce nunc tempus acceptabile, ecce nunc dies salutis . Et propheta multo ante hoc auxilii opportuni tempus significans, Tempore, inquit, opportuno audiui te, et in die salutis adiuui te . Namque et nunc post baptismum peccantes inuenire misericordiam, si penitentiam egerint, gratia est illius,  qui sedet in throno gratie. Quod uero opportunus factus est pro nobis, magnum est humilitatis indicium, quam ex nostra suscepit natura; non sue substantie, quam habet triumphaliter cum Patre, cui nos fidem cum fiducia bonitatis sue afferamus, hoc opportuno tempore, cum sedet in gratie throno, et omnia tribuit que nobis ad salutem prouenire certissimum est. »Modo tempus est donorum; nemo de seipso desperet.« Timeamus thronum equitatis eius, cum uenerit diiudicare omnia secundum iustitiam: et tunc erit desperationis tempus nunc nolentibus conuerti ad sedem gratie, cum thalamus erit clausus, tantumque cum sponso remanent, qui lucentes bonis operibus ferent lampades.



CAPUT u.

 uERS. 1.---Omnis namque pontifex ex hominibus assumptus, pro hominibus constituitur in his que sunt ad Deum. »uult ostendere iam beatus Paulus quomodo multo melius est testamentum hoc quam uetus, quia nichil est in hoc imaginarium,« ut puta, non templum corporale, non uictime carnales, non obseruationes legales, sed altiora et perfectiora omnia, quia totum quidquid est in spiritalibus huius testamenti ratio est. Sed quia spiritalia non sic introducunt infirmos, sicut corporalia, de corporalibus enim incipiebat disputare dicens: Omnis namque pontifex ex hominibus assumptus, pro hominibus constituitur. Definit enim tempus, primum quid sit pontifex, et demonstrat que pertineant ad pontificem, et quid sit eius ministerium, et que sint signa pontificatus;  id est, ut offerat dona et sacrificia pro peccatis, et ut condolere possit his qui ignorant et errant: quoniam et ipse circumdatus est infirmitate. »Oportebat enim de excellentibus terrenis fidem facere,« ut ad excellentiora spiritalia peruenire possint, et ut consuetudo [Leg., a consueto] sacerdotium more qui in lege fuit, ad altius, id est Christi, sacerdotium eos perduceret, qui adhuc infirmati fuerunt. Et propter modum carnalis pontificis introducit. Pontificis itaque officium est, inter Deum stare et populum; Deum deprecari pro populi delictis. Hoc etenim Christus fecit, seipsum offerens pro peccatis nostris, semper uiuus ad interpellandum pro 679 nobis; semel ab hominibus assumptus, sed semper  pro hominibus interpellandus [Forte, interpellans]. Ponit hic Apostolus quedam communia cum Christo, cum sacerdotibus; quedam uero altiora, quod itaque ait: »Omnis namque pontifex ex hominibus assumptus; hoc commune est. Pro hominibus constituitur; et hoc: ut offerat dona et sacrificia pro peccatis; et hoc, sed non totum. Reliqua uero non sunt communia:  Qui potest condolere his qui ignoranter peccant; hic iam excellentia est,« de qua superius in priori sententia latius disputauit. Quod uero adiunxit:  Et propterea debet, quemadmodum et pro populo, ita etiam pro semetipso offerre pro peccatis, hoc uero ad sacerdotes legales magis pertinet,  quam ad Christum. Nisi forte quis dicat unum esse corpus Christi, Ecclesiam; et dum offert pro Ecclesia, pro suis etiam membris offerat. Sed hec uiolenta interpretatio uideri potest. Deinde disputare aggreditur, quomodo quis ad sacerdotium accedere debeat.  Nec quisquam, ait, sumit sibi honorem, sed qui uocatur a Deo tanquam Aaron. Hic etiam percutit sacerdotes honoris cupidos et sacerdotii auidos: non pro salute populi, sed pro ambitione seculi. Igitur Aaron uocatus est a Deo; signo florentis uirge demonstratus est sacerdotem a Deo esse electum: etiam et incendio eorum qui eius pontificatui inuidere uoluerunt.

uERS. 5.---Sic et Christus non semetipsum clarificauit, ut pontifex fieret, sed qui locutus est ad eum:  Filius meus es tu, ego hodie genui te. Hoc est quod in Euangelio ipse ait: Non enim a meipso ueni, sed ille me misit . Et iterum: Si ego glorifico meipsum, gloria mea nichil est; est enim Pater, qui glorificat me. Notandum quod glorificare, et honorare, et clarificare, tria quidem uerba, sed una res est quod Grece dicitur doxaxin, sed interpretatum uarie aliter atque aliter positum in Latino. Quod in Euangelio dictum est glorifico, hic Apostolus clarificationem nominat. Clarificatus est ergo Filius a Patre, quando super baptizatum uox Patris audita est de celis: Hic est Filius meus dilectus, in quo mihi bene complacuit . Que clarificatio siue glorificatio multo ante per Prophetam, Spiritu sancto inspirante, predicta est: Dominus dixit ad  me: Filius meus es tu, ego hodie genui te . Dominum significat Patrem. Attendamus autem, quod posuit: Dixit ad me: Filius meus es tu; quod ei etiam dicturus erat post baptismum: Hic est Filius meus dilectus, in quo mihi complacui . Hoc itaque, ut Christum unam personam sentires et unigenitum Dei Filium, adiecit. Ego hodie genui te. Hoc iam nichil habet commune cum ceteris, qui filii dicuntur, quia sacerdotes appellantur, de quibus dictum est: Ego dixi: Dii estis, et filii Excelsi omnes ; sed totum est unigeniti Filii proprium.

uERS. 6.---Quemadmodum et in alio loco dicit: Tu es sacerdos in eternum, secundum ordinem Melchisedech.  Melchisedech secundum legalia mandata non fuit sacerdos, sed secundum singularis sacerdotii dignitatem; panem offerens Deo et uinum, non brutorum animalium sanguinem: in cuius ordine sacerdotii Christus factus est sacerdos, non temporalis, sed eternus; ad quem hoc dictum est: Tu es sacerdos in eternum secundum ordinem Melchisedech. Omnes enim sub lege erant sacerdotes; iste solus secundum ordinem Melchisedech, ex eo quod natus est de utero uirginali ante luciferum; non secundum id quod natus est ex Patre Deus apud Patrem ceter nus gignenti et consubstantialis: sed sacerdos propter carnem quam assumpsit, aut propter uictimam quam pro nobis offerebat, a nobis susceptam, id est, carnem et sanguinem suum: de qua uictima ipse in  Euangelio ait: Nisi manducaueritis carnem Filii hominis, et biberitis eius sanguinem, non habebitis uitam in uobis . Sed in ista carne et sanguine nil cruentum, nil corruptibile mens humana concipiat; ne, sicut dicit Apostolus, qui enim corpus Domini manducat indigne, iudicium sibi manducat , sed uiuificatricem substantiam atque salutarem in pane et uino, per que, si digne sumitur, nobis est peccatorum remissio et regni Dei possessio collata. Huius ordinem sacrificii per mysticam similitudinem Melchisedech iustissimus rex instituit, quando Domino panis et uini fructus obtulit. Constat enim pecudum uictimam periisse, que fuerunt ordinis Aaron, non Melchisedech: sed hoc manere potius institutum, quod toto orbe in sacramentorum  erogatione celebratur. Sacerdos 680 autem precipue dicitur Christus, qui semel se pro nobis obtulit immolandum, sicut semel de Melchisedech in sancta legitur Scriptura, et eius sacerdotio. In eternum uero cum dicitur, ipse significatur Dominus Christus, qui permanet in gloria sempiterna.

uERS. 7.---Qui in diebus carnis sue preces supplicationesque ad eum, qui possit saluum illum a morte facere, cum clamore ualido et lacrymis offerens exauditus est pro sua reuerentia. Quid uero in sacerdotio noster pontifex egisset, certius hic exprimit Apostolus dicens: Qui in diebus carnis sue; dies quippe carnis Domini nostri, dies sunt in quibus carnem assumpsit; in quibus tentatus est, passus est; in quibus preces supplicationesque ad eum qui possit illum  saluum facere a morte, offerebat. Totum uero quidquid egit Christus in carne, preces sunt et supplicationes pro peccatis humani generis. Sancta uero sanguinis eius effusio clamor ualidus est, in quo exauditus est a Deo Patre pro reuerentia eiusdem passionis sue, [quam] sine peccato, nostre salutis causa, perpessus est. Qui nullum habens peccatum, peccatum pro nobis factus est, id est, oblatio pro peccatis nostris. Hoc enim totum in magna reuerentia et perfectissima caritate peregit, qui prior dilexit nos et tradidit semetipsum pro nobis hostiam Deo acceptabilem; qui ideo exauditus est a Deo, quia hostiam acceptabilem obtulit Deo, id est, seipsum. Simile est itaque, quod hic dicitur: Qui preces supplicationesque  ad eum, qui possit saluum facere illum a morte, cum clamore ualido et lacrymis offerens, ei, quod in Euangelio legitur eum dixisse: Pater, si fieri potest, transfer a me calicem istum, uerumtamen non mea uoluntas, sed tua fiat ; quia non uenit facere uoluntatem suam, sed eius qui misit illum. uoluntatem paterne dispensationis preposuit uoluntati carnis sue, ut ueram ostenderet in seipso humanitatis nostre naturam. Beatus Paulus hic dicit preces eum et supplicationes fundere, non timore mortis, sed nostre causa salutis. Unde alio loco dicit etiam, sanguinem Christi melius clamasse pro nobis, quam sanguinem Abel, qui ad accusandum fraternum scelus de terra clamauit; Christi uero sanguis ad interpellandum pro nobis de terra clamat ad Patrem.

 uERS. 8-10.---Et quidem, cum esset Filius Dei, didicit ex his que passus est, obedientiam: et consummatus factus est omnibus obtemperantibus sibi causa salutis eterne; appellatus a Deo pontifex iuxta ordinem Melchisedech. De similitudine pontificatus Melchisedech superius dictum satis arbitror. Nunc uideamus quid uult intelligi Apostolus in eo quod ait: Qui cum esset Filius Dei, didicit ex his que passus est, obedientiam. Hanc obedientiam quam hic didicisse Filium Dei dicit, hoc est, uoluntarie suscepisse, alio quoque loco ostendit, ubi ait: Factus est obediens Patri usque ad mortem, mortem autem crucis, propter quod et Deus exaltauit illum . In eo uero, quod ait: Consummatus factus est omnibus obtemperantibus sibi causa salutis eterne. Consummatus,  id est, perfectus; ostendit quantum lucrum sit eius passio, que omnibus credentibus sufficit ad salutem sempiternam. Igitur si obedientia Filii causa est salutis humane, quanta nobis necessitas est obedire Deo, ut digni inueniamur eius salutis quam nobis per Filium proprium perdonauit?

uERS. 11.---De quo grandis sermo nobis est, et ininterpretabilis ad dicendum; quoniam imbecilles facti estis ad audiendum. Causam enim reddit cur esset sermo quem de Filio incarnato instituit, difficilis ad interpretandum: id est, quia illi imbecilles erant et fragili sensu ad intelligendum profunda Dei mysteria. Qui etiam pro tempore magistri debuerant esse, facti sunt [Suppl. imbecilles], quibus lac opus  est, non solidus cibus. Illa difficultas interpretandi in illorum fuit tarditate, non in apostolica sapientia, cui reuelata sunt mysteria a seculis abscondita, sicut in Epistola ad Ephesios plenissime demonstrat . Deinde subiunxit:  Etenim cum deberetis magistri esse propter tempus, rursum indigetis, ut uos doceamini que sunt elementa exordii sermonum Dei: et facti estis, quibus lacte opus sit, non solido cibo. Ad eos igitur loquitur qui exercitatum sensum per legem et prophetas de aduentu Christi et gratia que per eum credentibus allata est, habere debuerunt; qui etiam magisterio aliis per mysteria Dei que data sunt illis, poterant esse si credidissent. Nunc autem tales facti sunt ut infantes, quibus prima elementa litterarum traduntur 681 ad legendum.  Dum illorum fuit fortes esse in fide et alacres in scientia, ad percipiendum solidum sapientie cibum qui est perfectorum, nunc facti sunt quibus est lacte opus. Lac enim humilem sermonem uocat, quo eos indiguisse testatur, qui etiam ad altiora mysteriorum Dei secreta ascendere non poterant. Exempli gratia, qui non potest intelligere quod euangelista ait: uerbum caro factum est, quomodo potest ad altitudinem eius sermonis peruenire, ubi ait: In principio erat uerbum, et uerbum erat apud Deum, et Deus erat uerbum.

uERS. 13, 14.---Omnis enim qui lactis est particeps, expers factus est sermonis iustitie. Paruulus enim est. Perfectorum autem est solidus cibus: eorum  autem qui exercitatos habent sensus ad discretionem boni ac mali. Palatus enim sapores discernit ciborum: anima uero uariarum probat sermones doctrinarum, de quibus in sequentibus huius epistole dicit: Doctrinis uariis nolite abduci. Sicut enim paruulus inter cibum et cibum discernere nescit, et sepe in noxiis sumendis periclitatur, si non prohibeatur a seniore, ita indoctus quisque discretionem doctrinarum nescit, facile decipitur, et in uia erroris periclitatur. Quod in lacte et solido cibo, hoc in indocto et sapiente differt; sicut lac paruulis congruit, et solidus cibus etate perfectis, ita indoctis humilis sermo, et sapientibus arcanum Dei mysterium nosse conuenit, qui exercitatos uidentur habere sensus. »Quomodo igitur poterunt sensus nostri exercitati  esse? utique ex usu et frequenti lectione sanctarum Scripturarum.« Unde beatum uirum Psalmista dicit esse, qui in lege Domini meditabitur die ac nocte.



CAPUT uI.

uERS. 1.---Quapropter intermittentes inchoationis Christi sermonem ad perfectionem feramur. Quapropter, id est, quia exercitatos sensus in lege Domini decet uos habere, intermittamus inchoationis Christi [a 1Kb] . . . . . . . nisi fidei initium. »Sicut enim eum qui in doctrinam litterarum adducitur, elementa oportet primum audire, sic et Christianus primo omnium de fide catholica erudiri debet, quod est fundamentum salutis nostre. Si autem opus habet de fide doceri, necdum fundamentum habet; firmum enim et fixum  esse oportet hoc fundamentum in corde Christiani, ut inde dignus fiat ad perfectionem aliarum transferri uirtutum. Si autem quisquam uerbum ueritatis audiuit, et baptizatus est, et post annos aliquot de fide iterum audire opus habet, quia credere oportet eum de resurrectione et futuro seculo, necdum fundamentum habet; rursum initium Christianitatis querit, quia fides fundamentum est; cetera uero superedificationes,« quod beatus Paulus sequentibus uerbis ostendit, dicendo: Non rursum iacientes fundamentum penitentie ab operibus mortuis et fidei ad Deum. »Perfectum enim illum uocamus, qui cum fide uitam habet rectam.« Si autem horum unumquodlibet deerit, perfectus non erit; si uero ambo desunt, merito paruulus dici potest; et quasi infans  litteris, sic etiam iste in fide iterum erudiendus est. Latenter autem legem infirmare uult, et ad gratiam Christi suos reuocare auditores. Qui autem ad uirtutem iturus est, primum malitiam debet culpare et abiicere, et opera mortis per penitentiam purgare, et sic accedere ad Deum.

uERS. 2.---Baptismatum doctrinam [Ita Codex; leg. doctrine], impositionis quoque manuum et resurrectionis mortuorum et iudicii eterni. Non enim sufficit penitentia mundos facere peccatores, nisi confestim baptizentur, sicut in Actibus apostolorum beatum Petrum respondisse legitur: Penitentiam agite, fratres, et baptizetur unusquisque uestrum in nomine  Iesu . Quia quod impossibile est operari hominem per se, hoc per Dei gratiam in baptismate potest accipere. »Quid est enim, baptismatum doctrina? Non tanquam multorum baptismatum debet intelligi, sed unius;« quia sicut una fides est, ita unum et baptisma est; sed pro uarietate accipientium baptismatum dixit. Impositionis quoque manuum, per quam Spiritus sanctus accipi potest. Creditur quod post baptismum ad confirmationem unitatis in Ecclesia Christi a pontificibus fieri solet. His igitur perfecte in Ecclesia perceptis, 682 fides resurrectionis et iudicii futuri habenda est. uiuere quippe sicut angeli et nullius egere eorum, que in ista uita sunt; huius uite promissio nobis facta est per Spiritum sanctum. Fructus autem huius promissionis,  eiusdem presentia uite est; que duo, id est, fides et iudicium, semel baptizato restant, non iterum baptizari.

uERS. 3.---Et hoc faciemus, siquidem permiserit Deus. In hac fide quippe baptismatis, et resurrectionis, et iudicii futuri uos, Deo permittente, pleniter instruimus. Ne uero ullatenus, qui secundum uel tertium estimaret post peccata posse fieri baptisma, mox subiungit, dicens:  Impossibile est enim eos qui semel sunt illuminati, gustauerunt etiam donum celeste, et participes sunt facti Spiritus sancti, gustauerunt nichilominus bonum Dei uerbum, uirtutesque seculi futuri, et lapsi sunt, renouari rursum ad penitentiam, rursum crucifigentes sibimetipsis Filium Dei, et ostentui habentes. Impossibile est, inquit, non difficile. Impossibile  est, inquit. In desperationem eos misit, secundo baptizari posse: quia impossibile est quod fieri non potest; difficile uero quod, quamuis cum labore, fieri tamen potest. Si semel, inquit, illuminati estis per gratiam sancti Spiritus, et gustastis donum celeste, hoc est, remissionem peccatorum accepistis, et participes facti estis Spiritus sancti, in distributione donorum Dei, que in Epistola ad Corinthios beatus Paulus enumerat ; et bonum gustastis uerbum Dei, hic doctrinam dicit euangelicam; et uirtutes uenturi seculi cognouistis: que est reuelatio futuri seculi, nisi resurrectio et uita beata que sanctis promittitur? Hec omnia in doctrina fidei, in gratia Dei per baptismum illuminati accepistis et cognouistis. Scitote certissime, si in peccatis iterum  cadetis, impossibile esse uos renouari iterum ad penitentiam. »Quid ergo? Exclusa est penitentia post baptismum? Absit, sed renouatio per sacri baptismatis lauacrum secunda uice fieri non potest. Renouari, dixit, hoc est, nouum fieri. Nouum quippe facere hominem sacri baptismatis est, de quo Propheta ait: Renouabitur sicut aquile iuuentus tua« . Cuius uirtus, id est, baptismatis sacri, in cruce et sepultura Christi constat. Proinde subiunxit: Rursum crucifigentes sibimetipsis Filium Dei, et ostentui habentes. Hoc est, uetus homo noster simul crucifixus est cum Christo; sicut alio ait loco: Conformes enim facti sumus mortis eius; et iterum: Consepulti enim estis ei per baptismum in morte. Sicut enim  impossibile est secundo crucifigi Christum, hoc est, ostentui eum habere. Qui secundo se baptizari posse putat, secundo Christum crucifigere querit; qui si crucifixus est, et mortuus, et uictor mortis resurrexit, atque cum triumpho glorie celos ascendit. »Sicut enim semel Christus mortuus est carne in cruce, sic nos semel morimur in baptismate; non carne, sed peccato;« atque sicut ille iterum mori non poterit, ita nos baptizari non possumus, nisi fortasse lacrymis penitentie, non lauacri regeneratione. »Quid est ergo? inquis; non est penitentia? Est utique penitentia, sed baptisma aliud non est; penitentia uero est, et multam habet fortitudinem etiam in eum qui peccatis ualde demersus est. Si uoluerit, potest eum liberare ex onere peccatorum,  et periclitantem in tuto constituere, ac si ad ipsum fundum iniquitatis peruenerit: et hoc ex multis manifestum est testimoniis. Ideo addidit: Nunquid enim qui cadet, non resurget, aut qui auertitur, non reuertetur . Quale ergo est istud medicamentum penitentie, aut qualiter conficitur? Primum exculpando propria peccata: Iniquitatem, inquit, meam non celaui, et pronuntiabo aduersum me iniquitatem meam Domino, et tu abstulisti impietatem cordis mei . Secundo, multa humilitate« plangere peccata sua, fructusque dignos exinde facere penitentie, quatenus nullatenus in eadem iterum corruat peccata. Deinde multis eleemosynis redimere se incipiat, qui seculi habeat potestatem, sicut scriptum est:  Diuitie uiri redemptio anime illius . Postremo opus est nulli irasci, neque malum pro malo reddere, omnibus dimittere peccantibus in se, dicente ipsa ueritate: Dimittite, et dimittetur uobis.

uERS. 7, 8.---Terra enim sepe uenientem super se imbrem bibens, et germinans herbam opportunam [illis], a quibus colitur, accipit benedictionem a Deo. Proferens autem spinas et tribulos reproba est, et maledicto proxima, cuius consummatio in combustionem. 683 »Cum timore autem audiamus sermones Dei. Non sunt he mine Pauli; non sunt hominis uerba; sancti Spiritus sunt, Christi sunt loquentis in Paulo.« Comparationem hic fecit de proficiente anima in doctrina Dei, et negligenti salutem suam. Fructifere terre, celestibusque imbribus irrigate adequauit  proficientem animam in floribus sanctorum germinum dicens: »Terra enim sepe uenientem super se imbrem bibens. Hic declarat quod hi ad quos ei sermo fuit, susceperunt et combiberunt uerbum celestis doctrine, et sepius per legem, per prophetas perceperunt, et nec sic prompti facti sunt« germina fidei proferre. Adhuc addidit de bona terra, in quam cecidit semen uerbi Dei, germinans, ait, herbam opportunam. Nihil sic opportunum, sicut fides in Filium Dei et uita optima. Hec uero talis terra accipit benedictionem a Deo, ut ferat trigesimum, sexagesimum, etiam et centesimum fructum. Et hoc notandum est quod omnis abundantia in frugibus terre, in fructibus arborum [non] aliter nisi per Dei benedictionem  cultoribus ad uoluntatem respicere poterit; neque enim agricolarum fuit terram excitare ad fructus, sed imperium Dei, sicut alibi idem beatus Paulus ait: Ego plantaui, Apollo rigauit, sed Deus incrementum dat . Hoc ergo de anima florenti in uirtutibus et Dei benedictione digne protulit exemplum, moxque subiunxit aliud paradigma de ea que suam negligit salutem, dicens: Proferens autem spinas et tribulos, reproba est, et maledicto proxima, cuius consummatio in combustionem. »Quis namque est ab istis spinis mundus? Ac si essemus mundi, neque sic presumptuosos nos oportet esse, sed timere et tremere, ne forte pullulent in nobis spine« peccatorum. Quomodo anima uel caro spinis plena superbire poterit? Nunquid non maiori sollicitudine exstirpare  eas opus haberet? »Que sunt ergo spine? Audiamus Christum de spinis dicentem, quia cura seculi huius et deceptio diuitiarum prefocant uerbum, et infructuosum efficitur. »Proferens, dixit, spinas, non generans, maledictioni proxima est. O quantam habet consolationem hic sermo! Maledictioni, inquit, proxima, non maledictio [Chrys., non maledicta]. Qui autem necdum in maledictionem incidit, sed proximitatem; et longe fieri poterit. Et non hoc solum consolatus est, sed etiam in eo quod sequitur. Non dixit: Reproba et maledictioni proxima, que comburetur. Sed quid? Cuius consummatio in combustionem.« Hec combustio non erit, nisi quis usque in finem permaneat in peccatis suis. Quia in quacunque die conuersus fuerit peccator, uita uiuet, et non  morietur . »Si uero abscindamus spinas per penitentiam, poterimus mille bonis perfrui, et fieri probabiles, et benedictionis Dei participes. Postquam autem increpauit eos sufficienter, et terruit, et percutit, curat eos iterum, ne desperatos faciat; neque in omnibus adulatur, neque in omnibus percutit. Nec hec dicimus ueluti putantes uos spinis plenos, sed timentes ne tales efficiamini. Melius est enim uerbis uos terrere, ne rebus ipsis doleatis.«

uERS. 9.---Confidimus autem, dilectissimi, de uobis meliora et uiciniora salutis, tametsi ita loquimur. Quia beatus Paulus non habuit unde eos ad quos scripsit de presente laudaret, incipit eis de spe futurorum predicare dicens: Confidimus, fratres, de uobis meliora et uiciniora salutis, quamuis ita dicamus.  Quasi dixisset: Optima quedam de uobis confidimus. et que saluti uestre proficiant; non utique, quod superius dixi de reproba terra et combustione proxima, non de uobis hoc dicimus, quia meliora de uobis credimus. Adduxit quoque eis in memoriam preterita, ut ex preteritis eos alliceret ad bona queque, ideo subiunxit:  Non enim iniustus Deus, ut obliuiscatur operis uestri, et dilectionis quam ostendistis in nomine ipsius, qui ministrastis sanctis et ministratis. »Ecce quomodo recreauit animas eorum, et confortauit, antiqua eis in mentem reuocans: tunc fecit eos, ut non estimarent obliuisci Deum, et preterita eius beneficia in eos; necesse est enim eum peccare, cui spes deerit futura. Deinde hortatur eos  omnibus modis sperare futura; eum enim qui desperat de presentibus beneficiis Dei, quod a Deo non habeat, de futuris quis poterit eum confortare? Simile quid Galatis improperat dicens: Currebatis bene: quis uos fascinauit ? Atque iterum: Tanta enim passi estis sine causa« : ut presens mitigaret eamdem sententiam, mox 684 subiunxit: si tamen sine causa. Sic etiam hoc loco temperauit sententiam suam dicens: Non enim iniustus Deus, ut obliuiscatur operis uestri, dum tantam caritatem ostendistis in sanctis. uolumus enim uos imitari eos qui per fidem et patientiam hereditati sunt promissiones. Quale uero desiderium haberet de salute eorum, sequenti ostendit allegatione dicens:  Cupimus enim unumquemque uestrum  eamdem ostentare sollicitudinem ad expletionem spei usque in finem.  Ut non segnes efficiamini. »Desideramus uero, inquit, non tantum circa uerba, sed etiam in uirtutibus conuersari. Non quasi priora uestra culpantes, sed ut de futuris solliciti sitis, admonentes; hoc est, quales fuistis primum, tales uos cupimus et modo esse et in futurum. Et non dixit, uolo; quod est auctoritatis doctrine: sed, quod erat paterne dilectionis, hoc est, cupimus unumquemque uestrum eamdem quam olim habuistis sollicitudinem ad expletionem spei habere in eternam resurrectionem.« uerum imitatores eorum, qui fide et patientia hereditabunt promissiones. Hortatur enim auditores suos ut fide non ficta et patientia perfecta exspectent promissiones Dei, et hereditates, quas sanctis suis  promisit. Et hoc firmius exemplis corroborare nititur, dum dicitur:

uERS. 13-15.---Abrahe namque promittens Deus, quoniam neminem habuit per quem iuraret maiorem, iurauit per semetipsum, dicens: Benedicens benedicam te, et multiplicans multiplicabo te. Et sic longanimiter ferens adeptus est promissionem. Mira est sapientia beati Pauli: per uices enim laudibus extollit eos ad quos scribit; per uices terroribus antecedentis historie terret eos, ne infideles essent, et minus creduli promissioni Dei; per uices uero eorum exemplis hortatur ad patientiam et fidem. Et ut indubitanter credant, non solum Deo dicente, uerum etiam iurante per semetipsum. Et dum ei multa suppeterent exempla sanctorum, qui per patientiam hereditarent promissiones  Dei, precipue fidelis Abraham, »propter dignitatem persone sue, et propter quod maxime in eo istud contigerit [Suppl. meminit].« Qui longanimiter ferens adeptus est in filiis suis promissiones, non modo preteriti temporis, que in populo Dei implete sunt, magis etiam in futurum pronuntians in filios fidei Abrahe; cuius filii sunt quos bonitas Dei de lapidibus gentium suscitauit, et fecit eos in fide esse filios Abrahe. Promissionem Dei cooperata est longanimitas audientis, et exspectantis hereditatem promissam; quam quidem pusillanimes et incredibiles [Sic ms.] uerbis Dei non fuerunt adepti, sed plurima illorum in deserto periit multitudo. Quam impium est, Deo iurante, non credere! Iurauit enim  per semetipsum, quia neminem habuit maiorem per quem iuraret. Potest hic persona, in hoc iuramento, Dei Patris intelligi, qui de Filio suo eidem patriarche promisit dicens: Et in semine tuo benedicentur omnes gentes . Non dicit in seminibus, ut beatus Paulus in alia demonstrat epistola ; sed, in semine tuo, hoc est, Christo. Iurat enim et idem Christus in Euangelio dicens: Amen, amen, dico uobis , et ipse per seipsum, quia nec ipse habuit maiorem, per quem iuraret. Benedicens benedicam te. Hoc est, in stellis celi, per quas sancti designantur de eius semine futuri . . . . . Multiplicans multiplicabo te; et hoc in arena maris, per quam peccatores populi illius designari possunt. Utraque enim Dominum dixisse legitur, ubi ait: Et erit  semen tuum sicut stelle celi, et sicut arena, que est in littore maris .

uERS. 16.---Homines enim per maiorem sui iurant, et omnis controuersie eorum finis ad confirmationem est iuramentum. Si igitur hominum in futurum credendum est, de quibus dicitur a propheta: Omnis homo mendax, quanto magis Dei iuramento credi debet, qui est ueritas, qui nec falli, nec mentiri potest? »Homines enim per maiorem sui iurant, et omnis controuersie eorum finis ad confirmationem est iuramentum; prout si diceret: Ex hoc soluitur totius controuersie disceptatio, non unius cuiuslibet, sed totius. Oportebat quidem sine iuramento credere Deo,« sed iurare Deum, dicit.  In quo abundantius uolens Deus ostendere pollicitationem heredibus,  immobilitatemque consilii sui; »propterea etiam huius repromissionis mentionem facit, que ad nos commune [Chrys., communiter] facta est. Interposuit iusiurandum. Quoniam enim apud homines hoc uidetur fidele esse, cum 685 iuramentum interfuit [Chrys., interfuerit] controuersiis eorum. Non equale est hominem per se iurare, et Deum; homo enim sui potestatem non habet;« Deus autem potestatem habet omnium que sunt. »Sed quia incredulum est genus humanum, condescendit ad nos; sicut enim iurat propter nos, quamuis indignum ei sit non credi, sicuti superius dictum est: et didicit ex his que passus est, quoniam homines hoc putant maxime esse dignum fide, ut [per] experimentum quis transeat«  ad fidem.

uERS. 18, 19.---Ut per duas res immobiles, quibus impossibile est mentiri Deum, fortissimum solatium habemus, qui confugimus ad tenendam propositam spem, quam sicut anchoram habemus anime tutam ac firmam. Duas res dixit: Dei Patris promissiones de Filio suo, et aduentum Filii in hunc mundum pro salute nostra. Proposita uero spes ueritas est rerum gestarum que patriarchis promisse sunt et reddite, ut ex transactis futura credamus. Quam spem sicut anchoram, inquit, anime tutam et firmam. »Sicut anchora, iactata naui, non permittit eam circumferri, licet uenti commoueant eam, sed iactata firmam facit nauem; sic et fides« spe roborata introducit nos in rerum speciem, quam modo fide et spe tenemus. Ideo  addidit, dicens: Et incedentem usque ad interiora uelaminis. Tempestas enim et multus imber commouet ratem; anchora autem non permittit eam demergi; sic etiam nostra spes, quam habemus fixam in interiora uelaminis, nulla infidelitate mergi poterit, si cum Propheta ueraciter dicamus: Iacta in Dominum curam tuam, et ipse te enutriet . Si hanc non haberemus, omnino demersi eramus, non tantum in spiritalibus, sed etiam in carnalibus; quia qui arat, inquit Apostolus, in spe arat, et omnis labor noster spe mercedis cuiuslibet consolatur. Spes uero penetrat interiora uelaminis, dum celestia absque ulla dubitatione credit et sperat et amat, operibusque ostendit, ut pote, quid credat, quid speret. Ut firmiorem spem nobis adderet, subiunxit:  Ubi precursor pro nobis introiuit iehsu, secundum ordinem Melchisedech, etc. »Oportet itaque et illos quorum pontifex est, meliores esse: et quantum est inter Aaron et Christum, tantum est quodammodo inter Iudeos et Christianos. Superiora etiam et sacrificia talia uidelicet offeramus, que in illud sanctuarium celeste offerri possunt, non iam pecudes et bouem, non sanguinem et adipem; omnia hec soluta sunt, et pro eis introductum est rationabile obsequium. Quid autem est rationabile obsequium? Etiam quod per animam, quod per spiritum offertur Deo. Spiritus est, inquit, Deus et eos, qui adorant eum, in spiritu et ueritate oportet adorare« . Quid est Deum in spiritu adorare, nisi in caritate et fide perfecta, et spe indubitata, et sanctis anime  uirtutibus, quas Apostolus in alio loco abundanter enumerat?



CAPUT uII.

uERS. 1, 2.---Hic enim Melchisedech rex Salem sacerdos Altissimi, qui obuiauit Abraham regresso a cede hostium, et benedixit ei, cui decimas omnium diuisit Abraham. Tradunt Hebrei hunc esse Sem, primum filium Ne, et eo tempore quo ortus est Abraham habuisset antiquitatis annos ducentos nonaginta. Nec esset mirum si Melchisedech uictori Abraham obuiam processerit, et in refectionem tam ipsius quam pugnatorum eius panem uinumque protulerit, et benedixerit ei, quod abnepoti suo iure paternitatis dederit; et decimas prede atque uictorie  acceperit ab eo, sicut sacerdos excelsi Dei, qui fuit etiam rex Salem. Salem autem non, ut Iosephus et nostrorum plurimi arbitrantur, esse Ierusalem; nomen ex Greco Hebreoque compositum, quod absurdum esse peregrine lingue mistura demonstrat: sed oppidum iuxta Schitopholim , quod usque hodie appellatur Salem; et ostenditur ibi palatium Melchisedech, ex magnitudine ruinarum, ueteris operis ostendens magnificentiam. Ad quam ciuitatem etiam legitur Iacob descendisse, que fuit in terra Chanaan in regione Sichem. Considerandum quoque est, quando Abrahe a cede hostium reuertenti, quos persecutus est usque Dan, non in uia Ierusalem, sed oppidum metropolis 686 Sichem in itinere fuerit, de quo in Euangelio legimus: Erat autem  Ioannes baptizans in Enon iuxta Salim, quia aque multe erant ibi.

uERS. 3.---Primum quidem, quia interpretatus est rex iustitie: deinde et rex Salem, etc. Sine patre, sine matre, sine genealogia, neque initium dierum, neque finem uite habens. Assimilatus autem Filio Dei, manet sacerdos in perpetuum. Sepius autem beatus Paulus eumdem Melchisedech in typo Dei Saluatoris introducit. Quamuis omnes pene sancti et patriarche ac prophete prioris temporis in aliqua re figuras expresserint Saluatoris: hic tamen Melchisedech specialius, qui non fuit de genere Iudeorum, in typum precessit sacerdotii Fili Dei, de quo dicitur in CIX Psalmo: Tu es sacerdos in eternum secundum ordinem Melchisedech. Ordinem autem eius multis modis  interpretantur; quod solus et rex fuerit, et sacerdos, et ante circumcisionem functus sacerdotio, ut non gentes ex Iudeis, sed Iudei ex gentibus sacerdotium acceperint; neque unctus oleo sacerdotali, ut Moysi precepta constituunt; sed oleo exsultationis et fidei puritate; neque carnis et sanguinis uictimas immolauerit, et brutorum sanguine animalium dextra susceperit; sed pane et uino simplici puroque sacrificio Christi dedicauerit sacerdotio. Nec tamen credendum est quod iste Melchisedech sine patre aut sine matre esset, quod Christus quoque secundum utramque naturam et patrem habeat et matrem: sed quod subito introducatur in Genesi, occurrisse Abrahe a cede hostium reuertenti, et nec antea nec postea eius nomen uel genealogia inueniatur scriptum. Affirmat  autem huius exemplo Apostolus, quod Aaron sacerdotium, id est, populi Iudeorum et principium habuerit et finem; Melchisedech autem, id est, Christi Ecclesie sacerdotium et in preteritum et in futurum eternum sit. Hic uero Melchisedech interpretatur rex iustitie. »Quis est uerus rex iustitie, nisi Dominus noster iehsu Christus? Deinde rex Salem, hoc est, rex pacis, quod pertinet ad Christum. Iste namque nos iustos effecit, pacificans omnia que in celis sunt et que in terris,« qui solus est rex iustitie et pacis Dominus noster iehsu Christus, qui secundum diuinitatem sine initio, sine fine, rex est sempiternus, ex eterno Pater [Leg., Patre] eternus, quamuis ex temporali matre temporalis esset. »Sicut enim istius Melchisedech non legimus initium uel finem,  in Scriptura, propterea quod non est scriptum, sic non nouimus Filii Dei initium uel finem, quia non habet. Et in hoc est similitudo, quod nec illius, nec istius initium uel finis legatur. Illius quidem, quia non est scriptum; istius autem, quia omnino non est.«

uERS. 4.---Intuemini quantus sit hic, cui decimas dedit de precipuis Abraham patriarcha. Conuertit itaque sermonem ad eos qui gloriantur se filios esse Abrahe, et de origine eius nobilitatem eorum descendisse, quem diuinis exaltare laudibus contendunt, et in Euangelio eum Domino preposuisse legitur, dicentes: Nunquid tu maior es patre nostro Abraham? Quasi diceret, quem uos excellentiorem omnibus estimatis, hic decimas offerebat Melchisedech, et hoc  de precipuis uictorie: qui assimilatus est Filio Dei, pontifex factus in eternum.  Quomodo de filiis Leui sacerdotium accipientes mandatum habent decimas sumere a populo secundum legem, id est, a fratribus suis, quanquam et ipsi exierint de lumbis Abrahe. »Tanta quippe est sacerdotii excellentia, ut etiam qui similes essent a progenitoribus, et eumdem haberent progenitorem, tamen multo amplius meliores [iudicati sunt] a fratribus suis,« qui sacerdotio digni efficiuntur: ueluti Aaron inter uiuos ac mortuos, ut Dei iram placaret que exarserat, stare legitur; quod propterea ex populo facere poterat, licet omnes unum haberent progenitorem. »Proinde ipse Abraham nullo modo alienigene decimas dedisset, nisi plurimus et superexcellens eius esset honor,« cui  decimas exuuiarum daret, de quo placere comperisset. »Ostendens etiam incircumcisum sacerdotem sacerdoti circumciso multo esse sublimiorem. Quomodo ergo hoc ostendit? Quia ipse Leui [Chrys., quia ei Leui decimas dedit],« ex quo sacerdotale genus ortum est, decimatus est in lumbis progenitoris sui.

687 uERS. 6-10.---Cuius autem generatio non annumeratur in eis, decimas sumpsit [ab] Abraham, et hunc, qui habebat repromissiones, benedixit. Sine ulla autem contradictione quod minus est a maiore [Ita Cod.; leg., a meliore] benedicitur. Ille autem qui sine genealogia est, in Abraham decimatus est non solum Leui, uerum etiam et ipse Aaron, qui decimas solebat accipere a populo, et per eum omne sacerdotium Leuiticum. Nec hoc loco contentus est stare,  sed adhuc maiori honore exaltauit eum, qui alterius generis fuit, dicens: Et eum, qui habebat repromissiones, benedixit. »Ostendit et honorabiliorem esse illum ex communi omnium iudicio, et sine ulla contradictione, inquit, hoc est, omnibus luce clarius uidetur quod minus a maiore benedicitur. Proinde melior est typus Christi etiam eo qui promissiones habebat.« Quis est, qui uiuit? Ille etiam qui secundum ordinem Melchisedech factus est sacerdos in eternum. Secundum ordinem Melchisedech, [qui] typum gerit pontificis nostri, qui semetipsum obtulit hostiam Deo placentem; non ex necessitate qualibet, sed ex uoluntate proprie potestatis [Suppl. excellentiam] designat, qui nichil morti debuit; idcirco pontificali sacrificio sui corporis omnium abluit peccata.  Si ergo consummatio per sacerdotium Leuiticum erat , quid adhuc necessarium est secundum ordinem Melchisedech alium surgere sacerdotem, et non secundum ordinem Aaron dici? Translato enim sacerdotio corporis , necesse est, ut et legis translatio fiat. »Hic enim incipit ueteris Nouique Testamenti differentias ostendere,« dicens: Si enim consummatio, id est, perfectio, per sacerdotium Leuiticum fuit, quid necesse fuit alium surgere sacerdotem? Nam Aaron primum post legem datam sacerdotem de tribu Leui esse, nulli dubium est: ideo sacerdotium quo functus est, Leuiticum nominauit sacerdotium. Quo sacerdotio Leuitico multo melior Melchisedech in ordine sacerdotali  factus est, qui typum gerebat sacerdotis nostri, id est Domini Saluatoris mundi. Nequaquam enim dixisset, secundum ordinem Melchisedech, si illud sacerdotium Aaron melius esset, sub quo populus Iudeorum legem susceperat. Si igitur sacerdotii translatio est, necesse est etiam legis esse translationem: neque enim potest sacerdos sine testamento esse et sine lege, et sine preceptis.

uERS. 13, 14.---In quo enim [hec] dicuntur, de alia tribu est, de quo nullus altario presto fuit. Manifestum est enim quod ex Iuda ortus est Dominus noster: in qua tribu nichil de sacerdotibus Moyses locutus est. In quo enim, ait, id est, de quo hec dicta sunt, Dominum scilicet significans Saluatorem. »Dum  id translatum est sacerdotium, simul et testamentum translatum est; non autem ordine tantummodo, neque preceptis, sed etiam tribu. Oportebat quippe, ut etiam [tribus] mutaretur. Et quomodo translatum est sacerdotium ex tribu ad tribum, de sacerdotali ad regalem? Ut eadem ipsa sit et regalis et sacerdotalis. Et intuere mysterium: primo fuit regale sacerdotium Melchisedech secundum consequentiam huius sermonis; secundum etiam fuit sacerdotale in Aaron; tertium [Chrys., sic etiam] fuit in Christo iterum regale, qui erat rex semper; sacerdos autem factus est, quando carnem suscepit, quando sacrificium obtulit. uides mutationem rerum? Que enim per translationem facta sunt, hec ueluti ex rerum constantia [Chrys., ex rerum consequentia] quasi noua  redire uidentur.«

uERS. 15-17.---Et amplius adhuc manifestum est, si secundum ordinem [Leg., similitudinem] Melchisedech exsurgeret alius sacerdos, qui non secundum legem mandati carnalis factus, sed secundum uirtutem uite insolubilis. Contestatur enim, quoniam tu es sacerdos in eternum secundum ordinem Melchisedech. Nouam [Cod., Nostram] hoc loco differentiam instituit inter sacerdotium [Aaron] et sacerdotium Christi; quia illud carnale, hoc uero spiritale; illud temporale, hoc uero eternum est. Dicit enim de sacerdotio Aaron: secundum legem mandati carnalis. Lex quippe illa ex multa parte carnalis erat; in circumcisione carnis, in mundatione carnis, in hostiis et oblationibus carnalibus, in discretione ciborum, dierum,  temporum, etiam et in retributione, quibus benefacientibus et legem custodientibus pax et securitas et prosperitas et frugum abundantia et regni potentia promissa est, que omnia morte finienda erant. Sed non ita sacerdotium Christi, quod secundum uirtutem uite insolubilis est. »Quis est iste sacerdos talis? Non Aaron; non ipse Melchisedech, 688 sed ille, cuius ille Melchisedech typum gerebat. De quo ipse Deus Pater iureiurando testatur: Tu es sacerdos in eternum secundum ordinem Melchisedech. Hoc est, non temporalis, neque finem habens, sed secundum potentiam insolubilis uite;« uitam uero in seipso habens insolubilem, quamuis ad tempus mortuus esset carne; tamen in eternum diuinitate uiuit et  humanitate, mediator inter Deum et homines, semper uiuens ad interpellandum pro nobis.

uERS. 18, 19.---Reprobatio quidem fit precedentis mandati, propter infirmitatem eius et inutilitatem eius. Nihil enim in perfectum adduxit lex. »Quid enim, nichil profuit lex? Profuit siquidem; sed nichil ad hoc profuit, ut perfectos facere potuisset seruientes in ea: idcirco eius reprobatio fuit, ut gratie daretur locus, dum ueniret, in qua perfectio fieret. Utilis quippe fuit lex, sed illis qui fidem habuerunt in Christo, non illis qui totam spem suam in eam firmassent: Introductio uero melioris spei, per quam proximamus ad Deum.  Et quantum est non sine iureiurando. Alii quidem sine iureiurando sacerdotes facti sunt. Introductio, inquit, melioris spei. Habuit  quippe et lex spem, sed non talem. Sperabant enim bene placentes et legem Dei custodientes possidere terram; nichil erumnosum pati, prospere uiuere, sicut dictum est: Qui fecerit eam, uiuet in ea. Hic autem speramus, quia placentes, euangelica precepta custodientes; non terram possidere, sed celum. Magis autem  speramus proximi Deo consistere, ad ipsum paternum solium peruenire, et ministrare ei cum angelis.« Hoc autem sacerdotium, per quod hanc gloriam possessuri sumus, non erit sine iureiurando, ut firmam Dei promissionem credamus, quia hec omnia nobis in Filio proprio promisit, quem pro nobis omnibus tradidit, ut per eum hec omnia [Suppl. forte, habeamus], de quo dictum est: Tu es sacerdos in eternum  secundum ordinem Melchisedech.

uERS. 22-24.---In tantum melioris testamenti sponsor factus est iehsu. Et alii quidem plures facti sunt sacerdotes, idcirco quod morte prohiberentur permanere: hic autem eo, quod maneat in eternum, sempiternum habet sacerdotium. »Duas ponit differentias, quia non habet finem sacerdos noster, sicut legalis. Hoc autem facit ex persona Christi, qui ingressus, inquit, secundum uirtutem uite insolubilis.« Et hoc iureiurando testatur, sicut supra dictum est. Sicut ille permanet, ita etiam et lex quam attulit, permansura est; in qua est uera peccatorum remissio, et perpetue perceptio gratie. »Si enim illa prior propter imbecillitatem sui, que nichil ad perfectum ducere potuerit, exclusa est, ista uero, quam pontifex  magnus attulit, ualet, et fortis est, et manet. Ostendit autem hoc ex pontifice. Quomodo? Quia unus est. Non enim unus esset, nisi esset immortalis. Sicut enim multi sacerdotes in lege fuerunt, quia mortales fuerunt, sic unus, quia immortalis usque hic. Qui in tantum melioris testamenti sponsor factus est, secundum quod iuratum est de eo, semper eum esse mansurum

uERS. 25.---Unde et saluare in perpetuum potest accedentes per semetipsum ad Deum, semper uiuus ad interpellandum pro eis. Intueris quia de eo qui secundum carnem est ista dicit. Quando enim sicut pontifex est, tunc etiam interpellat;« quia ex ea natura qua pontifex est, interpellat pro suis. Quis  est qui interpellat, nisi humane nature diuinitati illius coniunctio, quam paterno solio aduexit, semper uiuus et ad saluandum idoneus. Alii uero pontifices, quia semper non erant, semper non interpellabant. Non solum in hac uita saluat per interpellationem humanitatis sue, sed etiam in futurum glorificat, dum tradet regnum Deo Patri, et perducet sanctos ad uisionem paterne maiestatis.  Talis enim decebat, ut nobis esset pontifex, sanctus, innocens, impollutus, segregatus a peccatoribus, et excelsior celis factus. Talis etiam illis decuit esse pontifex, de quibus ipse ait: Iam non dicam uos seruos sed amicos, quia omnia quecunque audiui a Patre meo, nota feci uobis . uidelicet serui legales, pontifices habuerunt mortales, peccatores,  pro semetipsis offerentes; filii uero et amici Dei pontificem habent immortalem, segregatum a peccatoribus, id est, prioribus sacerdotibus, qui esset innocens et sanctus; »Innocens, quia sine malignitate, quod dicit Propheta: Nec dolus inuentus est in ore eius .« Sanctus, quia in omni bonitate 689 precipuus. Impollutus, quia nichil habuit peccati. Excelsior celis factus, quia adorant eum omnes angeli Dei.  Qui non habet quotidie necessitatem, quemadmodum sacerdotes, prius pro suis delictis hostias offerre, deinde pro populi: hoc enim fecit semel seipsum offerendo. »Hic enim magnitudinem sacrificii ostendit, quamuis illud unum esset; et sic oblatum sufficit in sempiternum; et tantum preualuit, quantum cetera omnia non preualuerunt; et  quod offerebat, non pro se offerebat, sed pro populo.« Nec enim hoc pro populo quotidie offerendum erat; sed tante sanctitatis et honoris apud Deum fuit hoc sacrificium, ut semel oblatum in eternum profuisset populo Dei.

uERS. 28.---Lex enim homines constituit sacerdotes infirmitatem habentes; propterea pro se sicut et pro populo semper offerebant. Iste autem tam potens est, ut semel oblatus sue carnis sacrificio, nichil opus erat cuiquam credentium plus offerre pro eo. Sermo autem iurisiurandi, qui post legem est, Filium in eternum perfectum. Hic etiam Filii nomen ad distinctionem seruorum, qui fuerunt in lege, positum est; quia serui infirmi fuerunt: siue quia peccatores, siue  quia mortales erant. Et hunc Filium perfectum esse demonstrat, quia semper uiuit, et semper sine peccato est. Utrumque apostolus ait, et mirifice consolatur audientes, et minaciter terret negligentes: consolatur in eo, quia ait: Sacerdotem [Ita cod., corrupte] magni potenti sacrificio proximati sunt. Terret in eo, ne peccent; quia illud sacrificium nunquam pro peccatis iterum oblatum erit. »Non est aliud sacrificium; unum uero nos purgauit; post hoc iudicium erit. Quotquot redempti sumus, isto sacrificio permaneamus [custodientes] generositatem nostram et honorem.«



CAPUT uIII.

uERS. 1, 2.---Capitulum autem super ea que dicuntur:  Talem habemus pontificem, qui cum sedet in dextera sedis magnitudinis in celis, sanctorum minister et tabernaculi ueri, quod fixit Deus, et non homo. Quod itaque ait: Capitulum in his que dicta sunt, significat aliquid summum et magnum, quasi precedentis disputationis recapitulatio, ad rem ipsam deducens auditorem. Talem habemus, inquit, pontificem, qui sedet ad dexteram maiestatis; humilia excelsis, humana diuinis commiscens, eumdem Deum ostendens, quem et pontificem; nec alium esse qui sedet ad dexteram Dei, nisi eum qui est minister sanctorum et tabernaculi, quod fixit Deus et non homo. Hoc tabernaculum anime sunt sanctorum, quibus eterna gaudia ministrat, et uelamen celi, pontifex magnus. Qui sedet ad dexteram maiestatis in excelsis  Patris. Dum audies eumdem sedere a dextris Dei, et ministrare sanctis, »sedere autem dignitatis diuine est, ministrare uero misericordie multe et amoris magni quem nobis impendit.« Mirabile sacramentum est eumdem sedere in diuinitatis gloria, quem persecutores in cruce pendentem uiderunt; in qua cruce passionis illius, ministratio est salutis nostre; hoc enim gestum credimus; hoc nobis ad salutem proficere nouimus. Sed quid carnalis mens humana estimet in eo, quod dicitur: Sedere eum a dextris Dei? Condescendit enim sancta Scriptura nostre infirmitati, nostreque consuetudini, quatenus imbecilla instrueretur humanitas, quando usque ad illam secretam gloriam diuinitatis [Cod., diuinitas] hominum non poterat peruenire. Igitur uictori Filio, et per  sanctam incarnationem totius mundi triumphatori, post resurrectionis gloriam honorabilis consessus offertur, ut per hunc situm suscepte humanitatis gloria declaretur: nam hoc uerbo sedere, illud designatur, ut caput nostrum Christus ad Patris cognosceretur dexteram collocatum, id est, diuine maiestatis sublimitatem, in qua parte ponendi sunt, qui a perfidis, eiusdem Saluatoris munere, segregantur.  Omnis enim pontifex ad offerenda munera et hostias constituitur: unde necesse est et hunc habere aliquid quod offerat. Pontifices uero ueteris instrumenti stati sunt legalia offerre munera, hostias pro suis, sicut superius dixit, uel etiam pro populi peccatis. Unde necesse est Saluatorem nostrum in  diebus carnis sue aliquid habere ad offerendum pro nobis: dum in sempiterna diuinitatis sue natura non habuit quod offerret, sumpsit ex nobis 690 quod pro nobis offerre potuisset, id est, carnem humanam. Quid tam aptum immolationi quam caro mortalis pro mortalibus? Et quid tam mundum pro mundandis uitiis mortalibus quam sine ulla contagione carnalis concupiscentie caro nata in utero, ex utero uirginali? Et quid tam grate offerri et suscipi possit quam caro sacrificii nostri, corpus effectum [Cod., affectum] sacerdotis nostri? Et quomodo? Quatuor considerantur in omni sacrificio: cui offeratur, a quo offeratur, quid offeratur, pro quibus offeratur. Ergo nec alicui sacrificium debetur, nisi soli uero Deo. Proinde pontifex noster pro nobis, semetipsum  offerebat, idem sacerdos et sacrificium.

uERS. 4, 5.---Si ergo esset super terram, nec ergo esset sacerdos: cum essent qui offerrent secundum legem munera, qui exemplari et umbre deseruiunt celestium. Si igitur esset terrenus pontifex, sicut Aaron, non esset utique sic sacerdos secundum ordinem Melchisedech in eternum. Aaron quippe mortuus est, et non est sacerdos: Christus uero quia uiuit in eternum, sacerdos est sempiternus: non talis quales illi fuerunt qui exemplari et umbre deseruiunt celestium. Omnes uero sacerdotes in lege constituti exemplare et umbratile sacerdotium gerebant celestium, id est, spiritalium, significantes uerum et sempiternum sacerdotium Christi. Nonne altare [Cod., altera] est celeste fides nostra, in quo offerimus quotidie orationes?  »Nihil uero habens carnalis sacrificii, quod in cineres resoluatur, nec in fumo extensetur [Ita Cod.; forte, extenuetur], nec in uapores diffundatur. Hec uero sacrificia clara et festiuiora efficiuntur. Quomodo celestia non celebrant sacrificia, quibus dicitur: Accipite Spiritum sanctum: quorum remiseritis peccata, remittuntur eis; et quorum retinueritis, retenta sunt ?« Horum enim sacrificiorum, omnia Leuitici sacerdotii sacrificia signa fuerunt: Quia lex per Moysen data est; gratia et ueritas per Iesum Christum facta est . »Sicut responsum est Moysi, cum consummaret tabernaculum: uide, inquit, omnia facito secundum exemplar, quod tibi ostensum est in monte . Quoniam auditus minus aptus esse uidetur ad disciplinam  percipiendam, quam uisus; non enim ita animo commendamus quecunque audimus, quomodo illa que ipso uisu percipimus.« Ideo dicit: uide, ut omnia facias sicut tibi in monte demonstratum est. Sed hic queri potest, de quibus dixisset: Omnia, siue de tabernaculi constructione; siue de hostiis et sacrificiis, que in eo oblaturi essent? sed de utroque melius intelligitur.  »Nunc autem melius sortitus est ministerium, quanto et melioris testamenti mediator est, quod melioribus repromissionibus sanctificatum [Ita Cod.; al., sancitum] est. uides, inquit, quanto melior [hec] illa celebratione. Siquidem illa exemplar et forma; ista uero ueritas,« sicut dicitur in Euangelio: Lex per Moysen data est, gratia et ueritas per Iesum Christum facta est. De qua gratia  subsequenter hic significat Apostolus, dicens: Quod in melioribus repromissionibus sanctificatum est. Quanto meliora sunt celestia terrenis, eterna temporalibus; tanto melioris est mediator sacerdos Christus Deus testamenti. »Transiens de loco, et a sacerdote, et a sacrificio, tunc demum et testamenti differentiam ponit. Hic autem ad celum nos eleuans et ostendens, quia pro tabernaculo celum habemus« in promissionibus Dei.

uERS. 7, 8.---Nam si illud prius culpa uacasset, non utique secundi locus inquireretur. uituperans enim eos dicit: Hoc est, si inculpabiles essent obseruatores sui, nunquam secundi locus relinqueretur. Sed quia illud non fuit perfectum, inuentus est locus  aptus secundi testamenti; sicut per Prophetam dicit Dominus: Ecce dies uenient, dicit Dominus, et consummabo super domum Isrel et super domum Iuda testamentum nouum .  Et non secundum testamentum quod feci patribus eorum in die, qua apprehendi manum eorum, ut educerem eos de terra Aegypti, quoniam ipsi non permanserunt in testamento meo, et ego neglexi eos, dicit Dominus. Hic autem discrete posuit, de quo dictum est, quod non permanserunt in testamento meo. Dum dixit: In die, qua apprehendi manum illorum, ut educerem eos de terra Aegypti; de lege hoc dixit [Cod., non dixit, mendose] lata in monte Sinai, que quinquagesima die data esse constat, in qua non permanserunt patres eorum, sed fecerunt uitulum in Horeb et adorauerunt  illud. Non enim de illo quod patribus eorum proposuit, 691 id est Abraham, Isaac et Iacob. Et omnes filii fidei, filii Abraham dici possunt, sicut de ipso Domino in Euangelio scribitur: Dico autem uobis, quod potens est Deus de lapidibus istis suscitare filios Abrahe . Et hoc est testamentum, quod consummabit Deus, id est, perficiet super omnes gentes, ut quicunque crediderint in Christum, filii Abrahe, secundum spiritalem generationem, uere sint.  Quia hoc est testamentum quod disponam domui Isrel post dies illos, dicit Dominus: Dando leges meas in mentes eorum et in cordibus eorum superscribam eas. Et ero eis in Deum, et ipsi erunt mihi in populum. Et non docebit unusquisque proximum suum, et unusquisque fratrem suum dicens:  Cognosce Deum [Al., Dominum]: quoniam omnes scient me a minore usque ad maiorem. Quia propitius ero iniquitatibus eorum, et peccata eorum non memorabor amplius. Et hic magna distantia est inter legem et legem, inter Scripturam et Scripturam, inter litteram et gratiam. Nam littera legis scripta est in tabulis lapideis, quas Moyses ipse fregit, dum uidit populum ante uitulum ludentem: gratia uero data est in corda credentium per Spiritum sanctum, per quem caritas diffusa est in cordibus credentium. Quod uero in littera latebat et legebatur a populo per magistrorum traditiones, hoc Spiritus sanctus adueniens docebat apostolos. Et hoc est quod ait Propheta: Et non docebit unusquisque proximum suum et unusquisque fratrem suum, dicens: Cognosce Dominum; omnes  enim scient me a minore usque ad maiorem eorum: sicut in Euangelio de Domino legitur: Tunc aperuit illis sensum, ut intelligerent Scripturas .  Dicendo autem nouum ueterauit prius. Quod autem antiquatur et senescit, prope interitum est. »Sumens a Propheta fiduciam Paulus, amplius in illud testamentum inuehitur, commode ostendens, quoniam nostra nunc florent; illa uetusta sunt et prope interitum:« Sed renouabitur sicut aquila iuuentus nostra, si ad fontem uite currimus; si alas et oculos ad solem iustitie extendimus.



CAPUT IX.

uERS. 1, 2.---Habuit quidem prius iustificationes  culture et sanctum seculare. Tabernaculum enim primum factum est, in quo erant candelabra, mensa et propositio panum, quod dicitur sancta. Legimus enim in Iosepho, tabernaculum ad instar huius mundi factum: exteriora uero huius seculi figuram habebant. Idcirco quotidie ministrant sancti sacerdotes, accedentes [Forte, accendentes] lumen doctrine, et pascentes populum Dei. Panum, qui super mensam a sabbato usque ad sabbatum presto debent esse; id est, a sabbato spei nostre, in qua quasi in Christo, et ab huius mundi turbinibus securi, usque in illud sabbatum, quod [Forte, quo] retineamus que nunc in spe habemus. Candelabra uero dona sunt Spiritus sancti, que in Ecclesia lucent intelligentibus per eum, per quem requiescet spiritus sapientie et intellectus,  spiritus consilii et fortitudinis, spiritus scientie et pietatis, et spiritus timoris Domini. Interius uero tabernaculum, quod dicitur »sancta sanctorum, ipsum celum significat.  uelamentum autem celum est,« intra quod sacerdos noster Christus non sine sanguine intrauit. Thuribulum habens aureum, in quo offeruntur orationes sanctorum. In quo Cherub in gloria obumbratile [Leg., obumbrantia] propitiatorium, hoc est multitudo scientie. Apte propitiatorium super arcam positum esse dicitur, quia ipsi mediatori Dei et hominum specialiter a Deo Patre donatum est, ut esset propitiatio pro peccatis nostris . Unde etiam Paulus dicit: iehsu Christus, qui mortuus est, imo qui et resurrexit, qui et est ad dexteram Dei, qui  etiam interpellat pro nobis . Et arca testamenti. Hec est caro Saluatoris nostri, in qua manna diuinitatis et tabule duorum testamentorum et uirga Aaron, que floruit in sacerdotio Christi; de quibus non est modo per singula dicere.

uERS. 6.---His uero ita compositis, in priori quidem tabernaculo semper introibant sacerdotes, sacrificiorum officia consummantes, quod uero supra dixit sanctum seculare esse, hoc modo lucidius ostendit, id est, in quo tabernaculo sacrificia fuerunt secularia, nichil ad perfectum deducentes seruientem in eis.  In secundo autem semel in anno solus pontifex non sine sanguine, quem offert pro sua et pro populi ignorantia. 692 Iste uero pontifex ex parte significat, quia semel ingressus est celum, intra  uelum in sancta sanctorum, ut assistat uultui Dei pro nobis. Quod uero ait: Ut offerat pro sua et populi ignorantia, hoc est, quod ipse in cruce ait: Deus Deus meus, quare me dereliquisti ? uerba delictorum meorum; que sunt uerba delictorum, nisi corporis sui?  Hoc significante Spiritu sancto, nondum propalatam esse sanctorum uitam [Leg., uiam], adhuc priore tabernaculo habente statum; que parabola est temporis instantis, iuxta quam munera et hostie offeruntur. »Propterea, inquit, ista ita constructa sunt, ut discamus quia sancta sanctorum, hoc est, celum adhuc inaccessibile mortalibus solet esse.« Nec putemus et illud ingredi non posse, ubi pontifex noster  prior intrauit non sine sanguine, sicut Propheta predixit: Quis est iste, qui uenit de Edom tinctis uestibus de Bosra ? Sed patienter exspectamus tempus resurrectionis nostre, in quo, cum apparuerit, quid erimus; scimus enim quia similes illi erimus, hoc est, immortales: sicut illi mors ultra non dominabitur, nec nostra caro dominata erit. Que non possunt iuxta conscientiam perfectum facere seruientem, solummodo in cibis et potibus,  Et uariis baptismatis et iustitiis carnis usque ad tempus correctionis impositis. He uero iustitie carnales, in cibis et potibus, et uariis baptismatibus usque ad tempus correctionis imposite sunt. Attende quid hoc est; nichil enim ad perfectum deduxit lex; sed secundum [legem] carnalis  mundati sordes et ignorantiam potuit emundare: de adulterio uero, capitalibus criminibus nichil potuit purgari; sed damnare paratam absque misericordia. Ideo adulteram mulierem Pharisei proposuerunt Iesu , ut potuissent eum accusare, si contra legem absoluere iuberet; aut laudabilem mansuetudinem amitteret, si legis iussionem custodire preciperet. Sed utrumque cauebat sapientia Dei, quasi dixisset: Iusta est quidem lex, si iustos haberet ministros. Qui festucam de oculo alterius tollere uideat, iustum est, ut prius trabem de proprio tollat oculo. De baptismatis Iudeorum plenius in Euangelio cata Marcum legitur, ubi Pharisei uituperabant Dominum et discipulos, non lotis manibus manducare . Frustra autem  Pharisei, frustra autem omnes Iudei lauant manus, et a foro dum ueniunt, baptizantur, quandiu contemnunt fonte Saluatoris ablui. Sed Pharisei spiritalia prophetarum uerba carnaliter accipientes, que illi de cordis et operis castigatione precipiebant, dicentes: Lauamini, mundi estote . Et: mundamini, qui fertis uasa Domini ; isti de corpore solummodo lauando sperantes [Forte, sperant]. Cum certum sit Moysen et prophetas, qui uasa populi Dei uel aquis dilui, uel igne purgari, uel oleo sanctificari, quacunque ex causa, iusserunt, non in hac materialium rerum emundatione; sed mentium potius et operum castigatione ac sanctimonia atque animarum nobis mandare salute.

uERS. 11.---Christus assistens pontifex futurorum  bonorum per amplius et perfectius tabernaculum, non manu factum, id est, non huius creationis. Tabernaculum non manu factum celum significat, unde nos futura bona speramus nobis dari, id est, eterna, que non transeunt. Neque huius creationis, hoc est, non huius tabernaculi species, quod in eremo fixit homo, sed hoc longe aliter ab ipso Deo creatum est, spiritaliter, non carnaliter. In quo tabernaculo modo sunt anime iustorum et angeli earum spiritus, exspectantes donec compleatur numerus conseruorum suorum.  Neque per sanguinem hircorum et uitulorum, sed per proprium sanguinem introiuit semel in sancta, eterna redemptione inuenta. Omnia quippe permutata sunt. Ibi sanguis hircorum diluit  peccata carnis: hic sanguis Christi abluit peccata spiritus. Qui eterna redemptione inuenta introiuit semel in sancta, id est, celum, ut assistat uultui Dei pro nobis. Quod dixit eterna redemptione inuenta, ostendit in prioribus sacrificiis et legalibus ceremoniis non esse eternam redemptionem.  Si enim sanguis hircorum et taurorum et cinis uitule aspersus inquinatos sanctificat ad emundationem [carnis]. Quanto magis sanguis Christi, qui per Spiritum sanctum semetipsum obtulit immaculatum Deo. »Si enim carnem, inquit, potuit mundare sanguis taurorum, multo amplius anime sordem diluet sanguis Christi. Ne enim audiens sanctificat, perfectam esse ablutionem estimet quis, mox subiungit causam differentie dicens: Qui per Spiritum 693 sanctum  semetipsum obtulit immaculatum Deo: hoc est, sacrificium immaculatum. Erat quippe mundum a peccatis hoc sacrificium, hoc est, per Spiritum sanctum eternum, non per ignem, non per alia quedam.

Et mundabit conscientiam nostram ab operibus mortuis ad seruiendum Deo uiuenti. Bene dixit ab operibus mortuis; si quis enim tangebat mortuum, polluebatur: Et hic si quis tetigerit opus mortuum, contaminatur per conscientiam. Opera mortua sunt peccata. Qui enim tetigerit picem, inquinabitur ab ea, sic qui per penitentiam ablutus est ab operibus mortuis, si eadem iterum agit, peius contaminabitur. Sicut Petrus apostolus: Canis reuersus ad uomitum , ita qui iterat stultitiam suam. Ad seruiendum, inquit, Deo uiuenti. Hic manifestat  quia opera mortua habentes non possunt seruire uero et uiuo Deo, quia illa mortua sunt et falsa. Et merito nullus opera mortua habens ingreditur hic. Si enim eum qui corpus mortuum tangebat, non oportebat intrare in templum, quanto magis eum qui opera mortua [habet] non potest intrare in celum? Mortua quippe sunt omnia opera que uitam non habent.«  Et ideo Noui Testamenti mediator est, ut morte intercedente, in redemptione earum preuaricationum, que erant sub priore testamento repromissiones accipiant, qui uocati sunt, eterne hereditatis. Ubi enim testamentum est, mors necesse est intercedat testatoris. Testamentum enim in mortuis confirmatum est, alioquin nondum ualet, dum uiuit qui testatus est. »Fortassis enim possent  multi, qui infirmius afficiebantur ex eo quod mortuus est Christus, maxime non credere promissiones eius. Paulus igitur ex abundantia hoc ponit, et exempla ex communi assumens consuetudine dicit quasi dubitanti cordi responderet; propterea igitur oportebat confiteri . . . . . quia non, [Chrys., oportebat confidere. Quare? Quia non, etc.] uiuentibus testatoribus, sed mortuis, tunc firma sunt testamenta, et fortitudinem accipiunt. Testamentum enim circa nouissimum diem fit defunctionis: in simul [testes] debet habere testamentum. Aduerte eum dicentem: Ego sum, qui testimonium prohibeo de meipso, et testimonium perhibet de me, qui misit me .« Et in lege uestra [scriptum] est, quia duorum  hominum testimonium uerum est. Si duorum testimonium non est spernendum, quanto magis Patris et Filii, etiam et Spiritus sancti, de quo dicitur: Ille testimonium perhibet de me. Et de apostolis: Et uos quidem testimonium perhibetis de me, quia ab initio mecum estis . »In offensione quippe eramus, mori nos oportebat.« Misit Filium suum factum ex muliere, qui mori potuisset pro debitoribus mortis; qui mortuus est pro nobis debita [Forte, debita nobis] morte. »Effecit nos dignos testamenti et hereditatis promisse. Hoc modo firmum factum est testamentum. In tantum fuit peccatum nostrum, ut saluari non potuisset aliquando, nisi unigenitus Filius Dei pro nobis moreretur.« Quod uero ait infirmum esse testamentum, uiuente testatore,  hoc significat quod quandiu uiuit testator, potest immutare sententiam, et alios atque alios adducere heredes in hereditatem suam.

uERS. 18.---Unde nec primum quidem sine sanguine dedicatum est. »Unde, dixit, nec primum testamentum sine sanguine dedicatum est, id est, firmum factum est, roboratum est. Quod autem dixit, unde, tale est, quale si diceret, propterea oportebat testamenti solemnitatem compleri etiam per mortem« Christi.  Lecto enim omni mandato legis a Moyse uniuerso populo, accipientes [Ita Cod. leg. accipiens] sanguinem uitulorum et hircorum cum aqua et lana coccinea et hyssopo, ipsum quoque librum et omnem populum aspersit, dicens: Hic est sanguis testamenti, quod mandauit ad uos Deus. Etiam tabernaculum  et omnia uasa ministerii sanguine similiter aspersit: et omnia pene in sanguine mundauit secundum legem; et sine sanguinis effusione non fuit [Leg., non fit] remissio. Quid est quod liber et populus et tabernaculum sanguine aspersus est, nisi pretiosus sanguis Christi Saluatoris nostri ab initio, illo schemate, prenuntiatus est? Quare hyssopo? Hyssopus enim herba humilis est et in petris nascens: humilitas Christi significatur per hanc herbam et fortitudo, qua interiora nostra purgantur. Nam hoc genere herbe pulmonum uitia purgari solent. Quare aquam? Ostendit mundationem futuram per aquam baptismi. Quare lana coccinea? Ut retineret sanguinem. Ostendit hoc loco idem esse et aquam et sanguinem, 694 Baptisma etiam nostrum  [Chrys., baptisma enim eius] passio eius est, ideo idem Paulus dicit alio loco: Consepulti enim estis cum illo in baptismo . Quod uero ait, [quod] sine sanguinis effusione non fuerit remissio, quare hoc dixit? Quia in illis plena non fuit remissio, sed semi plena, in minima parte; nunc autem hic est, inquit, sanguis noui testamenti, qui pro nobis effusus est in remissionem peccatorum. Quis est liber qui aspersus est sanguine mystico, et que sunt uasa unctionis, et quod tabernaculum, nisi populus? Ipsi enim sunt liber, uasa, et tabernaculum. Ideo Dominus dicit: Inhabitabo in illis, et inambulabo . Sed tota illius ueteris Testamenti fuit corporalis mundatio; nunc uero spiritalis est in  animo, sanguinis Christi. Ideo dicit: Hic est sanguis noui testamenti in remissionem peccatorum . »In illis siquidem in superficie aspergebatur et iterum diluebatur aspersus; neque enim cruentatus semper deambulabat populus: in anima uero non ita est, sed ipsi essentie commiscetur sanguis, fortem illam faciens et mundam, et ad illam inenarrabilem pulchritudinem perducens.« Propter hoc agni occisio fuit, et sanguis eius superliminaribus liberandorum illitus; propter hoc etiam omnia sacrificia ueteris testamenti leguntur, ut hoc unum sacrificium designaret [Forte, designaretur], per quod uera est remissio peccatorum, et mundatio anime in eternum.

uERS. 23-24.---Necesse est ergo exemplaria quidem  celestium his mundari: ipsa autem celestia melioribus hostiis quam istis. Non enim in manufactis sanctis [Al., in manufacta sancta] iehsu introiuit exemplaria uerorum: sed in ipsum celum, ut appareat nunc uultui Dei pro nobis. Quomodo exemplaria sunt eorum, que in celis sunt? Celestia quidem nominauit hanc conuersationem nostram, cuius conuersationis exemplar fuit et significatio, quecunque gerebatur in ueteri testamento. Unde et Apostolus: Conuersatio nostra in celis est , »In celis ergo sunt ista, que nostra sunt, et hec nostra celestia, quamuis in terra celebrentur.« Que est ista conuersatio nostra? Hec est uera philosophia, quam Christus docuit, quam apostoli secuti sunt, que ducit ad celestia. Unde et Apostolus:  Primus homo de terra terrenus, secundus de celo celestis . Qualis terrenus, tales et terreni: et qualis celestis, tales et celestes, »Melioribus, inquit, sacrificiis quam hec sunt. Quod melius est, bono aliquo melius. Bona ergo fuerunt exempla [Chrys., exempla eorum], que in celis sunt;« sed ipsa celestia longe excellunt exempla sanctorum, quibus significantur. »Si ergo celestes sumus nos, et tantum sacrificium adepti sumus, timeamus permanere in terra. Esse autem in terra et non esse quodammodo uidemur, dum uoluntate in celo sumus, licet corpore in terris. Si ergo nos animo appropinquemus Deo, in celo sumus. Quid enim mihi cura est celum, cum uideo Dominum celi, cum ego efficior celum? ueniemus, inquit,  Ego et Pater, et mansionem apud eum faciemus . Celum quidem per se serenum est et mundum; non in hieme, non in nocte mutatur. Proinde et nos, neque in tribulationibus seculi, neque in aduersitatibus diaboli hoc pati timeamus, sed maneamus immaculati et mundi.« Habet quidem celum solem; habeamus et nos Christum solem iustitie, semper lucentem in cordibus nostris.

uERS. 25.---Neque ut sepe offerat semetipsum, quemadmodum pontifex intrat in sancta per singulos annos in sanguine alieno. Superius dixit, exemplaria uerorum, exemplaria omnia nominans; hec etiam uera, que intrat pontifex. Hoc uero unum templum fuit in toto mundo uenerabilius, ad quod undique confluebant,  sicut in Actibus Apostolorum legitur , die sancto Pentecosten, quando Spiritus sanctus datus est apostolis in omnibus linguis loquentibus, constituisse, ut ex diuersis partibus mundi et celeste audisse miraculum et uidisse. »Sed huic templo totum opposuit celum Paulus, et non hanc solam differentiam ostendit, sed etiam pontificem magnum, ut assistat uultui Dei . Proinde non ex celo tantum, sed etiam ex ingressu rem uenerabiliorem facit. Non enim simpliciter, sicut hic, per signa quedam,« sed ipsi Deo assistit semper uiuus ad interpellandum pro nobis. »Intuere, quante differentie! sepe et semel; in sanguine alieno, et in sanguine proprio. Multum ergo interest. Ipse et sacrificium, et sacerdos, et hostia.«

 695 uERS. 26-28.---Alioquin oportebat eum frequenter pati ab origine mundi: nunc autem semel in consummatione seculorum, ad destitutionem peccati per hostiam suam apparuit. Et quemadmodum statutum est homini semel mori, post hoc autem iudicium: sic et Christus semel oblatus est ad multorum exhaurienda peccata; secundo apparebit sine peccato exspectantibus se ad salutem. Christus uero passus est, postquam multa erant peccata. Merito tunc apparuit, quod etiam alibi dicit: Ubi abundauit peccatum superabundauit gratia . Si semel oblatus non sufficeret omnium in se credentium peccata exhaurire, oportuisset eum sepius pati ab origine mundi, quod ne fieret, semel in consummatione mundi passus est ad multorum exhaurienda peccata. »Quare  multorum et non omnium? Quia non omnes credunt. Pro omnibus mortuus est, hoc est, quantum in ipso est. Eius momenti est unius mors [Chrys., eius momenti est illa mors], cuius momenti est omnium perditio. Non enim omnium peccata abstulit, propter quod credere noluerunt.« Statutum quippe est omnibus semel mori, et post mortem iudicabitur unusquisque secundum merita sua. Sic et Christus semel mortuus est pro peccatis alienis; et ideo quia uoluntarie, et non necessarie mortuus est. Secundo quippe aduentu apparebit sine peccato ; non enim erit tunc hostia pro peccato; quia peccatum non erit, sed iustitia; siue in remuneratione iustorum, siue in retributione peccatorum.



CAPUT X.


uERS. 1.---Umbram enim habens lex futurorum bonorum, non ipsam imaginem rerum. »Hoc est, non ipsam ueritatem. Usquequo enim ueluti in pictura aspiciat quis lineamenta umbrarum, significans quid pingere uelit, umbra quedam est, et non imago: si enim flores ipsos quis colorum intinxerit, et imposuerit super lineamenta, tunc imago efficitur. Tale quiddam erat etiam lex, umbra ueritatis.« Per singulos annos eisdem ipsis hostiis, quas offerunt indesinenter, nunquam potest accedentes perfectos facere:  Alioquin cessassent offerre [Al., offerri]: ideo quod nullam habentes ultra conscientiam peccati, cultores  semel mundati; sed in ipsis commemoratio peccatorum per singulos annos fit. Impossibile est enim sanguine taurorum et hircorum auferri peccata. »Una est, inquit, ista hostia; ille autem multe sunt. Propterea enim nec fortes erant, quia multe. Quid autem opus erat multis, dic mihi, una sufficiente? Proinde quod multe et semper offerebantur, ostendit nunquam eos purgari. Sicut enim medicamentum, quando fuerit forte et salutis efficax, et ualens cunctam ualetudinem repellere, semel impositum totum [operatur. Si ergo semel impositum totum] operatum fuerit, ostendit eius uirtutem, ut non ulterius apponatur. [Et hoc est eius opus, ut iam non apponatur.] Si uero semper apponitur, manifestum indicium est minus illud preualuisse medicamentum.  Quippe uirtus illius est ut semel apponatur et non frequenter: sic etiam hic. Qua ratione eisdem sacrificiis semper curabantur? Si enim ab omnibus essent liberati peccatis, nequaquam per singulos dies offerret quis sacrificia. Proinde commemoratio peccati fuit, non absolutio,« quia quotidie eisdem purgabantur hostiis etiam et ipsi sacerdotes et populus pariter. »In Christo e contrario semel oblata est hostia, potens ad salutem sempiternam. Quid ergo nos? Nonne per singulos dies offerimus? Offerimus quidem, sed ad recordationem faciendam mortis eius. Et una est hec hostia, non multe. Quomodo una est, et non multe? Quia semel oblata est. Illa oblata est in sancta sanctorum; hoc autem sacrificium exemplar illius est, idipsum [Ms., ad ipsum]  semper offerimus: nec nunc quidem alium agnum cras, alium hodie, sed semper idipsum. Proinde unum est hoc sacrificium: alioquin hac ratione, quoniam in multis locis offertur, multi Christi sunt? Nequaquam: sed unus ubique est Christus, et hic plenus existens et illic plenus, unum corpus. Sicut enim qui ubique offert [Chrys., offertur], unum corpus est, et non multa corpora; ita etiam et unum sacrificium. Pontifex autem noster ille est, qui hostiam mundantem nos obtulit. Ipsam offerimus et nunc, que 696 tunc oblata quidem consumi non potest. Hoc autem quod nos facimus, in commemoratione fit eius, quod factum est. Hoc enim facite, inquit, in meam commemorationem . Non aliud sacrificium,  sicut pontifex; sed ipsum semper offerimus: magis autem recordationem sacrificii operamur.«

uERS. 5-9.---Ideo ingrediens in mundum dicit: Hostiam et oblationem noluisti, corpus autem aptast mihi; holocautomata et pro peccato non tibi placuerunt. Tunc dixi, ecce uenio; in capite libri scriptum est de me: Ut facerem uoluntatem tuam, Deus meus uolui. Superius dicens: Quia hostia et oblationes e holocautomata pro peccato noluisti, nec placita sunt tibi que secundum legem offeruntur. Tunc dixi: Ecce uenio, ut faciam, Deus, uoluntatem tuam. Ablata sunt signa promittentia, quia exhibita est ueritas promissa. Ideo ait: Holocautomata et sacrificia noluisti, corpus autem aptasti mihi; hoc est, peccatum humani  generis legalia sacrificia non potuerunt expiare; Corpus autem aptasti mihi. Hoc ex persona dixit eius qui corpus suscepit nostre mortalitatis, ut pro nobis haberet quid offerret. Tunc dixi: Ecce uenio. Dum tempus fuit, ut ablata essent signa, et ueritas promissa ueniret, tunc dixi: Ecce uenio. Illa ablata, hec impleta. Ubi sunt sacrificia Iudeorum? Transierunt et non sunt in Ecclesia Christi; quia uenit ille qui figurabatur illis sacrificiis, de quo in capite, siue in capitulo libri scriptum est. Cuius libri? Utique Psalterii, ubi dicitur: Beatus uir qui non abiit in consilio impiorum, et in uia peccatorum non stetit, et in cathedra pestilentie non sedit, sed in lege Domini uoluntas eius . Qui psalmus capitulus [Ita Cod.] libri totius dicitur a quibusdam; ideo et Apostolus  hic dicit: In capite libri scriptum est de me, ut faciam Deus uoluntatem tuam. Hoc est, quod in Euangelio dicitur: Non ueni, inquit, facere uoluntatem meam, sed uoluntatem eius, qui misit me . Aufert primum, ut sequens statuat. Id est, primum testamentum, quod Moysi datum est in monte Sinai. Ut sequens statuat; hoc est Euangelium quod per Christum allatum est, firmum statuat

uERS. 10.---In qua uoluntate sanctificati sumus per oblationem corporis Christi Iesu semel. Hec oblatio semel oblata est, sed semper potens est abluere omnes credentes et omnes optantes in ea mundari; ideo subiunxit, et plenius exponens idem beatus Paulus uirtutem huius hostie:  Et omnis quidem sacerdos presto est, quotidie ministrans,  et easdem sepe offerens hostias, que nunquam possunt auferre peccata; hic autem unam pro peccatis offerens hostiam in sempiternum sedet ad dexteram Dei, de cetero exspectans, donec ponantur inimici eius scabellum pedum eius. »Priores enim ostendit inutiles esse hostias ad integram mundationem, sed formam magis eas esse, et multo minus habere: sed quia occurrebat ei adhuc, id est, si forme erant, quomodo ueritate ueniente non cessauerunt, neque discesserunt, sed adhuc celebrantur? Adhuc ergo [de] his agit [Chrys., Hoc ergo his ait], ostendens quia iam non celebrantur, neque uelut forme; non enim eas acceptabiles habet Deus.« Et hoc soli habent, qui semper Spiritui sancto restiterunt. Quapropter  prophetico testimonio redarguit eos dicens: Holocautomata et pro peccato noluisti. »De nullo alio nisi de Christo hoc dicitur. Et quid mirum si nunc non est uoluntas Dei in sanguine hircorum et taurorum, dum per prophetam Isaiam dicitur: Quis quesiuit hec de manibus uestris ? Dum hec noluisti, tunc dixi: Ecce uenio; in qua uoluntate salui facti sumus. Quomodo salui facti sumus? Id est, per oblationem corporis Iesu semel. Et omnis quidem sacerdos presto est quotidie ministrans. Ministrare autem famulorum est; sedere uero dominorum; unde et dicit: Sedet ad dexteram Dei. Quapropter unam offerens hostiam, que saluare potest in perpetuum, sedet ad dexteram Patris, de cetero exspectans, donec ponantur inimici eius scabellum pedum eius. Qui  sunt inimici eius? Iudei scilicet et omnes infideles,« qui in die iudicii damnandi sunt ab eo. »Et hic nimietatem potentie significat; non dixit, subiiciantur; sed ut ponantur sub pedibus eius. Non igitur efficiamur ex numero inimicorum. Non enim soli inimici, qui infideles, sunt; sed etiam qui uita immunda pleni sunt. Prudentia autem carnis inimica est in Deum: legi enim non subiicitur, nec enim potest .

697 uERS. 14-18.---Una enim oblatione consummauit in sempiternum sanctificatos. Contestatur autem nobis et Spiritus sanctus. Postquam enim dixit: Hoc est autem testamentum, quod testabor ad illos post dies illos, dicit Dominus: Dando leges meas in cordibus eorum, et in mentibus eorum superscribam eas;  et peccata eorum et iniquitatem eorum iam non recordabor amplius. uera [Ita Cod.; leg.: Ubi] autem horum remissio, iam non oblatio pro peccato. Una quippe oblatio corporis Christi perfectos faciet sanctificatos, que remissionem integram facit peccatorum. Hoc autem et ex testimonio probauit prophetico dicens: Contestatur autem nobis Spiritus sanctus: Hoc est autem testamentum, quod testabor ad illos post dies illos, dicit Dominus: Dando leges meas in cordibus eorum. Non ita, ut scripta fuit lex in tabulis lapideis; sed in tabulis cordis carnalibus perpetualiter scribebat illam. Que est ista lex, que in cordibus singulorum scripta est? Utique caritas; ut ea que nolumus nobis fieri, alteri non faciamus; hec est que cooperit multitudinem peccatorum : sicut in Euangelio dicitur: Omnia que uultis ut faciant uobis homines, hec eadem et uos facite illis . Quapropter non est necesse quotidie sacrificiis quotidianis purgare, sicut in ueteri lege.

uERS. 19-21.---Habentes itaque fratres fiduciam in introitu sanctorum in sanguine Christi, quam initiauit nobis uiam nouam et uiuentem per uelamen, id est, carnem suam, et sacerdotem magnum super domum Dei. Hic ostendit distantiam pontificis et sacerdotis, et hostiarum, et tabernaculi, et testamenti et repromissionis, et multam differentiam, si quidem illa fuerunt temporalia, hec autem eterna; illa quidem ad horam parentia, hec itaque permanentia; illa infirma, hec perfecta; illa forme, hec ueritas; hoc  autem testamentum nouum, habens remissionem peccatorum, illud autem nichil huiusmodi; illud autem manu factum, hoc autem non manu factum; illud quidem sanguinem hircorum, hoc autem, Domini [Chrys., hoc autem Deum]: illud quidem stantem sacerdotem habebat, hoc autem sedentem. Quoniam igitur illa minora sunt, hec autem maiora, habentes igitur, inquit, fratres fiduciam. Unde? Sicut enim confusionem faciunt peccata, sic fiduciam remissio peccatorum; et quod heredes effecti sumus, et quod tanta dilectione fruimur. In introitu, inquit, sanctorum. Hic celum dixit et accessum ad spiritalia. Quam dedicauit, hoc est, quam construxit, et quam initiauit. Dedicatio quippe dicitur initium utendi.  Quam preparauit, inquit, et per quam ipse perrexit, uiam nouam et uiuam. Per uelamen, inquit, carnis sue. Hec quippe caro primum penetrauit uiam illam, et dedicauit eam hac ratione, quomodo [Idem, quoniam] ipse in ea perrexit. uelamen autem merito uocamus; cum enim eleuatus est in celum, tunc apparuerunt celestia.

uERS. 22.---Accedamus, inquit, cum uero corde et in plenitudine fidei, aspersi corda a conscientia mala, et abluti corpus aquarum unda. In quo accedamus? Scilicet fide, spiritali cultura, in ueraci corde, sine simulatione, in satisfactione fidei; quia nichil est uisibile horum. Neque sacerdotes iam, neque sacrificium, neque altare. Propterea inquit, in plenitudine fidei. Sic oportet credere, quomodo certi sumus de  uisibili. Etenim et adhuc amplius. Hic enim aliquando carnis sensus errant in his que uidentur, illic autem nequaquam: quia spiritu spiritalia percipimus, et non licet hesitare de eis. Ideo ait: Aspersi corda a conscientia mala. Ostendit quia non fides sola, sed etiam uita cum uirtute queritur, quia fides sine operibus otiosa est: illi autem corpora mundabant, non conscientiam. Et abluti, inquit, aqua munda. Lauacrum baptismatis in hoc loco dicit. Baptisma enim corporis mundatio non est, sed anime,« si fides adest baptizato, siue parentum, siue sui ipsa, si ad rationabilem etatem peruenerit.  Teneamus spei nostre confessionem indeclinabilem, fidelis est enim, qui repromisit. »Nihil enim scruteris, nil rationis  exspectes, fide opus habent hec omnia,« quia sine fide impossibile placere Deo. Sicut Deus fidelis est in promissis suis, ita fideles uult nos esse in promissis nostris, que uouimus. Diabolo contradicere debemus, et Christo seruire.

698 uERS. 24, 25.---Consideremus inuicem in prouocatione caritatis et bonorum operum. Non deserentes collectionem nostram sicut est consuetudinis quibusdam. Quid est, intelligamus inuicem? Si uirtute creditur [Id., si quis fuerit uirtute preditus], hunc imitemur, et in eum intendamus, ut diligamus et diligamur; ex dilectione quippe bona opera fiunt. Magnum quippe bonum est congregatio: ipsa namque caritatem operatur frequentiorem, et ex ea cuncta bona opera generantur. Nihil quippe bonum  est, quod non per caritatem fit. Istam igitur confirmemus inuicem, quia plenitudo legis caritas est . Non enim laboribus opus habemus aut sudoribus: si dilexerimus inuicem, spontanea nobis uia sternitur ducens ad uirtutem et ad celestia.« Sicut est consuetudinis quibusdam. In hoc loco non solum admonuit, sed etiam culpauit et terruit unitatem caritatis scindentes. Sed consolantes, et tanto magis, quanto uideritis appropinquantem diem. Quem diem designat, nisi diem iudicii, in quo singulorum merita examinantur? uel etiam extremum diem uite nostre; dicit enim alio loco: Dominus prope est, nichil solliciti sitis , id est, de terrenis. Et item: Nunc propius est nostra  salus, quam credidimus : tempus enim abbreuiatum est.

uERS. 26.---uoluntarie enim peccantibus nobis, post acceptam notitiam ueritatis, iam non relinquitur pro peccatis hostia. Sponte namque peccantibus nobis, postquam accepimus ueritatis agnitionem, ultra non relinquitur hostia pro peccatis, sicut in ueteri lege donatum fuit hostias offerre sepius pro peccato. Neque enim Christus ipse iterum immolandus est pro peccatis nostris; hoc enim semel factus est, et secundo non est opus; sed magis opus est post acceptam gratiam permanere in fide et ueritate bonorum operum. »Mundatus es, liber es a criminibus, factus es Filius Dei. Si ad primum uomitum reuersus fueris, aliud te exspectat iudicium,« nisi per penitentiam  renouatus fueris. Ideo subsequenter ait:  Terribilis autem quedam exspectatio iudicii, et ignis emulatio, que consumptura est aduersarios. »In hoc non penitentiam exclusit, neque propitiationem, que fit per penitentiam; neque repellit et deiicit per desperationem delinquentem; non enim ita est inimicus salutis nostre. Sed quid? Secundum namque exclusit lauacrum baptismi. Non enim dixit: Non est ultra penitentia; neque dixit: Ultra non est remissio: sed hostia, inquit, ultra non est, hoc est, crux secunda ultra non est. Una namque perfecit in perpetuum eos, qui sanctificantur, non sicut Iudaice. Cautos nos uolens efficere, ne ultra uel crucem Christi, uel hostias iudaicas exspectemus pro peccatis.« Et quicunque penitentie medicamentum neglexerit,  ignis emulatio deuoret eum. Quapropter unusquisque ad penitentie, dum tempus habet, medicamentum confugiat, ne igni tradatur eterno.  Irritam quis faciens legem Moysi sine ulla miseratione duobus uel tribus testibus moritur. Terrorem enim incutit Christianis de penis [eorum] qui sub lege peccauerunt. »Sine miseratione, inquit, ut nulla sit uenia, nulla sit misericordia, quanquam Moysi esset illa lex. Si duo uel tres, sicut ille disposuit, testificantur super eum, confestim iudices populi iudicant eum ad mortem, si legi contrarius fuit aut inobediens. Et si hoc ita est in ueteri lege, ubi lex Moysi irrita fit.  Quanto magis, inquit Apostolus, putatis deteriora mereri supplicia, qui Filium Dei conculcauerit, et sanguinem testamenti pollutum  duxerit, in quo sanctificatus est, et spiritui gratie contumeliam fecerit?

Quanto maior est Christus quam Moyses, gratia quam lex, tanto maiora merebitur supplicia. Et quomodo conculcat quisque Filium Dei? Quando enim ex eo indigne participamur per sacramenta, nonne grande peccatum committit? Nonne illum conculcat? Nonne ipsum contemnit? Sicut enim ea que conculcamus, nullius momenti pendimus, sic et qui libere peccant, absque timore, et absque penitentia, Christum nullius momenti existimant,« nec eum iudicem futurum formidant. Factus est per gratiam corpus Christi, et seipsum facit corpus diaboli; et sanguinem Christi impollutum [pollutum] facit, in  quo mundatus est, et ad uomitum reuertitur pristinum, et seipsum per penitentiam iterum mundare neglexerit [Forte, negligit]. 699 Et spiritui gratie iniurians. »Qui uero beneficium dantis grata mente non suscipit, iniuriam faciens [Forte, facit] benefacienti. Ille facit te filium, tu uero uis fieri seruus peccati. uenit enim ad habitandum apud te;« tu uero non preparas ei domum dignam habitationis sue, alium, id est, diabolum tibi habitatorem concilians.

uERS. 30.---Scimus enim qui dixit: Mihi uindicta, et ego reddam. Et iterum: Quia iudicabit Dominus populum suum. De inimicis hoc dixit, et de negligentibus per penitentiam se purgare; sed securi male faciunt. Iudicare enim intelligitur plebem suam,  separando [in] plebe sua bonos a malis, fideles ab infidelibus.  Horrendum est enim incidere in manus Dei uiuentis. Incidit in manus Dei in die iudicii, id est, in potestatem eius iudicis, qui reddet unicuique secundum merita sua, qui non uult modo preuenire in confessione et penitentia faciem eius, dum tempus habet. Si non penituerit de peccatis suis, incidit in horrendum iudicium omnipotentis Dei.  Rememoramini autem pristinos dies, in quibus illuminati magnum certamen sustinuistis passionum. »Postquam uero Paulus concutit animos eorum dicendo: Horrendum est incidere in manus Dei uiuentis,« fidem faciens, quod omnimodis oportet perire iniuriantem gratiam Dei, et Spiritui sancto iniuriam facientem, et hoc ex lege Moysi docet.  »Proinde ne multo timore desperantem a tristitia et desperatione absorberi faceret, consolatur eos per laudes et hortationes; et emulationem domesticam eis proferens. Illuminati, id est, confortati per gratiam diuinam, magnum certamen sustinuistis passionum. Non dicit simpliciter certamen, sed addidit, magnum. Nec dixit, tentationes, sed pugnam, quod quidem est multe laudis, et nostrarum predicatio laudum« pro Christi nomine pati.  Et in altero quidem opprobriis et tribulationibus spectaculum facti: in altero autem socii taliter conuersantium effecti. Nam et uinctis compassi estis. Modo minutatim per partes prosequitur laudes eorum, dicens, eos non solum uiriliter sustinere passiones pro Christo uerum etiam et uinctis compassos eos  esse annuntiat. Et tribulationibus opprobriisque spectaculum facti. »Grauis quippe res est opprobrium; et idonea ad fortitudinem anime subuertendam, et ad excecandam mentem potens, quoniam ualde appetens est glorie genus humanum; propterea etiam et opprobriis facile captatur [Chrys., captiuatur]. Et non simpliciter dixit opprobriis, sed etiam augmentum fecit, dicens, spectaculum [Cod. semper, expectaculum] facti. Cum enim quis secrete exprobratur, contristatur quidem; sed multo amplius cum coram omnibus.« Et rapinam bonorum uestrorum cum gaudio suscepistis. Mirabiliter laudat eos in fide; quia si fidem non haberent, meliora recepisse pro hac substantia abrepta, non cum gaudio suscepissent  rapinam eius. Proinde subiungit fiduciam fidei. Cognoscentes, inquit, uos habere meliorem et manentem substantiam. Quasi diceret: uestras futuras uidentes diuitias sustinuistis cum gaudio. Quod necdum apparet, quasi presens appareret, cernebatis. »Hoc enim totum apostolicum est opus, et dignum illis fortibus animabus, ut flagellis gauderent, sicut in Actibus apostolorum legitur: Euntes autem a concilio, gaudentes quia digni habebantur pro nomine Iesu contumeliam pati . Cognoscentes, inquit, uos meliorem habere et manentem substantiam; prout diceret, firmam, et substantiam [Chrys., firmam et stabilem], que perire non possit, sicut ista terrena perit.« Deinde laudans eos dicit:  Nolite itaque amittere confidentiam uestram, que  grandem habet remunerationem apud Deum. Apparet autem quia in magna confidentia erant ad Deum, quam ne amitterent, instantissime eos hortatur; facilius enim integra conseruantur quam amissa recuperentur. Nihil enim uobis necessarium est, nisi ut stetis firmiter, et permaneatis in fortitudine uestra, que magnam habet remunerationem apud Deum.

uERS. 36.---Patientia enim uobis necessaria est, ut uoluntatem Dei facientes reportetis promissionem. O quanta magnitudo exhortationis istius et consolationis! Unum quippe opus habeatis, id est, ut perseueretis in agone, donec recipiatis coronam condignam  labori uestro. Quia non qui ceperit, coronabitur, sed qui perseuerauerit in certamine usque in finem, hic saluus erit . In patientia siquidem possidebitis, dicit Dominus, animas uestras. Reportetis, dixit, id est, accipiatis promissiones Dei.  Adhuc enim modicum aliquantulum, qui uenturus est, ueniet et non tardabit. Non minima consolatio est laboris, cito sperare uenturum iudicem, et remuneratorem, et consolatorem, remuneraturum certaminis constantiam.  Iustus autem meus ex fide uiuit: Quod si subtraxerit se, non placebit anime mee. Nos autem non 700 sumus subtractionis filii in perditionem, sed fidei in acquisitionem anime. Hoc propheticum intulit Apostolus testimomonium ad exhortationem fidei. Sicut displicebit qui  dubitat, ita qui crediderit, uiuet in fide sua recta. Quapropter credamus uelociter uenisse [Forte, uenturum] iudicem Christum, et preparemus nos obuiam in bonis actibus, ne simus abstractionis filii a luce sempiterna; sed acquisitionis in gloriam, cum sanctis in die magno audientes uocem desiderabilem: uenite, benedicti Patris mei, percipite regnum, quod uobis paratum est ab origine mundi .





COMMENTATIO BREuIS IN QUASDAM SANCTI PAULI APOSTOLI SENTENTIAS.


 Albinus de hoc quod dicit Apostolus ad Corinthios: Omne peccatum quodcunque fecerit homo extra corpus est; qui autem fornicatur, in corpus suum peccat . Quod ita solui potest. Aliud est per corpus peccare, aliud in corpore. Per corpus fiunt furta, rapine, homicidia, et his similia: in corpore uero fiunt fornicationes, et libidinum immunditie; illa agit corpus, hec patitur. Aliter: In corpus peccat, qui tollit membra Christi, et facit membra meretricis, et templum Dei facit delubrum diaboli . Aliter: In corpus peccat, qui fornicationis causa uirginitatem perdit, quam recuperare  nunquam potest, Propheta attestante: uirgo Isrel cecidit, sed non adiiciet, ut resurgat . Potest per penitentiam fornicationis causa dilui; sed perdita uirginitatis corona resumi nequit. Sunt et qui de uxore hoc uolunt intelligi.

Est et alia questio, ubi ad Ephesios Apostolus loquitur: Exsurge, qui dormis, et exsurge a mortuis, et illuminabit te Christus . His etiam dicitur qui in tenebris peccatorum iacent, imo et moriuntur; qui si per penitentiam surgunt, mox sibi diuine gratie lumen adesse sentiunt. Sed quis hoc dixerit, queris? Utique Spiritus sanctus per Apostolum, ut nos exhortaret ad penitentiam. Itaque  quod Spiritus in eo loquebatur, subito protulit in medium, ut loquentis in se auctoritate firmaret, quam suis auditoribus persuadere uoluit. Sunt qui estimant eum hoc de reconditis antiquorum libris protulisse testimonium, sicut in aliis eum locis legimus fecisse. Sed hoc querendum est cur prius quasi uiuenti diceret, exsurge, qui dormis; et posterius quasi mortuo: et exsurge a mortuis? Anime mortem legimus, ut: Anima que peccauerit, ipsa morietur ; spiritus uero non legimus. Ac ideo quod dicit: Exsurge, qui dormis, ad spiritum referri; quod dicit: exsurge a mortuis, anime coaptari  potest [a 1Kb] .

De Epistola ad Titum. Cur Apostolus cuiusdam gentilis pete comprobaret testimonium: Cretenses semper mendaces, male bestie et uentris pigri ? Scilicet probat quia uerum intellexerat tales esse, quales illorum proprius propheta predixit, quem alludens prophetam nominauit; quod scilicet tales Christiani tales mereantur habere prophetas. Sumpsit autem istum uersiculum de libro Epimenidis Cretensis pete, cuius titulus est: De oraculis. Quem eumdem estimauerim legisse Apostolum, ut sciret quid gentilium promitterent oracula; non quod totum comprobaret librum, sed aurum in stercore  reperiens, id est, ueritatem inter falsitates, retulit illud in donaria Dei, et ut ingenitum Cretensibus uitium falsitatis, illorum proprio potissimum auctore [Ms., auctori] confunderet. Mendaces quippe Cretenses, dixit, et male bestie et uentres pigri, qui falsa persuadent et ferarum ritu sanguinem sitiunt deceptorum; et non cum silentio operantes suum panem manducant, quorum Deus uenter est, et gloria in confusione eorum .

Quarta uero interrogatio fuit de Epistola ad Hebreos, ubi dicit Apostolus: Impossibile est enim eos, qui semel sunt illuminati, gustauerunt etiam donum celeste, et participes sunt facti Spiritus sancti, gustauerunt nichilominus bonum Dei uerbum, uirtutesque seculi uenturi, et prolapsi sunt, renouari rursus ad  penitentiam, rursum crucifigentes sibimetipsis Filium Dei et ostentum [Leg., ostentui] habentes . Totus hic locus, et anteriora eius et posteriora, magnis obscuritatibus obuolutus est; tamen ut aliqua dicamus de huius tantummodo sententie expositione; et ut breui sermone eius aperiam profunditatem, putatur Apostolum hoc dixisse de sacrificiis Iudeorum; uel de baptismo Christianorum, quod impossibile sit  eos, qui semel illuminati sunt per fidem, gustauerunt enim donum celeste, id est, per baptismum remissionem peccatorum; et participes sunt facti Spiritus sancti,  acceperunt quidem per manus impositionem Spiritum  sanctum; gustauerunt nichilominus bonum doctrine, uerbum salutare, uirtutesque seculi uenturi, scilicet spem future glorie, que sanctis promittitur; et prolapsi sunt in aliquo peccato infidelitatis, hos tales impossibile est per sacrificia Iudaica mundare, uel [per] baptismum renouari iterum ad penitentiam; quia sicut semel Christus mortuus est pro salute omnium, ita semel unusquisque baptizari debet in salutem. Ideo renouari dixit, quia homo in baptismo nouus efficitur. Si enim sciremus nos semper per baptismum posse mundari, quando cessaremus peccare? Sic enim impossibile est secundo crucifigi Christum . Quid est nostrum baptisma, nisi crucifixio Christi? Sicut enim Christus in cruce mortuus est, ita et nos in baptismate  morimur peccatis; et sicut tres dies in sepulcro fuit, ita nos ter mergimur, dicente Apostolo, consepulti enim sumus cum Christo per baptisma ; et sicut resurgente eo mors ultra illi non dominabitur, ita et nobis post resurrectionem baptismi peccata dominare non debent, sicut idem Apostolus precipit: Fratres, si consurrexistis cum Christo, que sursum sunt sapite, non que super terram; mortui enim estis, et uita uestra abscondita est cum Christo in Deo, cum autem Christus apparuerit uita uestra, tunc et uos apparebitis cum ipso in gloria .





BEATI ALCUINI COMMENTARIORUM IN APOCALYPSIN LIBRI QUINQUE.  *





MONITUM MAII.

Codex uaticanus optime note et antiquitatis eximie, nempe seculi noni uel certe decimi, exhibuit mihi libellos quinque commentariorum in Apocalypseos capita priora duodecim; quibus libellis Alcuini nomen inscriptum est. Quanquam autem in plenissima Alcuini editione per Frobenium curata id opus minime exstat, attamen Ioan. Trithemius, Script. Eccl.; Sixtus Senensis, Bibl. sacr.; et Baleus, Script. Britan., cent. II, Alcuini in Apocalypsin Commentarium diserte commemorant: quare superest ut arbitremur, hunc in deperditis hactenus iacuisse. Nil autem interest quod predicti auctores unum dicant eius operis librum; nostri enim libelli quinque tam breues sunt, ut intuentibus ipsorum molem, unius instar uideri potuerint. Ne uero lectores mei facile mirentur quod id opusculum in codicibus nostris tandiu latuerit, illud, queso, meminerint quod nempe decessor meus in uaticana prefectura Petrus Fogginius incognitum aliud Alcuini opusculum ex uat. palatino codice extulerit, libellum scilicet aduersus heresim Felicis Orgelitani, quem a se prefatione instructum preloque iam paratum, deinde ad Frobenium misit, ut in nouam quam splendide adornabat editionem  insereretur. Id, inquam, Fogginii exemplum, et operis etiam stylus ab Alcuiniano minime discrepans, codicis alta antiquitas, et inscriptum Alcuini, ut dixi, nomen, animos mihi addiderunt, ut confidenter opus in lucem emitterem: cuius quidem erudita prefatio, eos qui ante se Apocalypsin illustrarunt, usque ad equales suos Bedam uenerabilem et Ambrosium Autpertum, enumerat: ratio autem operis pia, moralis, mystica, et ad Christum atque ad Ecclesiam cuncta ut par est referens. Neque illud contemnent philologi, quod col. 1098 et 1106 alteram quoque Alcuinus translationem Apocalypseos demonstrat. Quod si quem non immerito offendat minuta illa, quam interdum persequitur, etymologia nominum propriorum et explicatio, is eam conformem esse sciat alteri Alcuini opusculo  ubi nominum Hebraicorum litteralem, allegoricam, et moralem facit interpretationem. Omne scilicet euum suos quodque patitur manes; neque id tamen impedit quominus Alcuinus seculi sui fax fuerit, ut ait Baronius ad an. 802, diuinarum et humanarum litterarum neritia nemini secundus, et Anglorum certe post beatum  Adelmum et Bedam doctissimus, Parisiensis academie fundator, Magni denique Caroli magister, ut eum ueteres appellant, deliciosus: et quem Deus in Occidente pugilem hereticis Adoptianis opposuit, ut in Oriente Cyrillum Nestorianis.



LIBER PRIMUS.



INCIPIT PRAEFATIO ALCUINI IN EXPOSITIONEM APOCALYPSIS.


Beatus Beda in septem periochis dicit Apocalypsin consistere. In prima post salutationem commemorat Domini passiones et glorias ad confirmandos infirmos: deinde commemoratis que in septem Ecclesiis gesta et gerenda sunt, describit pugnas et uictorias uniuersalis Ecclesie. In secunda uidet quatuor animalia, et uiginti quatuor seniores, et Agnum stantem, et librum septem sigillis signatum: narrat etiam pugnas et triumphos Ecclesie. In tertia sub specie septem angelorum tuba canentium uarios euentus Ecclesie describit. In quarta, sub figura mulieris et draconis, pugnas et uictorias Ecclesie narrat, ubi per septem angelos dicta et facta commemorat,  etsi non ut prius. In quinta per septem angelos septem plagis terram percutit. In sexta damnationem meretricis narrat. In septima uxorem Agni dicit ornatam de celo descendere. De septem regulis Tichonii; quarum prima est de Domino eiusque corpore, secunda de Domini corpore uero et simulato, tertia de promissis et lege, quarta de specie et genere, quinta de temporibus, sexta recapitulatio, septima de diabolo eiusque corpore. He septem regule, non solum in Apocalypsi, sed in aliis libris inueniuntur, maxime autem in propheticis.

In Apocalypsin primus commentatus martyr uictorinus; quem sequens beatus Hieronymus quedam que ille iuxta litteram intellexerat auferens, quedam  ex proprio adiiciens, unum in eam condidit librum, promittens, se in ea potissime laboraturum, si uite spatium adesset: sed opus illud utrum impletum fuerit, incertum est. Donatista etiam Tichonius multiplicem in eam edidit expositionem, sed perfidie ueneno commiscuit. Post quem Primasius Africane Ecclesie antistes, uir per omnia catholicus et in diuinis Scripturis eruditus, quinque eam libris enodauit, in quibus, ut ipse asserit, non tam propria quam aliena contexuit, eiusdem scilicet Tichonii bene intellecta deflorans; nichilominus et beati Augustini quedam exposita capitula adnectens. Et quamuis eam plenius quam alii exposuerit, altissimo tamen sermone composuit. Denique etsi numero  pauca, luculentissime tamen a sancto Gregorio exposita sunt capitula per eius diuersa opuscula. Postremo beatus Ambrosius Autpertus presbyter quedam ex his, multa uero ex suo ponens, pulcherrime pertractauit. Explicit prefatio.



EXPOSITIO PROPHETIAE NOuI TESTAMENTI.


[a 2Kb] Exsul ab humano dum pellitur orbe Ioannes
   Et uetitus Coici est cernere regna soli.
Intret ouans celi Domino dilectus in aulam
   Regis et altithroni gaudet adesse toris.
Hinc ubi subiectum sacra lumina uertit in orbem
   Currere fluctiuagas cernit ubique rotas.
Et Babel et Solymam mixtis confligere castris,
   Hincque atque hinc uicibus tela fugamque capi.
 Sed mitem sequitur miles qui candidus agnum,
   Cum duce percipiet regna beata polo.
Squammeus est anguis per tartara ceca maniplos
   Submerget flammis, peste, fameque suos.
Huius que facies, stadiumue, ordoue duelli,
   Ars que, que phalanx, palma et arma forent,
Pandere dum cuperem, ueterum sata lata peragrans
   Excerpsi campis germina pauca sacris,
Copia ne potior generet fastidia mensis,
   Conuiuam aut tenuem tanta parare uetet.
Nostra tuis ergo sapiant si fercula labris
   Donanti laudes da super astra Deo.
Sin alias, animos tamen amplexator amicos
   Que cano, corripiens pumice frange fero.

 Inter reliquos Noui Testamenti libros, sola Apocalypsis prophetia uocatur, iuxta illud: Beatus qui legit et qui audiunt uerba prophetie libri huius, et cetera. Quia ergo noua prophetia est, sic excellit ueterem prophetiam, sicut Euangelium obseruantiam legis, quia que de Christo et de Ecclesia antiqua prophetia reuelanda predixit, hec iam reuelata denuntiat. Unde et Apocalypsis, id est reuelatio, inscribitur. Huius autem libri magna auctoritas est, quia a Trinitate per angelum ad Ioannem mittitur. A Patre, ut illud: Quam dedit illi Deus palam facere. A Filio, ut illud: Ego iehsu misi angelum meum testificari uobis. A Spiritu quoque sancto, ut illud: Dominus Deus omnipotens Spiritus prophetarum misit angelum  suum, et cetera. Igitur quia nichil historicum sonet, ipsius uerba docere probantur. Neque enim in celo sunt fabri qui loricas fabricent, nec mulier in celo parere potuit. Nunc superest ut qualitatem uisionis eius discutiamus. Tres itaque uisionum modos patres nostri intelligendos docuerunt: corporalem, ut uidemus per oculos solem, lunam, et reliqua; spiritalem, que fit per mentis excessum siue uigilantibus siue dormientibus uiris, cum non res corporales, sed similitudines rerum corporalium per spiritum intuentur, quemadmodum Pharao uidit septem boues, et Nabuchodonosor lapidem precisum de monte sine manibus, et Petrus linteum. Tertius est qui intellectualis appellatur, per quem nec corporales res, nec earum similitudines, sed ipsa rerum ueritas  intuentibus manifestatur, quod huic tantummodo Apocalypsis beatus Hieronymus ascribit. Sanctus uero Augustinus spiritalem in hac intelligi debere uisionem, ac per similitudines rerum corporalium ostensam, omnimodis docet. Sed ipsi uiderint quis eorum uerius dixerit. Ordo uero narrationis hic est: Aliquando ab aduentu Domini inchoat, et perducit usque ad finem seculi. Aliquando ab aduentu Domini inchoat, et antequam finiat, ad initium redit, et ea que dimiserat, siue que dixerat, diuersis figuris repetens, ad secundum Domini aduentum percurrit. Aliquando incipit a nouissima persecutione; sed antequam ad finem ueniat, recapitulando utraque coniungit. Aliquando ad enarrandum proposita paululum intermittit, et aliud non ad hoc pertinens interponit;  post quod ordine conciso que ceperat perdocet. Aliquando in ipso genere locutionis sic mutata figura quasi alia permiscet, ut non nil aliud significet quam quod narrare ceperat. Et nota quia rarissime in hac reuelatione uel angelus, uel Ioannes proprias tenent personas. Recurrit autem sermo a specie ad genus, quemadmodum cum Iezabel specialiter increpasset, subiunxit: Et dabo unicuique uestrum secundum opera sua. Quod generaliter siue bonis siue malis congruere uidetur. Item a genere ad speciem transit quando cum Ecclesie, que habitat inter malos, sub specie pastoris Pergamenorum diceret: Scio ubi habitas, ubi sedes est Satane, et reliqua. Continuo negligenti pastori intulit: Habeo aduersus te pauca, et cetera. Ab hac specie transit ad aliam, cum protinus  subdit: Ita habes et tu tenentes doctrinam Nicolaitarum. Qui enim non ait: Habes etiam illic, sed habes et tu, patenter innuit quia ab una specie ad aliam sermonem conuertit. Inuenitur etiam genus in specie. Nam dicendo Ego Ioannes frater, et reliqua, in sua persona totius Ecclesie persecutiones insinuat, quas quotidie propter uerbum Dei patitur. Iungitur etiam genus generi, cum sedes dicitur posita in celo. Utrumque enim per se positum, id est et celum et sedes, in hac reuelatione frequenter Ecclesiam designat: cum autem simul iunguntur, unam eamdemque Ecclesiam figurant.



CAPUT PRIMUM.

uERS. 1.---Apocalypsis Iesu Christi. Primo notandum  quia plenior sensus redderetur, si hec est Apocalypsis diceret; sed Scripturarum mos est breuitatis causa prenominatas particulas sub auditione relinquere. Hinc est quod Salomon non ait: He sunt parabole Salomonis, uel, Hec sunt uerba Ecclesiaste. Apocalypsis, ut dictum est, ex Greco in Latinum reuelatio interpretatur. iehsu Hebraice, Grece sotir, Latine autem dicitur salutaris. Christus Grece, Latine unctus. Nam chrisma unctio dicitur. Chrisma uero primus iubente Domino Moyses in libro Exodo composuisse narratur, quo reges et sacerdotes ungebantur, prefigurantes Christum a Patre inuisibiliter unctum. Quam dedit illis Deus palam facere seruis suis, que oportet fieri cito. Hic quoque notandum quia usitatius diceretur, Qua dedit illi Deus: sed  sacre Scripture consuetudo est frequenter pro ablatiuo sine prepositione accusatiuum ponere. Unde est illud psalmi: Exaudi, Domine, uocem meam, qua clamaui ad te. Et Paulus: Bonum certamen certaui. Ostenditur enim his uerbis hec reuelatio esse Iesu Christi, et hoc a Deo illum accepisse, ut sua reuelatione palam faceret seruis suis que oportet fieri cito. Quam ob rem ita distinguendum est, Apocalypsis Iesu Christi; et deinde inferendum, quam dedit illi Deus palam facere seruis suis, et reliqua: quorum unum ad diuinitatem redigitur, secundum quam ipse cum Patre cuncta reuelat mysteria; alterum ad humanitatem, secundum quam non solum a Patre et Spiritu sancto, sed et a semetipso accepit, ut ipse sua reuelatione ea que cito oportet fieri, seruis suis declaret.  Unde non dicitur, quam dedit illi Deus Pater, sed indefinite, quam dedit illi Deus, id est Trinitas. Et nota quia dicendo seruis suis, ostendit Filium etiam in forma serui, non seruum, dum eius humanitas domina predicatur seruorum. Suis autem dicit, id est diuine gratie subiectis; iuxta illud: Confiteor tibi, Domine, Pater celi et terre, quia abscondisti hec a sapientibus et prudentibus, et reuelasti ea paruulis . In eo uero quod subditur, que oportet fieri cito, quanquam innumera possint intelligi, singulari tamen intentione de temporalibus Ecclesie pressuris gaudiisque perennibus uenturis, ac de malorum presenti felicitate, eternisque futuris cruciatibus sermonem contexit. Que omnia cito fiunt, quia hoc presens tempus sine aliqua momenti interpositione  ad finem transuolare compellitur. Unde idem Ioannes alibi dicit: Filioli, nouissima hora est .

Et significauit mittens per angelum suum seruo suo Ioanni. Significauit, id est, sigillauit. Nam signum sigillum dicitur; unde et Danieli dicitur: Clausi sunt signatique sermones . Et Isaie: Signaui uisionem in discipulis meis . Sed quid sibi uult quod signata hec uisio dicitur, cum in sequentibus dicatur, Ne signaueris uerba prophetie libri huius? nisi quia piis reserantur, impiis signo clauduntur, neque enim propter fideles seruos, sed propter fures diuitie sigillantur. Unde ad Danielem dicitur: Impie agent impii; porro docti intelligent  . Dicendo autem significauit, ostendit non iuxta litteram accipi debere, sed ad mysteria altius perscrutanda significationis uerbo nos fecit intentos. Hec igitur uisio per angelum missa est; sed incircumscriptus spiritus, qui hanc misit, et in eo fuit per quem misit, et in eo cui misit. Idem autem angelus qui apparuit solius incarnati uerbi figuram gessit, eiusque corporis, quod est Ecclesia. Ipse etiam Ioannes, cui apparuit, Ecclesie typum pretendit. Non autem duas Ecclesias angelum et Ioannem prefigurasse credendum est; sed cum angelus typum tenet capitis, Ioannes predicatorum; cum angelus predicatorum, Ioannes auditorum; et cum per angelum precedentia membra, per Ioannem sequentia designantur; siue in angelo Ecclesia intelligitur  post resurrectionem glorificata; in Ioanne uero presens erudienda a Christo. Preterea sciendum quia sic Dominus post ascensionem apparet quemadmodum ante incarnationem patribus apparuit, id est per angelicam creaturam. In quo facto patenter ostendit, non se corporaliter nunc ad docendum requiri debere, qui ubique presens est maiestate: nec enim existimandum est, humanitatem ex uirgine sumptam fuisse in angelo; sed illius figuram angelum expressisse. Nihil etiam mirum quod similis filio hominis uocatur, cum Daniel propheta angelum Gabriel uirum nominasse perhibetur. Sic autem per hunc angelum dicitur: Ego sum primus et nouissimus, et reliqua. Quemadmodum ante incarnationem Deus in assumpta angeli persona dicit: Ego sum Deus  Abraham, et cetera. Sicut enim Moyses eum qui sibi in rubo apparuit, modo angelum, modo Dominum uocat; sic Ioannes hanc reuelationem sibi per angelum missam perhibet, et ipsum in mysterio et figura Dominum Iesum Christum fuisse confirmat. Itaque et Paulo Dominus in uia per angelum apparuit; quia si in proprie carnis substantia apparere debuisset, Ioanni, quem specialiter dilexit, appareret. Et notandum quia more aliorum Ioannes de se quasi de alio loquitur. Moyses quippe ait: Erat Moyses uir mitissimus . Et Iob: uir erat in terra Hus nomine Iob , et cetera. Non enim ipsi a se, sed Spiritus sanctus per eos loquebatur.

uERS. 2.---Qui testimonium perhibuit uerbo Dei,  et testimonium Iesu Christi quecunque uidit. Perhibuit tunc Ioannes, perhibet nunc Ecclesia, cuius ille figuram gerebat, cum hanc Apocalypsin cerneret. uerbum autem et Iesum Christum distinguit propter duas Christi substantias, qui de utroque testimonium perhibuit dicens: In principio erat uerbum. Et item: uerbum caro factum est. uidit autem ad utrumque refertur. uidit enim spiritalibus oculis uerbum, corporalibus uero omnia que de humanitate ipsius narrantur.  Beatus qui legit et qui audiunt uerba prophetie libri huius, et seruant ea que in ea scripta sunt. Tempus enim prope est. Hic claret quanta sit huius libri auctoritas, qui inter omnes prophetias speciali quodam modo sponsione  beatitudinem repromittit. Dicendo autem qui legit, et qui audiunt, doctorum personam et audientium demonstrauit. Quod uero subditur, et seruant ea, ad utrosque pertinet, quia non auditores legis iusti sunt apud Deum, sed factores legis iustificabuntur. Et ut ad hec obseruanda utrorumque animos incitaret, subiecit: tempus enim prope est; scilicet quo uel iusti post obseruantiam mandatorum remunerentur, uel iniusti post negligentiam puniantur.

uERS. 4.---Ioannes septem Ecclesiis que sunt in Asia. Per septenarium numerum uniuersalis Ecclesia exprimitur, propter septem dona illius qui repleuit orbem terrarum. Hinc Eliseus septies puerum oscitare fecit super quem incubuit, quoniam populus infidelitate mortuus, per septem dona sancti Spiritus  uiuificatur. Septenarius itaque numerus perfectus est, qui a ternario et quaternario formatur; ternarius namque in diuinis Scripturis perfectus habetur propter mysterium Trinitatis; siue propter tres uirtutes, fidem, spem et caritatem; siue propter tres ordines fidelium, predicatorum, abstinentium, et coniugatorum. Quaternarius uero perfectus est propter mundi partes, siue propter quatuor principales uirtutes, id est prudentiam, temperantiam, fortitudinem atque iustitiam; seu propter quatuor Euangeliorum libros. Quia igitur Trinitatis cognitio quatuor celi cardines comprehendit; siue quia spes, fides et caritas quatuor principalium uirtutum summam perficiunt; seu quia tres ordines credentium, quatuor Euangeliorum preceptis se subdunt, recte  per hunc septenarium numerum uniuersalis Ecclesia figuratur. Attamen sciendum quia specialiter ad septem Ephesiorum Ecclesias hec sacramenta de exsilio scripta mandauit. Non ergo species excluditur, sed in specie genus, id est uniuersalis Ecclesia ostenditur, que bene in Asia esse dicitur. Asia enim elatio interpretatur. Elatio autem non semper pro uitio ponitur, sed aliquando pro culmine uirtutis, ut illud: Ponam te in superbiam seculorum . Id est, faciam ut uoluptates omnes et infimos honores despicias. Et alibi: Sustulit te super altitudinem terre. In hac igitur elationis celsitudine consistit Ecclesia. Aliter, si elatio pro uitio ponitur, non accipiendum est quod sancta Ecclesia elata permaneat, sed quia dudum in elationis fastu erecta, humilis futura superno munere  sit predestinata. Iuxta illud: Nunquid ingressus es thesauros niuis, aut thesauros grandinis aspexisti, que preparaui in tempus hostis, in diem pugne et belli ?

uERS. 5.---Gratia uobis et pax ab eo qui est, et qui erat, et qui uenturus est, et a septem spiritibus, qui in conspectu throni eius sunt, et a Iesu Christo. Gratia dicitur uenia gratis collata, qua infulgente ex seruis peccati in filios iustitie adoptati sumus. Hanc Petrus, hanc Paulus scripturi fidelibus, titulo salutationis premiserunt, ut populos gratie exhortaturi, omnem salutationis summam in hac esse monstrarent: et apte gratia paci prefertur, quia nullus ad pacem Dei reconciliatus uenire poterat, nisi hunc  gratia misericordie precessisset. Quod autem dicit ab eo qui est, et qui erat, et qui uenturus est, specialiter unigenito Dei Filio assignandum est. Ipse essentialiter est cum Patre et Spiritu sancto, cui mutabilitas nunquam accidit, iuxta illud Pauli: Non fuit in illo est et non; sed est in illo fuit erat , quia ante quam de uirgine nasceretur in tempore, cuncta cum Patre tempora fecit. Unde idem Ioannes: In principio erat uerbum. Idem etiam uenturus est in assumpta humanitate ad iudicandum uiuos et mortuos; sicut scriptum est: Sic ueniet quemadmodum uidistis eum euntem in celum . Cum ergo certum sit quia hanc gratiam Ecclesia sicut a Filio et Spiritu sancto, ita a Patre per Filium et Spiritum sanctum acceperit, cur hoc loco  persona Patris reticetur? Scilicet quia sacrarum Scripturarum mos est, ut ubi una uel due de Trinitate persone ponuntur, tota simul Trinitas intelligatur. A septem uero spiritibus dicit propter unius spiritus septenariam operationem: qui ideo in conspectu throni, id est Ecclesie, hoc est in memoria sanctorum solus esse dicitur, quia eidem specialiter remissio peccatorum assignatur; iuxta illud: Accipite Spiritum sanctum; quorum remiseritis peccata, remittuntur eis . uel certe in Spiritu tota Trinitas intelligitur. Dicendo autem a Iesu Christo, ideo Filii personam repetit, quoniam qui dicitur erat ante secula, homo factus est in fine seculorum.

Qui est testis fidelis primogenitus mortuorum, et  princeps regum terre. Manifesto genere locutionis Christum dicit, specialiter testem fidelem, cum tres sint qui testimonium dant, Pater, et Filius, et Spiritus sanctus, et tres unus Deus sunt. Potest et specialiter Filius in assumpto homine dici testis fidelis, eo quod pro testimonio ueritatis usque ad mortem peruenerit carnis. Nam cum omnis Ecclesia in sanctis predicatoribus testimonium de Christo perhibeat, illi principaliter martyres, id est testes, dicuntur qui pro Christo mortem pertulerunt corporis. Primogenitus autem ideo dicitur, quia nullus ante ipsum non moriturus surrexit. Aliter omnes sancti mortui sunt mundo, ut illud: Mortui enim estis; sed iste singulariter, in quo nullum fuit peccatum. Reges uero, aut omnes sanctos dicit, qui se bene regere  nouerunt; aut certe predicatores, qui bonis se sociant; sed super malos erigunt, sicut Petrus super Ananiam, et Paulus sceptrum uibrat dicendo: Quid uultis? In uirga ueniam ad uos . Quia dilexit nos. Quomodo nos dilexerit, mala que pertulit manifestant. Non autem nos quales eramus dilexit, id est impios; sed quales ipso amore nos fecit. Unde continuo subditur: et lauit nos a peccatis nostris in sanguine suo. Sed quo ordine in sanguine suo nos lauerit, Apostolus indicauit dicens: Quicunque baptizati sumus in Christo Iesu, in morte ipsius baptizati sumus .  Et fecit regnum nostrum sacerdotes Deo et Patri suo. Quia caput nostrum rex est et sacerdos, ideo omnia membra  reges sunt et sacerdotes; ut illud Petri apostoli: uos genus electum regale sacerdotium . Reges autem sunt, seipsos regendo; sacerdotes uero, Deo offerendo; iuxta illud: Obsecro uos per misericordiam Dei, ut exhibeatis corpora uestra hostiam uiuentem. Dicendo itaque Deo et Patri, unam personam ostendit; quanquam Spiritus sanctus secundum predictam regulam ibi intelligatur, sicut et apostolus dicit: Benedictus Deus et Pater Domini nostri Iesu Christi ; Deum et Patrem unam personam uolens intelligi; proinde dicendum est: Ipsi gloria in secula seculorum. Ipsi, id est qui fecit nos reges et sacerdotes, Patri scilicet et Filio, ubi intelligimus amborum caritatem, que est Spiritus sanctus: caritas enim Dei diffusa est in cordibus  nostris per Spiritum sanctum. Bene autem non sibi, sed ei, a quo accepit, pro his Ecclesia tribuit gloriam; iuxta illud: Non nobis, Domine, non nobis, sed nomini tuo da gloriam .

uERS. 7.---Ecce uenit cum nubibus. Si iuxta litteram intelligamus, ueniente Domino ad iudicium, erit nubes candida, que sanctos obumbrans ab igne seculum cremante defendat. Erit terribilis, cuius fragoribus reprobi terreantur; attamen in hac Apocalypsi non facile iuxta litteram quippiam sentiendum est. Itaque in sacro eloquio, cum plurali numero nubes ponuntur, predicatores sanctos designant, qui et munditia mentis leues sunt, et predicationum guttis corda audientium rigare non desistunt. Cum his igitur nubibus Dominus ad iudicium  ueniet; iuxta illud prophete: Ecce uenit Dominus ad iudicium cum senioribus populi . Et uidebit eum omnis oculus, et qui eum pupugerunt. Omnis oculus uidebit; id est omnis homo, a parte totum, qui tunc resurrexerit, siue ad uitam, siue ad mortem: non autem animalium, quibus non est datum post mortem resurgere. uidebit uero omnis homo in forma serui, in qua ab impiis iudicatus est, non in forma diuinitatis, que ab impiis uideri non potest. Et nota quod alter interpres ait: uidebit eum omnis terra, talem ac si diceret, qualem hic positum impii futurum non credebant. Et plangent se super eum omnes tribus terre. Hoc loco notandum quia cum adiectione ait tribus terre: ac si diceret terrena desiderantes, et auaritie studentes, quibus  dicitur: ue uobis diuitibus ; et item, ue uobis qui ridetis . Que uero sit causa doloris, aperitur cum dicitur, super eum. Nam etsi multarum miseriarum ibi luctus erit, ad comparationem tamen fletus ex uisione claritatis Christi nullus erit; magis enim tunc dolebunt infelices pro eo quod talem perdiderunt Dominum, quam quod in atrocissimum inciderunt tormentum; sed ecce cum interpositione iuramenti que dicta sunt affirmat cum subdit: etiam: amen. Quod apud Latinos est etiam, hoc apud Hebreos amen. Utrumque autem aduerbium est affirmandi: ait ergo etiam amen, ac si ingeminando diceret, uerum est, uerum est.

uERS. 8.---Ego sum et , principium et finis,  dicit Dominus Deus qui est, et qui erat, et qui uenturus est. Dicendo sum, aperte insinuat quia Deus per se loquebatur. Unde Apostolus: An experimentum queritis eius qui in me loquitur Christus ? Et Dauid: Attendite populus meus legem meam ; cum nec populus nec lex Dauid fuerit. Hoc autem significat et , quod principium et finis. Nam apud Grecos principium est elementorum; uero finis eorumdem. Principium autem Christus dicitur, quia ab ipso omnis creatura initium accipit; finis uero, quia ipse quasi terminus omnia concludit. Aliter principium et finis uocatur, quia ipse est Deus ante secula, et homo in fine seculorum. Unde Ioannes: In principio erat uerbum . Et item: uerbum caro factum est .  Ego Ioannes frater, et particeps in tribulatione, et regno, et patientia Iesu, fui in insula que appellatur Pathmos, propter uerbum Dei et testimonium Iesu. Hoc loco Ioannes, et specialiter suam, et generaliter Ecclesie personam designat. Et notandum quia regnum pertinet ad caput, tribulatio ad membra, patientia ad utrumque, quod totum in uno Iesu reperitur. Tribulationem namque patiebatur caput cum membris dicendo: Saule, Saule, quid me persequeris ? Regnum in capite, ut illud: uenite, benedicti Patris mei, percipite regnum quod uobis paratum est ab origine mundi ; quod est aperte dicere: uenite membra, regnate cum capite, quia ego sum regnum. Se enim dabit suis, ut scriptum est: Iusiurandum quod iurauit ad  Abraham patrem nostrum, daturum se nobis . Patientia uero nos exspectat, iuxta illud: Ignoras quoniam benignitas Dei ad patientiam te adducit ? Et nos in patientia nostra possidebimus animas nostras. Per Pathmos autem insulam, que fretus  interpretatur, in qua Ioannes erat religatus, persecutiones et angustie designantur, quas patitur Ioannes et Ecclesia, id est species et genus; sed propter uerbum Dei, non pro suis malis; iuxta illud Petri apostoli: Nemo uestrum patiatur quasi fur, sed quasi Christi discipulus .  Fui in spiritu in Dominica die. Hinc iam singillatim de specie, singillatim de genere dicendum est. Non autem Ioannis spiritus carnem funditus deseruit, quando hoc uidit, quia corpus sine  spiritu non uiueret, sed in exstasi positus, nichil per corpus uel sentire uel intelligere potuit. Et nota quia non in sabbato, sed in Dominica die se in spiritu fuisse dicit, quia iam uetus illa, que mortem operabatur, lex transierat, et noua que uiuificat in Christi resurrectione claruerat. Allegorice Ecclesia, quia in electis facta carnis spiritu mortificat, ut in noue uite conuersatione assurgat in spiritu, et Dominica dies esse demonstrat. Unde est illud Apostoli: uos in carne non estis, sed in spiritu .

uERS. 11.---Et audiui post me uocem magnam tanquam tube dicentem: Quod uides scribe. Illud sciendum  quia sicut Ioannes in spiritu audiuit, ita uox ad eum facta spiritalis fuit. Sed querendum est quod dorsum spiritus habere potuit, ut post se uocem audiret. uidetur itaque facies spiritus illius fuisse ipsa uis diuine contemplationis; dorsum uero obliuio de presentibus. Idcirco ergo uocem in his que oblitus fuerat audiuit, ut faciem mentis ad ea conuerteret, et queque uideret in libro, in libro scriberet. Ac si ei ipsa uox diceret: Ea que in spiritu Dei uidere incipis, hic ubi me audis sine sono sonantem, id est in terris, uel gesta uel gerenda sunt. Sic autem dicitur que uides scribe; ac si diceret, que uisurus es; necdum enim aliquid uiderat. Allegorice Ecclesia de Christi ac sua copula uocem post se audit, a lege et prophetis, ut illud: Erunt duo in carne una . uox autem hec siue in Ecclesia siue in Ioanne, recte magna dicitur, quia de summis mysteriis loquitur, queque ideo tube comparatur, et per ora predicantium diffunditur. Unde uni eorum dicitur: Quasi tuba exalta uocem tuam . Hec uox in Ioanne Ecclesiam admonet, ut que uidet scribat, id est in memoria recondat.

Et mitte septem Ecclesiis, Epheso, Smyrne, Pergamo, Thyatire, Sardis, Philadelphie, et Laodicie. Dicendum quomodo interpretatio horum nominum uniuersali conueniat Ecclesie. Ephesus interpretatur uoluntas, siue consilium meum [a 1Kb] ; et cuius? nisi eius qui reprobat consilia principum, consilium uero eius manet in eternum . Ecclesia autem uoluntas Dei est, cui per prophetam dicitur: uocaberis  uoluntas mea . Et nota quia uoluntas pertinet ad caritatem, consilium uero ad correctionem. Ille enim uoluntas Dei est, qui non timore penali, sed sponte se Creatori subdit. Ille uero qui nec timore, nec amore, se conferre uult, diuina agente clementia, fit ad eum correctionis sermo, ut relicto errore, consilium salutis percipiat. Smyrna in Latinum uertitur canticum eorum, id est electorum, canticum uero illud est mandatum nouum. Ecclesia igitur canticum hoc quotidie cantat, cum mandatum nouum diligendo Deum et proximum implet. Pergamum interpretatur diuidendi cornua eorum. Et quorum nisi Christi, et diaboli? In cornibus itaque Christi regnum eius ostenditur, id est Ecclesia. In cornibus uero diaboli, eius etiam regnum, id  est impii. Audi igitur diuisionem cornuorum: Omnia cornua peccatorum confringam, et exaltabuntur cornua iusti . Thyatira dicitur illuminata; et que alia illuminata intelligitur nisi illa cui per Isaiam dicitur: Surge, illuminare, Hierusalem . Et apte illuminata dicitur Ecclesia, ut meminerit se tenebras fuisse. Unde Apostolus ad eius membra: Fuistis aliquando tenebre, nunc autem lux in Domino . Sardis Latine sonat principi pulchritudinis, ubi subintelligendum est aptata, uel preparata. Princeps autem pulchritudinis ille est, de quo Psalmista ait: Speciosus forma pre  filiis hominum . Et que est huic preparata? nisi illa de qua eidem principi dicit Propheta: Astitit regina a dextris tuis in uestitu deaurato circumamicta uarietate . Philadelphia interpretatur saluans hereditatem Domino. Unde apte intelligitur electorum Ecclesia, que cum diuino adiutorio se ipsam saluare contendit. De hac enim hereditate dicitur: Dabo tibi gentes hereditatem tuam . Laodicia interpretatur tribus amabilis Domino, siue, fuerunt in uomitu; que interpretatio permistos bonos cum malis in Ecclesia ostendit.

uERS. 12.---Et conuersus sum ut uiderem uocem que loquebatur mecum. Dicendo uiderem, ostendit non corporalem fuisse uocem, que uideri non potest; sed spiritalem, quam nichil aliud est uidere, quam  audire. Allegorice Ecclesia conuersa est ut uocem uideret, quia mentis desiderio ad uerba legis et prophetarum se contulit, ut eorum sacramenta impleta iam cerneret. Et conuersus uidi septem candelabra aurea,  et in medio septem candelabrorum aureorum similem filio hominis. Per septem candelabra septiformis Ecclesia designatur, in cuius medio est Christus, qui ideo similis filio hominis dicitur, quia iam erat immortalis; siue quia non cum peccato, sed in similitudine carnis peccati apparuit. In medio autem apparuisse legitur, iuxta illud: Ubi duo, uel tres congregati fuerint in nomine meo, ibi sum in medio eorum . Et apte per septem candelabra aurea Ecclesia figuratur. Nam septiformis operatio sancti Spiritus per numerum, et  eterne sapientie claritas per aurum figuratur. Sicut itaque aurum per ignem probatum, percussionibus perductum candelabrum efficitur; sic Ecclesia igne tribulationis ad purum excocta tentationum ictibus in longanimitatem extenta consummatur. Unde Isaias ait: Dixit Dominus cuius est ignis in Sion, et caminus eius in Hierusalem . Preterea sciendum quia et per septem candelabra, et per filium hominis una designatur Ecclesia, quoniam una est Christi et Ecclesie persona. Unde idem Dominus qui uestitus podere in medio candelabrorum apparuit, indutus est ipsa candelabra. Quapropter hoc est uestis Christi quod septem candelabra, id est  Ecclesia. Genus enim iungitur generi, cum et per septem candelabra, et per filium hominis intelligitur Ecclesia. Et nota quia ad nos pertinet similitudo filii hominis, quoniam sicut resurrexit caput nostrum in re, ita et nos in spe.

uestitum podere. Podes Grece, Latine pedes dicuntur. Quid ergo per poderem, id est talarem tunicam, quam Zacarias sacerdotalem esse dicit, accipimus, nisi specialiter Christi carnem, et generaliter omnem Ecclesiam? Ipse quippe Deo Patri in cruce se offerendo sacerdotium gessit. Sed hec sacerdotalis uestis usque ad talos est, quia corpus eius, quod est Ecclesia, usque ad nouissima membra, ea que desunt passionum Christi adimplet; uel certe uestis eius usque ad talos, fuit opus caritatis usque ad passionem mortis. Et precinctum ad mamillas zona  aurea. Illud sciendum quod Daniel uidit uirum precinctum renes, Ioannes ad mamillas, quia uetus Testamentum luxuriam carnis, Nouum uero etiam mentis frenat. Duplex autem illa precinctio non ad caput, sed ad membra redigitur, cum constet Redemptorem nostrum nec corporis nec cordis luxuria tactum. Hec igitur zona bene aurea fuisse dicitur; quia quisquis superne patrie ciuis est, non timore supplicii, sed amore superne claritatis immunditiam deserit. Quod autem apostolis in Nouo Testamento iubetur, sint lumbi uestri precincti , in eorum persona eis iubetur qui necdum carnis fornicationem frenantes, ad uite ueteris hominem pertinent. Nam ipsi prius carnis immunditiam deseruerant. Aliter, ad mamillas zona aurea angelus precingitur,  quia Ecclesia ex duobus populis ueniens, in Christo caritatis compage unitur.  Caput autem eius et capilli erant candidi tanquam lana alba et tanquam nix. Caput Christi est Deus Pater; unde Apostolus: Caput Christi Deus ; cuius eternitas iuxta morem humane locutionis in candore capitis demonstratur. Allegorice caput Ecclesie Redemptor eius est; iuxta illud: Caput uiri Christus . Capilli precipui sunt in Ecclesia, qui propter innocentiam agnis, id est lane, propter resurrectionem niui comparantur. Et quia utrumque Christus in se ostendit, id est innocentiam et resurrectionem, quorum alterum imitari, alterum exspectare iubemur; idcirco non solum capilli, sed et totum caput lane albe et niui assimilatur.

 Et oculi eius uelut flamma ignis. Isti oculi illi sunt, de quibus inferius dicitur: uidi agnum tanquam occisum habentem oculos septem, qui sunt septem spiritus Dei . Nam quia Spiritus sanctus et ad fidem illuminat Ecclesiam, et in amorem Dei concremat; recte oculorum luminibus, et flamme ignis assimilatur. Possunt et per hos oculos spiritales angeli in Ecclesia designari, qui luce scientie eamdem Ecclesiam illustrant, et amoris incendium prebent.  Et pedes eius similes aurichalco, sicut in camino ardenti. Aurichalci talis perhibetur effectus, quod es in caminum missum, adhibito uehementi incendio, immisso etiam quodam medicamine, et firmiorem accipiat fortitudinem, et in auri conuertatur fulgorem. Unde apte pedes similes aurichalco  ad illa nouissima Ecclesie membra rediguntur, que sub Antichristo nimio persecutionis incendio sunt excoquenda; sed adhibito medicamine tolerantie, fortiora ac clariora reperientur. Et quia in Iudea uehementior erit uexatio, ubi Dominus ab impiis Iudeis crucifixus est, idcirco alia translatio aurichalcum Libani posuit, qui mons in Iudea esse perhibetur. Et uox eius tanquam uox aquarum multarum. Superius huius qui apparuit uocem tube comparauit, nunc autem uoci aquarum multarum, quia quod prius pauci predicatores, postea totus mundus clamauit. Aliter per uocem tube, uox ueteris et Noui Testamenti; et per uocem aquarum multarum caritas potest intelligi, cuius multiplex lex est, ut illud:  Et scies quod multiplex est lex eius .

uERS. 16.---Et habebat in dextera sua septem stellas. Per septem stellas, ut idem angelus inferius exponit, angeli intelliguntur. Non autem illi celestis patrie spiritus, in quibus nichil reprehensibile inuenitur, sed Ecclesie predicatores, de quibus dicitur: Angeli pacis amare flebunt , qui recte per stellas et angelos designantur, quia et in huius seculi nocte lucent per munditiam uite, et auditoribus suis celestia nuntiando, angeli ueritatis existunt. Quia uero septem non numero sunt, sed significatione uniuersitatis, omnes ecclesie predicatores hec species comprehendit. Unde in significatione non iam septem, sed unus angelus, id est perfectus ordo predicatorum. Sicut et septem candelabra,  non tantum Asie Ecclesias, sed uniuersalem Ecclesiam designant. Et si subtiliter intendimus, in his septem stellis etiam candelebra inuenimus; id est in sanctis predicatoribus uniuersalem Ecclesiam. Unde Dominus cum uni angelo loquitur, subdit: Audiat quid spiritus dicat Ecclesiis . Dextera in hoc loco summa beatitudo debet intelligi, que nunc in spe, tunc erit in re. Unde est illud Isaie: Suscipiet te dextera iusti mei . Cum ergo Ecclesiam in dextera teneri audimus, a toto partem intelligere debemus, que in futuro ad dexteram collocanda est. Et de ore eius gladius utraque parte acutus exiebat. Quid per gladium, nisi predicatio ueteris et Noui Testamenti? ut illud Pauli: Et gladium spiritus, quod est uerbum Dei . Qui bene utraque parte acutus dicitur, quia hinc culpas operis, illinc resecat illicitas cogitationes. Siue quia imperfectos iuxta litteram exterius informat, et perfectos iuxta mysticum intellectum interius erudit. Et facies eius sicut sol lucet in uirtute sua. Per faciem fulgentem ut sol, electi possunt accipi, ut illud: Fulgebunt iusti sicut sol . In qua sententia si solem istum uisibilem uolumus intelligere, sciendum quia tunc maioris erit claritatis quam nunc, et sanctorum tunc gloria maior, Isaia attestante qui ait: Erit lux lune sicut lux solis; et lux solis septempliciter sicut lux septem dierum, in die qua alligauerit Dominus uulnus populi sui . Unde hoc loco additum est: in uirtute sua.  Aliter, quid per faciem angeli, nisi incarnatio Redemptoris manifesta, que uelut ortum habuit nascendo, occasum moriendo, et item ortum resurgendo? Et quia iam eius resurrectio per totum orbem claruerat, quasi sol meridianas horas conscenderat, cum Ioannes ista cernebat; ideoque cum additamento ait: sicut lucet sol in uirtute sua.

uERS. 17.---Et cum uidissem eum, cecidi ad pedes  eius tanquam mortuus. Ioannes hoc loco Christi membra, angelus autem specialiter Christum significat. Ioannes ergo quasi mortuus ad pedes angeli cadit, quia Ecclesia ut moriatur mundo, Christi uestigia sequitur. Et apte dicitur quasi mortuus, quia Ecclesia, etsi mundo et uitiis moriatur, uiuit tamen Deo. Et posuit super me dexteram suam dicens: Noli timere. Per dexteram angeli hoc loco predicatores designantur. Hinc per Moysen dicitur: In dextera eius ignea lex ; id est, in sanctis predicatoribus doctrina Spiritus sancti. Siletur plane quid angelus superposita dextera fecerit; sed certa ratione colligimus, quia siue Ioannem, siue Ecclesiam, in illo a terra leuauit. Sed nunquid Ecclesia ab imitatione passionum Christi submota est? Absit.  Angelum ergo Ioanni tanquam mortuo ad pedes suos iacenti dexteram superponere, eumque a terra erigere, est Dominum Redemptorem Ecclesiam passiones eius imitantem a cordis merore ad spem future glorie per sanctos predicatores exhortando eleuare; ut illud: Non sunt condigne passiones huius temporis ad futuram gloriam, que reuelabitur in nobis . Et apte dicit, Noli timere; ac si Dominus Ecclesie dicat: Accepta desuper fiducia, humanum timorem longe propulsa.  Ego sum primus, et nouissimus; et uiuus fui, et mortuus, et ecce sum uiuens in secula seculorum. Hic declaratur quia angelus iste Domini Iesu Christi specialiter personam gessit, cui hec omnia conueniunt. Et habeo claues mortis et inferorum. Per claues potestas diuini  iudicii designatur, quam nullus effugere ualet, sed cunctos ut clauis includit; iuxta illud: claudit et nemo aperit . Per mortem uero ille, de quo scriptum est: Inuidia autem diaboli mors introiuit in orbem terrarum . Et per inferos, hi qui ad eum pertinent exprimuntur. His itaque clauibus laxatur diabolus ad tentandum Ecclesiam, et istis religatur. Unde scriptum est: Fidelis Deus qui non patietur uos tentari supra quam potestis facere .  Scribe ergo que uidisti, et que sunt, et que oportet fieri post hec. Transit a genere ad speciem. Hinc enim Ioannes predicatores specialiter designat. Et nota quia que iam dixerat repetit, ut culpa torporis amoueatur. Scribe ergo, ait,  que uidisti, tanquam diceret, in lege et prophetis futura de me; et que sunt, scilicet impleta per me, et que oportet fieri post hec, id est que sunt adimplenda in membris meis. Sed hic liber iam debito fine claudendus est, ne ante lassemur in camporum planitie, quam ad huius Apocalypsis subeundos montes ueniamus.



LIBER SECUNDUS.


 Ut precedenti libro iam diximus, hanc uisionem alii spiritalem, alii intellectualem asserunt. Quod si intellectualis fuit, non in sua sed in aliorum dicit  [Cod., discit] persona. Si uero spiritalis, quibusdam locis quomodo intelligentiam uisionis acceperit dicit, quibusdam autem tacet. Et hoc quidem moderate,  quia si per totum aperta uisio esset, uilesceret; si ex toto clausa, contemneretur. . Sacramentum septem stellarum quas uidisti in dextera mea, et septem candelabra aurea; septem stelle, angeli sunt septem Ecclesiarum; et candelabra septem, septem Ecclesie sunt. De his sufficienter iam dictum est.



CAPUT II.

uERS. 1.---Et angelo Ephesi Ecclesie scribe: Hec dicit qui tenet septem stellas in dextera sua, qui ambulat in medio septem candelabrorum aureorum.  Scio opera tua, et laborem, et patientiam tuam. Hoc loco beatus Ioannes, uel ex propria, uel ex precedentium predicatorum persona, uerba Domini ipso iubente scribit ad uniuersalem Ecclesiam,  que per angelum demonstratur. In quo angelo modo totum electorum corpus, quod ex sanctis predicatoribus et bonis auditoribus constat, preconio laudis attollitur; modo etiam pars specialiter notatur in malis. Quid igitur est Dominum Redemptorem stellas in dextera tenere, nisi electos suos in prosperitatis beatitudine predestinatos habere? Quid autem est eumdem in medio candelabrorum ambulare, nisi unicuique sanctorum gratiam donorum largiendo per internam discretionem ubique presentem adesse? Quod si per stellas et candelabra totum corpus Ecclesie accipimus, quod ex electis et reprobis constat; per dexteram Christi potentia diuinitatis eius intelligenda est, quam nullus potest euadere, quia in manu eius sunt omnes fines terre; qui inter candelabra  ambulat, iustos uisitando, et iniustos deserendo. Opera autem, et laborem, et patientiam sanctorum se Dominus scire perhibet, hoc est per electionis gratiam approbare. Sed ecce ad infirmantem specialem corporis partem sermo recurrit cum subditur:

Et quia sustinere non uales malos. Non enim laudis, sed magne infirmitatis indicia sunt, angelum malos sustinere non posse. Et notandum quia eidem angelo inferius dicit: Sustinuisti propter nomen meum, quod huic loco contrarium non est, quia in uno infirmitas, in altero membrorum firmitas demonstratur. Et tentasti eos qui se dicunt esse apostolos, et non sunt, et inuenisti eos mendaces. Pullulasse credendum  est tunc in Ephesi Ecclesia falsos apostolos, quos idem Ioannes in epistola sua antichristos uocat, in quorum persona omnium hereticorum perfidia notatur. Tentatio autem aliquando ad probationem pertinet, ut illud: Tentat uos dominus Deus uester . Ecclesia ergo falsos tentat, cum in predicatoribus hereticos de fide interrogat, utrum ueritatis, an mendacii sint discipuli.  Et patientiam habes, et sustinuisti propter nomen meum, nec defecisti. Hec quia manifesta sunt transeamus.  Sed habeo aduersus te quod caritatem tuam primam reliquisti.  Memor esto itaque unde excideris, et age penitentiam, et prima opera fac. Absit ut is primam caritatem reliquisse credatur, quem in precedenti uersiculo tanta laude  prosecutus est. Sed ab hac specie ad aliam reflectit sermonem, quam dignam iudicat reprehensione. Primam autem caritatem usu humane locutionis dicit prioris temporis.

Sin autem, uenio tibi, et mouebo candelabrum tuum de loco suo, nisi penitentiam egeris. Quid est impenitenti dicere, uenio tibi, nisi presentiam ire mee sentire te faciam? Et quia angelus et candelabrum per significationem unum sunt, quid est dicere, mouebo candelabrum tuum de loco suo, nisi mouebo te? ubi non totus angelus, sed pars eius impenitens debet intelligi, cuius locus est Ecclesia. Nam quia non genus sed speciem in angelo tangit, ideo locum speciei in genere ostendit. Et notandum quia non ait, proiiciam, sed mouebo, ostendens impenitentem  quandiu in hac uita uersatur, nequaquam ab Ecclesia funditus auelli; sed donum sanctitatis, quo ante humanos oculos lucebat, propter cor impenitens non mereri. Mouere autem Dominus candelabrum dicitur, id est non statuere, sicut cor Pharaonis indurare. Quando igitur quisque crimen admittit, tunc in conspectu hominum mouetur candelabrum eius, qui si cito per penitentiam surrexerit, quia in eodem loco misericorditer collocatur, et ob hoc multi stant in conspectu Dei, qui in conspectu hominum iacere uidentur. Dicit ergo, mouebo cito candelabrum tuum de loco suo, nisi penitentiam egeris, id est munus sanctitatis post lapsum non recipies, nisi cor ad penitentiam emollire curaueris.

uERS. 6.---Sed hoc habes, quod odisti facta Nicolaitarum,  que et ego odi; ac si uniuersali angelo diceretur: Non in ea specie, quam nunc terrui, sed in alia hoc habes, quia odisti facta Nicolaitarum, que et ego odi. Que sunt autem specialia facta Nicolaitarum, beatus Augustinus in libro de Heresibus ostendit dicens: »Nicolaus, ut fertur, unus fuit ex illis septem diaconibus qui ordinati sunt ab apostolis, quique, cum zelo pulcherrime coniugis culparetur, purgandi se causa permisisse fertur ut ea, qui uellet, uteretur, quod eius factum in sectam turpissimam uersum est, qua placet usus indifferens feminarum. Sectatores etiam eius, nec ab his que idolis immolantur diuidunt cibos suos.« Generaliter autem omnes heretici Nicolaite sunt. Nicolaus enim interpretatur  stultus populus. Quicunque igitur de sapientia Patris, que est Filius, uera non sentiunt, etsi sapientes sint seculo, secundum Deum stultos se esse demonstrant. Inuenimus et in Ecclesia Nicolaitas; eos scilicet, quos stulte in terreno amore thesaurizare uidemus. Notandum denique, quia non ait, odisti Nicolaitas, sed facta Nicolaitarum, quia non naturam, que bona in illis creata est, sed pessima facta Dominus, et qui ex parte illius sunt, in eis odisse probantur.

uERS. 7.---Qui habet aurem audiat quid Spiritus dicat Ecclesiis. Hoc dicto euidenter ostendit quia in una Ephesiorum Ecclesia, uniuersitatem credentium comprehendit. Aures uero non corporis, sed cordis requirit; iuxta illud: uobis dico, qui auditis. Sed  cum angelus specialiter Filii personam gesserit, quid sibi uult quod non dicitur, quid Dei Filius, sed quid Spiritus dicat Ecclesiis? nisi quia ad instruendos mores humanos uerba Filii, Spiritus uerba sunt. uel non specialiter Spiritus sancti persona, sed tota Trinitas in Spiritu accipienda est. uincenti dabo ei edere de ligno uite, quod est in paradiso Dei mei. Lignum uite sapientia Dei Patris est, iuxta illud Salomonis: Beatus homo qui inuenit sapientiam lignum uite , et reliqua. Et apte lignum uite uocatur, quia in presenti electos suos ab estu uitiorum protegit, et in futura beatitudine cibum eterne contemplationis se desiderantibus prebet; unde est illud: Satiabor dum manifestabitur mihi gloria tua . Qui ergo uicerit, id est qui in Christo,  et per Christum antiqui hostis tentamenta superauerit, dabit ei Christus secundum humanitatem suam edere de ligno uite, quia ad iudicium ueniens perducet ad contemplandam diuinitatis sue maiestatem. Paradisus autem, in quo lignum est uite, uita est eterna, que est in ligno uite. Et nota quia Deum se habere dicit, secundum humanitatem loquens, quam pro nobis assumpsit. Preterea quia hunc angelum partim laudat, partim uituperat, secundum suum nomen; quia Ephesus, et lapsus magnus, et uoluntas mea dicitur.

uERS. 8.---Et angelo Ecclesie Smyrne scribe: hec dicit primus, et nouissimus, qui fuit mortuus, et uiuit;  Scio tribulationem tuam, et paupertatem;  sed diues es. Hoc tantum non uni, sed magis unitati sanctorum dicitur, quorum tribulatio multiplex est. Unde alia translatio, tribulationes plurali numero posuit. Paupertatem uero geminam intelligere debemus; altera enim est in terrenarum rerum abdicatione; altera in spiritus contritione, qua superbia minuitur, humilitas augetur; de qua Dominus dicit: Beati pauperes spiritu ; ille enim spiritu pauper est, qui cum bona agit, semper se inutilem attendit. Dicatur itaque: Scio paupertatem tuam, sed diues es; ac si diceret: Unde te per humilitatem spiritus pauperem existimas, inde per omnia diues comprobaris. Sic autem dictum est scio, tanquam diceretur, scire te facio. Potest etiam quilibet electus ideo pauper et diues uocari, quia celestis  patrie diuitias nondum habet in re, quas possidet in spe. Et blasphemaris ab his qui se dicunt esse Iudeos, et non sunt, sed sunt synagoga Satane. Hoc uniuersali Ecclesie dicitur, que in singulis membris per loca, et in toto corpore per orbem, ab inimicis blasphematur. Neque enim in sola Smyrna uel fuisse uel esse Iudeos blasphemantes credendum est. Querendum uero est ubi Iudei proprium nomen amiserint, cum etiam post necem Redemptoris, eos sacra Scriptura ita nominet, ut in Actibus apostolorum. Sed sciendum quia nomen, quod iuxta litteram exterius pretendunt, interius spiritu amiserunt, cum Christum confiteri noluerunt. Nam Iudeus confessor interpretatur. Secundum figuram uero, hereticis  ista conueniunt, qui falso sibi Iudeorum, id est confitentium, nomen assumunt.

uERS. 10.---Nihil horum timeas que passurus es. Iuxta illud euangelicum: Nolite timere eos qui occidunt corpus, animam autem non possunt occidere . Ecce missurus est diabolus ex uobis in carcerem, ut tentemini, et habebitis tribulationem diebus decem. Hic liquido ostenditur, diuersas in uno angelo personas alloqui. Cum enim singulari numero premiserit, timeas, plurali intulit ex uobis; et item, ut tentemini; sed nec aut tententur, uel habebunt; sed ut tentemini, et habebitis: ut hoc dicto insinuaret, in uno multos constare. Uniuersas igitur pressurarum angustias nomine carceris designauit. Quod autem non ait, uos, sed ex uobis, illos uult intelligi  qui ex illatis tribulationibus uictores existunt. Sed quid sibi uult quod Ecclesie tribulationem decem dierum numero concludit? nisi quia contra uarias persecutionum passiones, contra diuersas cupiditatum illecebras, decalogi mandatis subdita confligitur. Esto fidelis usque ad mortem, et dabo tibi coronam uite. Hoc generaliter omni Ecclesie, et specialiter unicuique fideli dicitur. Hinc Dominus in Euangelio: Qui perseuerauerit usque in finem, hic saluus erit .  Qui habet aurem audiat quid Spiritus dicat Ecclesiis: qui uicerit non ledetur a morte secunda. Cum sacra Scriptura tres mortes ponere solita sit: unam scilicet peccati, alteram carnis, aliam uero damnationis, cur hoc loco ultima damnatio non tertia, sed secunda mors  appellatur, nisi quia ille hic poni uidentur que nocere probantur? Mors scilicet peccati, et mors eterni supplicii, ad quarum comparationem, ista que carnis est, mors dicenda non est. Lesionis uero uocabulo, miseriarum debet intelligi corruptio.

uERS. 12.---Et angelo Pergami Ecclesie scribe: Hoc dicit qui habet rompheam ex utraque parte acutam. Hoc superius dictum est.  Scio ubi habitas, ubi sedes est Satane. Hoc generaliter Ecclesie dicitur, que per orbem uniuersum habitat, quo diabolus regnat. Et tenes nomen meum, et non negasti fidem meam, et in diebus illis Antipas testis meus fidelis, qui occisus est apud uos, ubi Satanas habitat. Hec sententia aut scriptorum uitio corrupta est, aut per subauditiones debet explanari, ut iste sit ordo  uerborum. In diebus illis Antipas testis meus fidelis qui occisus est apud uos, non negauit fidem meam; uel certe in diebus illis exstitit Antipas testis meus, qui occisus est apud uos. In quo martyre omnes testes preconio laudis attolluntur. Apud uos autem dicit, non quo ab illis occisus sit; sed inter illos ab his in quibus Satanas habitat. Et nota quia singulari numero premittitur tenes, et plurali infertur uos, quia plures in una persona affatur.  Sed habeo aduersus te pauca: habes illic tenentes doctrinam Balaam, qui docebat Balac mittere scandalum coram filiis Isrel, edere, et fornicari. Nequaquam ista illi conueniunt, cui premiserat, tenes nomen meum, et reliqua. Sed in alteram speciem sermo  conuertitur, doctrinam uero Balaam consilium uocat, quod dedit Balac ut poneret mulieres pulcherrimas eoram filiis Isrel, quarum speciebus delectati in amplexus illicitos ruerent, earumque blanditiis deliniti de sacrificiis Behelphegor manducarent; ac per hoc a Deo deserti coram inimicis suis caderent. Sed si a proprietate ad figuram recurrimus, qualiter post uel gesta uel gerenda sunt, inuenimus. Balaam quippe interpretatur populus uarius; unde apte designat hereticos, qui diuersis erroribus euanescunt: Balac autem elidens, per quem huius seculi potestates exprimuntur, que plerumque, hereticis suadentibus, dignitatem Ecclesie ad tempus inclinant: per Isrel uero, uirum Deum uidentem Dominum, electi figurantur. Docente itaque Balaam, mittit coram  filiis Isrel Balac scandalum mulierum, scilicet deceptionem cum quibus de idolothytis edant, et fornicentur, quia, hereticis suadentibus, principes huius seculi, eorum sectas, quasi pulchras foris ostendunt in locutionibus, que intus omni spurcitia plene esse noscuntur. Aliter Balaam, id est diabolus, docet Balac, id est carnem, ut mittat mulieres, id est seculi uoluptates, quibus pereant anime.

uERS. 15.---Ita habes et tu tenentes doctrinam Nicolaitarum. De factis Nicolaitarum satis iam dictum est. Dum autem ait, non habes illic, sed habes et tu, ostendit a specie ad speciem sermonem conuerti. Et quia nichil interest utrum quis pro doctrina Balaam an pro Nicolaitarum tacuisse redarguatur, recte subiungitur: similiter penitentiam age; quo dicto illi  etiam ad penitentiam latenter prouocantur, quos idem torpentes predicatores nequaquam correxisse notantur; unde et subditur:  Sin autem uenio tibi, et pugnabo cum illis in gladio oris mei. Cur enim non ait pugnabo tecum, sed pugnabo cum illis? nisi quia, ut dictum est, illos etiam ad lamentum uenire hortatur quos predicatorum torpore perisse cognouerat. Quod tale est ac si diceret: uenio tibi, et pugnabo tecum, sicut alia translatio demonstrat. uel uenio uobis, et pugnabo uobiscum. Quid est autem dicere uenio tibi, nisi respectum ire mee sentire te facio? uel quid, pugnabo cum illis in gladio oris mei, nisi acutis eloquiorum meorum sententiis damnabo?  Qui habet aurem audiat quid  Spiritus dicat Ecclesiis: uincenti dabo manna absconditum. Manna absconditum panem dicit inuisibilem qui de celo descendit, qui ideo factus est homo, ut panem angelorum manducaret homo. Quod manna nunc sumitur in sacramento per fidem, quandoque autem in ueritate per speciem; iuxta illud Psalmiste: Satiabor dum manifestabitur mihi gloria tua . Manna enim interpretatum sonat, quid est hoc; quod non dicimus, nisi de re quam ante non uidimus. Apte ergo illa satietas celestis glorie manna uocatur, quia iuxta Pauli uocem, nec oculus uidit, nec in cor hominis ascendit, que preparauit Deus diligentibus se .

Et dabo illi calculum candidum, et in calculo nomen nouum, quod nemo nouit, nisi qui accipit. Calculus  lapis est pretiosus, qui et carbunculus uocatur; quoniam sicut carbo succensus, qua magnitudine subsistit ea in tenebris positus fulget, ita et hic lapis facere perhibetur. Quid itaque per calculum candidum, nisi Christus iehsu designatur? qui sine ulla peccati offuscatione mundus inter homines apparuit, et diuinitatis sue luce tenebras nostre mortalitatis illustrauit. Et est sensus: de mortis auctore triumphantem coheredem meum in regno Patris efficiam. Alia uero translatio pro calculo margaritum posuit. Nomen nouum dicit Christianum pridem inauditum, de quo per Isaiam Dominus Ecclesie dicit: uocabitur tibi nomen nouum, quod os Domini locutum est . Sed cum multi a diabolo uicti hoc nomine censeantur, quomodo solis uincentibus hoc se dare pollicetur?  nisi quia datio hic illa accipienda est, qua predestinatos ad uitam superne ciuitatis nouimus electos. Ubi apte subditur, quod nemo nouit, nisi qui accipit; tanquam diceret: nullus dignitatem nominis Christiani uita et moribus defendit, nisi qui hoc diuina predestinatione ad uitam eternam promeruit. Nosse enim Christi nomen, ad custodiam mandatorum pertinet; accipere uero, ad gratiam diuine predestinationis refertur.

uERS. 18.---Et angelo Thyatire Ecclesie scribe: Hec dicit Filius Dei, qui habet oculos ut flammam ignis, et pedes eius similes aurichalco.  Noui opera tua, et caritatem, et fidem, et ministerium, et patientiam, et opera tua nouissima plura prioribus. Hec uniuersali Ecclesie dicuntur, cuius Dominus  opera, caritatem et fidem nouit, quia per electionis gratiam approbat. Sed hec prepostere dicuntur; primum enim est credere, dehinc quod credis amare, postremum quod amor et credulitas compellat operari. Ministerium hoc loco uult intelligi impensam misericordiam extrema facultate. Sed querendum est cur Ecclesie opera nouissima plura predicentur quam priora. Sciendum itaque quia primo ab apostolis quatuor tantum capitula gentibus ad Christum conuersis seruari precepta sunt: uidelicet ut abstinerent se ab immolatis et fornicatione, suffocato et sanguine. At cum processu temporis parua spatia deuoluta fuissent, creuerunt ad culmen perfectionis; ita ut multi credentium cuncta mundi postponerent. uel quia ab Antichristi persecutione amplior  in ea uirtus enitebit operationis. Que enim nunc ex gentibus sola laborat, tunc Iudeos etiam ad fidem perducens duplo laborabit.

uERS. 20.---Sed habeo aduersus te quia permittis mulierem Iezabel, que se dicit propheten, docere et seducere seruos meos, fornicari, et manducare de idolothytis. Hec non illi conueniunt, quem superius tanta laude prosecutus est; sed specialiter ad malos predicatores, qui sua negligentia fornicationem et idololatriam in Ecclesia sinunt. Non autem credendum est usque ad illud tempus Iezabel uxorem Achab in corpore mansisse, quam equorum ungulis nouimus comminutam; sed quia erant tunc in illa qui coitus illius imitabantur, idcirco in eis ipsa mater  fornicationum notabatur. Reprobi enim uitiorum parilitate coniuncti, unum antiqui hostis corpus efficiunt: sicut electi uirtutum compagine unum Christi corpus de se reddunt. Fornicatio uero Iezabel quatrimoda est. Est enim delectationis, ut illud: Qui uiderit mulierem ad concupiscendum eam, iam mechatus est eam in corde suo . Est et operis, unde Apostolus: Fugite fornicationem, fratres . Est idololatrie, iuxta illud: Mechata est cum lapide et ligno . Est etiam auaritie, iuxta illud: Auaritia, que est idolorum seruitus . Notandum quoque quod Iezabel propheten se dicit, et idcirco Dei seruos seducit. Cum igitur quilibet continenti dicit: ueni, fruamur concupitis, quia si hoc Deus fieri nollet, marem et feminam non  crearet, quasi prophetando Dei militem seducere querit. Iezabel itaque interpretatur sanguinis fluxus, aut fluens, uel sterquilinium. Sanguinis uero nomine peccata figurantur, iuxta illud: Libera me de sanguinibus . Mulierum autem in patiendo fluxum sanguinis ista consuetudo perhibetur, ut plurimorum dierum collectus humor sanguinis, cum menstruum tempus aduenerit, superabundans egeratur. Sic uniuersali Iezabel euenire probatur: diu enim congesta turpis delectatio, cum tempus aduenerit, ad apertam operationis deformitatem prosilit. Deinde fit mens uehementius anxia, et ut cera ante faciem ignis pariter homo liquescit: unde recte fluens uocatur. Postremo et ipsa perpetrate luxurie iteratione  longe lateque male opinionis fetor emittitur. Unde consequenter Iezabel sterquilinium interpretatur.

uERS. 21.---Et dedi illi tempus ut penitentiam ageret, et non uult penitere a fornicatione sua. Hinc de quolibet reprobo per beatum Iob dicitur: Dedit ei Dominus locum penitentie, et ille abutitur eo in superbiam . Sed cum precedenti uersiculo torpentem predicatorem pro fornicatione Iezabel redarguerit, cur non dicitur, dedit tibi, et illi, sed tantum illi? presertim cum testetur Apostolus: quia non solum qui faciunt malum, sed etiam qui consentiunt facientibus, eterna sunt morte plectendi . Sciendum ergo quia sermo Dei a specie ad genus transit, et in eo partem speciei reprobam quasi  ex occulto impenitentem redarguit, quam supra aperte increpauerat; quatenus una eademque species modo rea, modo digna appareat, cum et aperte negligens, et non aperte impenitens redarguitur. Hoc autem idcirco, ne pars speciei que in sanctis predicatoribus constat, illi que in reprobis est, uideretur coniuncta.  Ecce pono eam in lectum, et qui mechantur cum ea in tribulatione maxima erunt, nisi penitentiam egerint ab operibus eius.  Et filios eius interficiam in mortem. Iezabel ac mechantes in ea et filii eius unum sunt corpus Satane, quod in lecto ponitur non ut quiescat, sed ut phrenesim incurrat; lecti enim nomine audacia ac securitas delinquendi accipitur. A Deo autem poni dicitur, non quo ipse impellat, sed quo ab hac  securitatis deceptione flagellando non eripiat. Et quia incrementa uitiorum, quasi quedam supplicia sunt, bene ipse lectus tribulatio magna uocatur. Potest etiam per lectum, eternum supplicium designari. Unde mihi alter interpres pro lecto luctum posuisse uidetur. Et scient Ecclesie, quia ego sum scrutans renes et corda. In renibus ipsam uult intelligi corporalis luxurie perpetratam nequitiam, quia humane conceptionis semen de lumbis egreditur uirorum; cordium autem uocabulo spiritalis adulterii incentiua. Unde Psalmista: Ure renes meos et cor meum . Sed nunquid prius quam Dominus idololatras et fornicatores in publicum prodat et trucidet, nescit hunc Ecclesia occultorum cognitorem esse? Aut quomodo Ecclesia dici potest, si hoc  exitu rerum, et non potius fide cognouerit? Certa ergo fide tenendum est, quantum ad presentis temporis qualitatem abdita eos morte puniri. Ut sit iste sensus: cum in abditis atque occultis reprobos condemno, etiam tunc cunctorum me acta cognoscere fideles non ambigunt. Et dabo unicuique uestrum secundum opera sua. Redit a specie ad genus. Hic autem quod exponi debeat amplius non est, sed quod magis timeri.

uERS. 24.---uobis dico ceteris qui Thyatire estis: qui non habent doctrinam hanc, qui non nouerunt altitudinem Satane. Hoc loco ad electos uerbum recurrit. Altitu o autem Satane ruinosa illius superbia intelligenda est, qua primus contra Deum elatus tumuit; quam electi ignorare dicuntur, id est nullo  consensu imitandam recipere; sicuti sacra Scriptura innuptas mulieres dicit non cognouisse uiros, id est nequaquam fuisse expertas opera uirorum in concubitis; et sicut hominem ueracem dicimus ignorare mentiri. Quemadmodum dicunt, Non ponam super uos aliud pondus. Qui sunt illi qui dicunt, nisi populi Iudeorum, qui super credentium humerum ceremonias ueteris legis dicunt imponi? Unde Lucas euangelista: Quidam descendentes a Iudea docebant fratres, quia nisi circumcidamini secundum morem Moysi, non potestis salui fieri .  Tamen id quod habetis tenete, donec ueniam. Id est onus leue ad quod uocati estis, gratiam scilicet Redemptoris abiicere nolite. Dicendo autem donec ueniam,  ostendit Ecclesiam usque ad restaurationis tempora sub gratia manere.  Et qui uicerit, et qui custodierit opera mea usque in finem, dabo illi potestatem super gentes.  Et reget illas in uirga ferrea, et tanquam uas figuli confringentur.  Sicut et ego accepi a Patre meo. Hanc potestatem Filius a Patre, non in diuinitate, sed in humanitate accepit, qua minor est a Patre. Unde illud: Data est mihi omnis potestas in celo et in terra ; et quia electi membra eius sunt, et ipsi hanc potestatem in capite suo accipiunt, iuxta illud: Quodcunque ligaueritis super terram, erit ligatum et in celo , et reliqua. Per uirgam ferream regimen predicatorum exprimitur. uirga enim ferrea rectitudinem sine mollitie habet. Sic  et sancti predicatores nec sibi nec aliis contra uitia parcere nouerunt: sed in se et in aliis tantum iustitie tramitem dirigere student. Unde Christo dicitur: uirga recta est uirga regni tui . Et apte credentes uasis fictilibus comparantur; uasa enim sunt portando thesaurum a seculis absconditum; fictilia autem, quia carnis corruptione grauantur. Unde Apostolus: habemus thesaurum istum in uasis fictilibus . Quod autem hec uasa tactu uirge confringi narrantur, pars uasorum debet intelligi que adhuc dissipatur ut in melius reformetur. Hinc humani generis figulo dicitur: uerte impios et non erunt ; subauditur impii, sed pii. Sed quid sibi uult quod premittitur, qui uicerit, et custodierit opera mea usque in finem? Nunquid  non regit credentes aliquis priusquam de diabolo triumphet perueniendo usque ad finem? aut forte postmodum reget? Quapropter sciendum quia futuro Dominus pro preterito utens, per gratiam predestinationis iam uicisse, iam opera sua usque ad finem custodisse designat, quibus se potestatem super gentes daturum pronuntiat; ac si diceret: illi bene regendi effectum ministrabo quem uictorem et opera mea usque ad finem perseueraturum perspexero. Et hoc ideo, quia futura apud illum presentia sunt. Et dabo illi stellam matutinam. In Scriptura sacra singulari numero stella matutina Christum significat. Unde inferius: Ego sum stella matutina; plurali uero angelos. Matutinam ergo stellam Dominus uincentibus dabit, quando corpus humilitatis nostre reformabit,  scilicet quando omnes qui in monumentis audient uocem Filii Dei, et procedent: quos ad perfectum diem perducet, cum diuinitatis sue claritatem illis ostendet.



CAPUT III.

uERS. 1.---Et angelo Ecclesie Sardis scribe: Hec dicit qui habet septem spiritus Dei et septem stellas: Scio opera tua, quia nomen habes quod uiuas, sed mortuus es.  Esto uigilans, et confirma cetera que moritura erant. Aliter Dominus septem spiritus, aliter habet stellas. Habet enim septiformem Spiritum equalem sibi in natura diuinitatis: habet septiformem Ecclesiam subiectam sibi tanquam ancillam in ditione potestatis. Sed si sola fidei confessione  siue in predicatoribus, seu in quibusdam suis auditoribus, hunc angelum nomen habere quod uiuat, operibus uero mortuum designat, quomodo eidem admonendo subinfert: Esto uigilans, et confirma cetera que moritura erant? Sciendum itaque quia mortuum ex parte criminibus, ex parte uero bonis operibus uiuum ostendit. Sed quomodo ex parte uiuit, qui uel uno crimine mortuus est? nisi quia si per penitentiam a peccato surrexerit, nec illa bona que mortuus gessit, post uiuens amittit, quia cum illo et ipsa uiuificantur; et ideo audit: Esto uigilans, et confirma cetera que moritura erant. Id est si ea parte qua mortuus es reuiuiscis, cetera que adhuc in te uiuunt. ne moriantur, confirmas. Aliter, multi sunt  intra sinum Ecclesie, qui uitam ab omni crimine custodientes, uiui apud homines estimantur: quia intentio recta non procedit, apud Deum mortui deputantur; quibus dicitur: Esto uigilans, et confirma cetera que moritura erant; ac si diceretur: Si uis ut compago uirtutum uiuat, caue intentionem operationis, elatio uiuet. Non enim inuenio opera tua plena coram Deo meo. Id est quia caput elanguit intentionis, nequaquam plena uel pinguia uigent membra uirtutum, sed macilenta ac pene mortua tabescunt.

uERS. 3.---In mente ergo habe qualiter acceperis et audieris, et serua, et penitentiam age. Hec sententia ad utrumque redditur sensum. Audierat enim: Qui obseruauerit totam legem, offenderit autem in uno,  factus est omnium reus : item, Si oculus tuus nequam est, totus corpus tenebrosum erit . Si autem non uigilaueris, ueniam ad te tanquam fur, et non scies quando ueniam. uigilare est a peccati somno per penitentie fletum ad iustitiam exsurgere. Apta autem hic furis comparatio introducitur, qui dum improuidus aduenit, dormientes quosque reperiens iugulat, et bona eorum depredat: sic celestis iudex dum insperatus occurrit impenitentes animaduersionis sententia perimit, eorumque acta uelut fortissimus predo disperdit.  Sed habeo pauca nomina in Sardis qui non inquinauerunt uestimenta sua, et ambulabunt mecum in albis quia digni sunt. Illi uestimenta sua sordibus non intingunt, qui post baptismatis sacramentum mortale  crimen non admittunt. Sed quia rari sunt, idcirco premittitur, pauca nomina. Quo igitur, Domine, tecum ambulaturi sunt? Unde, et quo, nisi de te in te? Tecum enim quotidie ambulant, quia passionis tue uestigia sequentes obseruant. Tu quippe precedis exempla dando, illi hec eadem imitando sequuntur. Digni autem dicit, aut mundi, aut mea dignatione condigni. Sed nunquid desperandum est his qui post baptismum uitam coinquinant? Absit. Currant itaque ad sanguinem agni, non quo rursum aqua baptismatis in eo tinguantur, sed lacrymarum fonte a peccatorum maculis abluantur. Unde mox sequitur:

uERS. 5.---Qui uicerit, sic uestietur albis. Id est qui pro recipiendis uestibus cum inimico dimicans  uicerit, ita rursus eisdem indutus splendebit, ut illi qui eas immaculatas seruarunt. Potest hoc et infidelibus aptari, qui hortantur ut uincant, id est credant in Christum; quia hec est uictoria que uincit mundum, fides nostra. Et non delebo nomen eius de libro uite. Magna nobis hoc loco oritur questio. Sic enim uerba sonare uidentur, ac si eius qui non uincit nomen de libro deleatur, cum constet non alios nisi electos in celi libro beate predestinationis stylo teneri ascriptos. Restat itaque ut secundum usitatam sacre Scripture locutionem intelligamus reproborum nomina de libro uite deleri; id est per meritum reprobationis nequaquam scribi; quemadmodum cor Pharaonis a Domino dicitur indurari. Liber autem  iste est uis quedam diuina, que electorum numerum certum ac definitum ante secula predestinauit in gloria futurum. Dicatur ergo de uictore: Non delebo nomen eius de libro uite; ac si diceret: quem uictorem futurum scio, nomen eius iam scriptum in celis teneo. Et confitebor nomen eius coram Patre meo et angelis eius. Quid est Filio Dei uictoris nomen coram Patre et angelis confiteri, nisi bonis operibus unitum sibi illum ostendere qui uicerit? quod tunc principaliter fiet cum electis dicturus est: uenite, benedicti Patris mei , et reliqua.

uERS. 7.---Et angelo Philadelphie Ecclesie scribe: Hec dicit Sanctus et uerus, qui habet clauem Dauid, qui aperit et nemo claudit, claudit et nemo aperit.  Ecce dedi coram te ostium apertum,  quod nemo potest claudere. Idcirco Dominus singulariter sanctus ac uerus dicitur, quia ad eius comparationem nullus est sanctus uel uerax. Scriptum est enim: Nemo mundus a sorde. Et item: omnis homo mendax . Clauem autem Dauid incarnationem Redemptoris nostri accipimus, quam sumpsit ex semine Dauid. Ostium quod eadem clauis aperit aut claudit, ipse est Christus; iuxta illud: Ego sum ostium, et cetera.  Sic enim clauis et ostium sicut in Euangelio pastor, et ostiarius simul et ostium uocatur. Ostium itaque apertum est Christus secundum carnem natus, et passus, ac die tertia suscitatus; apertum uero non incredulis, sed credentibus. Hoc ostium claudere nitebantur Iudei, cum cesis apostolis nuntiarent ne in nomine  Iesu loquerentur; sed quia illo aperiente nemo claudit, continuo responderunt: Non possumus nos que audiuimus non loqui . Hoc Asianis clausum apostoli aperire tentauerant; sed quia eo claudente nemo aperit, prohibuit eos spiritus Iesu. Potest et per ostium apertum Scriptura intelligi, per quam fidei gressibus ad Christum intramus. Aperit itaque ostium claue Dauid, et nemo claudit, quia Scripture sacre eloquia, que per gratiam incarnationis sue electos spiritaliter intelligere facit, nullo Iudeorum uelamine in eorum cordibus adumbrare ualet. E contrario Iudeis non credentibus claudit, et a quoquam aperiri non potest. Hoc etiam moraliter discuti ualet: quia modicam habes uirtutem, et seruasti uerbum meum, et non negasti nomen meum.  Hic non parua oritur questio; quomodo modicam habeat uirtutem, qui uerbum Dei seruat, et nomen eius non negat. Sciendum igitur quia iuxta estimationem humane infirmitatis dictum est, quia electi cum multa per Christum possunt, parum se posse presumunt. Sic enim dicitur, modicam habes uirtutem, tanquam diceretur, paruam te putas habere uirtutem.

uERS. 9.---Ecce dabo de synagoga Satane, qui se dicunt esse Iudeos, et non sunt, sed mentiuntur. Ecce faciam illos ut ueniant, et adorent ante pedes tuos, et scient quoniam ego dilexi te. Hoc loco fides predicitur Iudeorum, iuxta illud: donec plenitudo gentium intreat, et sic omnis Isrel fiat saluus ; qui nunc Iudeos se esse dicunt, sed non sunt, quia nomen quod exterius secundum litteram gerunt, intus secundum spiritum amiserunt. Iudeorum quippe nominis expressio, Christi est confessio. Elia autem et Enoch predicantibus, ante pedes Ecclesie adoraturi uenient, quia actionis eius exempla imitando uenerabuntur.  Quoniam seruasti uerbum patientie, et cetera. uerbum patientie est quod Dominus exemplo monstrauit, cum in cruce positus pro persecutoribus orauit, et uerbis docuit dicens: In patientia uestra possidebitis animas uestras . Quod autem sequitur, et ego te seruabo ab hora tentationis que uentura est in orbem uniuersum tentare habitantes in terra, ad Antichristi tempora referendum est, sub quo tanta erit tribulatio,  quanta non fuit ab initio seculi. Dura quippe erunt corporum uulnera, sed grauiora aduersariorum iacula [Cod., miracula]. Sed sancti a tentatione deceptionis reseruabuntur, quia non prouocabuntur ad Christi negationem.  uenio cito, tene quod habes. Cito se Dominus uenturum dicit, ne quis in certamine deficeret. Cito enim fit omne quod transit. Tenere autem illum admonet celestis uite conuersationem, et reddit causam, subiungens: ut nemo alius accipiat coronam tuam. In qua sententia electorum numerum certum ac definitum uidemus complecti; stupenda prorsus consideratione intuentes, huic nec addi quemquam posse nec minui.

uERS. 12.---Qui uicerit, faciam illum columnam in templo Dei mei. Templum Dei Ecclesia est, iuxta illud:  Templum Dei sanctum est quod estis uos . Et quia non solum predicatores, sed et boni auditores, de antiquo hoste triumphant; atque in hoc uersiculo omnis qui uicerit, columna in templo Dei fieri perhibetur, fateri cogimur hoc esse columnam quod templum, id est uniuersalem Ecclesiam. In eo uero quod subditur: et foras non egredietur amplius, aperte ostenditur quia Ecclesia iampridem in iuniore fratre al unitate fidei et operationis, quam in prophetis sub lege tenuit, ad errorem perfidie et praue actionis transierat; sed occisione uituli saginati recepta est. Aliter, in Adam omnes exiuimus tam Iudei quam gentes; sed introducti uictores ad secundum Adam, columna templi Dei efficimur; quia per sanguinem eiusdem mediatoris  nostri, antiqui hostis tentamenta superantes, illa mandatorum stabilitate in superna sanctorum gloria solidamur, quam in primo Adam amisisse probamur. Sed nequaquam amplius foras egredimur, quia nullis inimici suasionibus ab illa celestis patrie communi felicitate auellemur. Et nota quia Deum se dicit habere, secundum humanitatem loquens. Et scribam super illum nomen Dei mei, et nomen ciuitatis Dei mei noue Hierusalem que descendit de celo a Deo meo, et nomen meum nouum.  Qui habet aures, audiat quid Spiritus dicat Ecclesiis. Nomen Patris supra uincentem scribi, est per adoptionem Spiritus Filium eius effici. Quo enim stylo scribitur, nisi amborum gratia Spiritus? Unde Apostolus:  Ipse Spiritus testimonium reddit spiritui nostro quod sumus filii Dei . Hierusalem uero, uisio pacis interpretatur, que de celo a Deo descendere perhibetur, quia electorum Ecclesia, que ad uisionem superne pacis passibus amoris tendit, cum Domino, cuius corpus est, in uterum uirginis predestinata descendit: uel quia celesti gratia quotidie eius numerus augetur. Noua autem ideo uocatur, quia per baptismum et dilectionem terreni hominis uetustate exspoliatur, et celesti nouitate uestitur. Unde est illud: transierunt uetera,  et ecce facta sunt omnia noua . Hierusalem ergo nomen super uictorem scribitur, cum sanctorum numero sociatur. Unde nobis hec omnia sint, aperitur cum subditur, et nomen meum nouum, subauditur, scribam; illud scilicet quod eidem mediatori accessit ex tempore, id est Christus. Hinc nobis dignitas, hinc celsitudo prouenit, hinc filii Dei, hinc noua Hierusalem, hinc Christiani uocamur. Igitur ubi totius summa salutis sonat, ibi tandem liber debitum finem accipiat.



LIBER TERTIUS.


 uERS. 14.---Et angelo Laodicie Ecclesie scribe: Hec dicit: Amen, testis fidelis et uerus, qui est principium creature Dei. Amen, uerum interpretatur, quod ad illam ueritatem redigendum est que de se ipsa ait: Ego sum ueritas . Cum autem Dominus multos et fideles et ueros habeat testes, apte singulariter ipse fidelis et uerus dicitur, quia in eius comparatione nullus est fidelis et uerax: ille enim natura fidelis, et uerax, et bonus est, nos uero eius participatione. Quomodo uero solus Filius testis dicatur, cum tres sint qui testimonium dicunt, in primo libro iam dictum est. Principium denique creature Dei Filius dicitur, quia ab illo habent cuncta existendi initium. Nam, sicut scriptum est: Omnia per ipsum facta sunt .  Scio  opera tua, quia neque frigidus es, neque calidus. Utinam calidus esses, aut frigidus!  Sed quia tepidus es, et nec frigidus, nec calidus, incipiam te euomere ex ore meo. Frigidi sunt quos aut Iudeorum perfidia, aut error gentilium tenet astrictos, quoniam ille eos sua glacie constringit qui dixit: Sedebo in lateribus aquilonis ; e contra calidi sunt quorum corda auster, id est Spiritus sanctus adueniens calore fidei tangit, ut resoluta incredulitatis duritia, et amisso erroris frigore, bonorum operum flagrantiam emanent. Tepidus autem et ex frigido solet fieri et ex calido, quia et alius a frigore iniquitatis conuersus ad perfectum iustitie feruorem non transit; et alius a calore iustitie descendit ad torporis ignauiam. Omnes igitur experimento didicimus,  quia frigidum quid uel calidum facile in corpus traiicitur; tepidum autem cum nausia ab ipso ore proiicitur. Sic sic  doctores facilius possunt infidelem ad fidem, aut peruersum Christianum ad feruorem boni operis trahere, quam tepidum; ideoque deserunt eum, uelut agricola infructuosam terram linquit, et illam excolit de qua iam spinas eruit et est fructuosa, uel illam que adhuc plena quidem est spinis, sed fructuosa futura preuidetur.

uERS. 17.---Quia dicis quia diues sum, et locupletatus, et nullius egeo, et nescis quia tu es miser, et miserabilis, et pauper, et cecus. Quisquis pro recte fidei confessione se diuitem iactat, nisi mala agere desistat, non diues, sed pauper est; quod quia tepidorum  quilibet non intelligit, recte miser, et miserabilis, et pauper, et nudus et cecus a Domino redarguitur; miser, quia semetipsum decipit; miserabilis, quia non illud intelligit, quod se ipsum illudit; pauper et nudus, quia ueris uirtutibus uacuus; sed peius quia nec conscius, unde et merito cecus. Sed quia diuina pietas aliquos ex tepidis ad feruorem iustitie uocat, recte subiungitur:  Suadeo tibi emere aurum ignitum probatum, ut locuples fias. Per aurum hoc loco incarnata Dei sapientia intelligitur, de qua alibi dicitur: Accipite sapientiam sicut aurum. Et bene hoc aurum probatum et ignitum uocatur, quia Redemptor noster igne passionis examinatus est. Et est sensus: Si uis uirtutibus diues existere, me imitandum assume, ut fias et ipse aurum  igne excoctum. Et quod pro hoc auro pauper pretium dabit, nisi deuotum petitionis affectum? Cui ad hec subditur: et uestimentis albis induaris, ut non appareat confusio nuditatis tue. Ad operiendam nuditatis confusionem uestimentis albis induitur, qui aurum ignitum probatum mercatur, qui ad deuitandum tepiditatis pudorem in noue uite conuersionem transfertur, qui nouo celestique homini imitationis uirtute inherere meretur. Et collyrio inunge oculos tuos, ut uideas. Ac si diceretur: Adhibe diuina precepta ad mentem cecam, quatenus uirtutum nuditatem quam pateris, uidens operire festines. Nisi enim diuina precepta collyrium essent, Psalmista non diceret: Preceptum Domini lucidum illuminans oculos . Potest per collyrium  quod ex terra fit, et terre puluerem ab oculis eiicit, assumpta pro nobis Redemptoris nostri temporalis egestas designari. Qui ergo cecatos oculos puluere habet, collyrium superimponat, ut lumen recipiat; id est qui per terrena delectamenta defluit, temporalem Redemptoris sui egestatem ad mentem reducat, ut interioribus oculis contempletur futura sanctorum premia.

uERS. 19.---Ego quos amo, arguo et castigo. Redargutio ad uerba, castigatio pertinet ad flagella. In hac autem sententia amplius quod exponi debeat non est, sed quod libenter amplecti. Aemulare ergo, et penitentiam age. Ac si diceret: nisi temporaliter cum illis hic flagella susceperis, sine illis eternis cruciatibus subiacebis.  Ecce sto ad ostium,  et pulso. Si quis audierit uocem meam, et aperuerit ianuam intrabo ad illum, et cenabo cum illo, et ipse mecum. Status hic non corporalis, sed sine loco accipiendus est, quia quem Dominus inhabitat, non deserit ad alium transeundo. Ostium autem mentis aditum significat, quem aut per se sine socio inspirando Dominus pulsat: cuius uocem audit quisquis amore dilectionis preceptorum illius monita custodit. Et ianuam aperit cum ad uidendum summum eternitatis bonum cor dilatat. Aperta denique ianua, Dominus ad illum intrat, quia per internam dulcedinem desiderio animam estuantem illustrat. Cenat igitur caput . . . . . quia faciendo uoluntatem Patris quotidie . . . . . membra cum capite, que ut uoluntatem Patris faciant, quotidie moriuntur cum  illo; ut illud: mortui enim estis, et reliqua.  Qui uicerit, faciam illum sedere in throno meo, sicut et ego uici, et sedeo cum Patre meo in throno eius. uincens Dominus in throno Patris sedet, quia post passionem et resurrectionem equalem se Patri esse indicauit. Et nos sedere dicit, quia iudicii potestatem in Filii uirtute percipimus; iuxta illud: uos qui secuti estis me, sedebitis super thronos, et reliqua . Nec abhorret a uero quod alibi super duodecim thronos, hic uero in throno suo perhibet esse sessuros. Per thronos quippe duodecim, uniuersale iudicium; per thronum uero Filii, singulare culmen iudiciarie potestatis ostenditur. Hoc ergo duodecim thronis, quod uno throno Filii designatur. Sed querendum est quomodo [Cod.,  quando] omnes uictores iudicare dicat, cum non omnes iudicaturi sint, sed alii ex uincentibus iudicabunt, alii iudicabuntur? Sciendum igitur quia potestatem quam in se ipsis non habent, habebunt in aliis, sicuti totum hominis corpus potestatem habet loqui per os, uidere per oculos. Sed si subtilius hanc sententiam intuemur qua dicitur, sicut ego uici, clariores in uictoria atque excellentiores per eam designari inuenimus.



CAPUT Iu.

uERS. 1.---Post hec uidi, et ecce ostium apertum in celo. Recapitulata Redemptoris natiuitate, que iam dicta fuerant sub aliis diuersisque figuris; ac si quis unam rem diuersis modis enarret, narrationes habebunt diuersum tempus, non ipsa res que uno in  tempore gesta est. Sed querendum est, cum alii prophete per reges soliti sint manifestare quantum interuallum fuerit inter uisionem et uisionem, cur Ioannes tempus prophetie non manifestat? Ob hoc scilicet, quia totum Ecclesie tempus ad illam continuatam resurrectionis diem docet referendum, de qua dicitur: Beatus qui habet partem in resurrectione prima . Prima enim resurrectio, id est qua a morte peccati ad uitam iustitie anime resurgunt, toto nunc tempore agitur. Sed quibus oculis Ioannes ostium hoc uidit? Nimirum quantum ad figuratam ostensionem, non carnis sed mentis; quantum uero ad ipsius rei ueritatem, que iam Domino apparente in carne manifestata erat, non solum oculis  carnis uidit, uerum etiam manibus contrectauit. Per ostium autem apertum Christus designatur, nascendo, moriendo, resurgendo, cunctis iam fidelibus manifestatus; quod apte in celo, id est in Ecclesia, uidetur, quia Redemptor noster natus, et passus, suscitatus, atque ad celos ascendisse in ea predicatur et creditur. Et uox prima quam audiui tanquam tube loquentis mecum dicens: Ascende huc. Quo? nisi ad ostium et celum, id est Christum et Ecclesiam? et quibus gressibus, nisi fidei? Et recte Ioannes ad hoc a uoce prima inuitatur, quia unusquisque electorum, ut inoffenso credulitatis pede per Euangelium ad uere fidei sacramenta pertingat, ueteris Testamenti doctrina, que nouam precedit, roboratur. Et recte hec uox tube comparatur, quia  ad bellum prouocat spiritale. Unde est illud: Quasi tuba exalta uocem tuam . In eo uero quod subditur: ostendam tibi que oportet fieri post hec, non negat dum esse exaltationes Ecclesie, sed ostendit quod permaneant usque in finem seculi.

uERS. 2.---Et statim fui in spiritu. Hoc si ad Ioannem referatur, in extasim eum dicit assumptum; si uero ad Ecclesiam, hoc dicto spiritalis eius conuersatio declaratur. Et ecce sedes posita erat in celo, et super sedem sedens. Tam per celum quam per sedem Ecclesia designatur; sic enim genus iungitur generi, ut non duo, sed unum intelligatur. Sedes ergo in celo ponitur, cum ipsum celum, id est Ecclesia, a Domino presideri meretur. Sedens autem  super sedem, nil aliud est quam filius hominis in medio candelabrorum aureorum apparens: nisi quod illic ambulat, id est dona tribuit; hic uero sedet, id est pro collatis muneribus iudicium exercens singulos diiudicat. Nam quod per sedentem hoc loco Filius designetur, declaratur cum subditur:  Et qui sedebat similis erat aspectui lapidis iaspidis et sardini. Per iaspidem, qui ex uirenti specie constat, illa paradisi uirentia pascua designantur. Et que sunt illa, nisi Christi diuinitas, in qua omnia uiuunt? Ut idem Ioannes: Qui habet Filium, habet uitam . Per sardinum uero, qui terre rubre similitudinem habet, humanitas nostri Redemptoris exprimitur, quia ueritas de terra orta est. Potest etiam per horum lapidum species Ecclesia designari. Et  iris erat in circuitu sedis, similis uisionis smaragdine. Per irin, que Greca Latinaque lingua arcus uocatur, reconciliatio mundi designatur per incarnati uerbi dispensationem facta. Sole quippe nubem illustrante iris apparuit, quia cum Patris uerbum, quod sol iustitie est, humanam naturam suscipiendo irradiauit, ipsa humanitatis eius susceptio, que a propheta nubes uocatur, reconciliatio facta est mundi. Cuius rei ipsa interpretatio nominis consonat. Si enim una littera addita irini (), dicas pax a Greco in Latinum interpretatur. Cum solida sanctorum corda que nubes sunt uocata, illuminat, arcus speciem reddunt, quia orando Deum ad pietatem inflectuntur. Et apta figurarum connexio, quia inferius  fulgora et tonitrua de throno tanquam de nube procedere narrantur. Igitur quia arcus duobus principaliter coloribus resplendet, aque scilicet et ignis, designatur uel baptismus aque et Spiritus sanctus; uel iudicium precedens per diluuium, ac subsequens per ignem. Ut per eum hoc loco repropitiata mundo diuinitas apertius ostendatur, idcirco uisioni smaragdine comparatur. Hic enim lapis uiridissimi coloris est, qui diuinitatis nature non inconuenienter aptatur.

uERS. 4.---Et in circuitu sedis sedilia uiginti quatuor, et super thronos uiginti quatuor seniores sedentes. Cum Dominus in Euangelio duodecim thronos commemoret, quid sibi uult quod Ioannes uiginti quatuor dicit? nisi quia propter geminum Testamentum numerus etiam duodecim tribuum duplicatur.  Igitur quantum ad distinctionem utriusque Testamenti, uiginti quatuor sunt throni, totidemque seniores; quantum uero ad unitatem et concordiam eorumdem, tantum duodecim. Sed nec debemus tantum carnaliter sapere, ut aliud estimemus unam sedem, aliud uiginti quatuor thronos. Nam quia singulariter ac principaliter uniuersam Dominus iudicabit Ecclesiam, idcirco seniores et throni una sedes esse dicuntur; quia uero sancti predicatores utriusque Testamenti cum eodem subditas plebes examinabunt, consequenter in circuitu sedis super uiginti quatuor thronos totidem sedent seniores. Quod autem de senioribus subditur: circumamicti uestimentis albis, et in capitibus eorum corone auree; ad omnem Ecclesiam pertinet, que uestimentis albis induitur, id  est inuiolatis baptismi sacramentis. Coronas aureas in capite habet, quia ueraciter de mortis auctore triumphat. Aliter, potest per hunc numerum sancta Ecclesia figurari propter senariam perfectionem, que per quatuor Euangelii libros consummatur; uel certe quia ueteris Testamenti uiginti quatuor utitur libris.

uERS. 5.---Et de throno procedunt fulgora, et uoces, et tonitrua. Hic aperte ostenditur per thronum Ecclesiam figurari, cui hec omnia conueniunt. In fulgoribus enim miraculorum signa accipimus. Unde Psalmista: Illuxerunt fulgora tua orbi terre . Per uoces autem et tonitrua predicatio ueritatis exprimitur, sicut idem Psalmista dicit: uox tonitrui tui in rota . Et nota quia quasi ex obliquo ab una figura ad aliam transiens, de sede hec  dicit procedere, cum non sedi, sed nubi conueniant. Ipsam ergo sedem nubem uult intelligi. Bene autem iustorum Ecclesia per nubem figuratur, quia predicatores eius et uerbis pluunt, et comminationibus tonant, et miraculis coruscant. Et septem lampades ardentes ante thronum, que sunt septem spiritus Dei;  et in conspectu sedis tanquam mare uitreum simile crystallo. Apte Spiritus sanctus lampadibus comparatur, quia ad amorem Dei et proximi electorum animos accendit. Quid autem per mare uitreum, nisi baptismus figuratur? Et quare uitreum, nisi quia fides per eum transeuntium tropica locutione demonstratur? Ab efficiente scilicet illud quod efficitur. Sicut enim in uitro nichil aliud uidetur exterius, quam  quod gestatur interius; ita Ecclesie fides intus simplex est credulitate, et foris uerax ostenditur confessione. Sed ne fragile putaretur ut uitrum, additum est simile crystallo. Sicut enim glacies hiemali frigore pressa post multos annos in similitudinem lapidis obdurata crystallum efficitur, ita fides sanctorum inter pressuras per incrementa temporum solidatur. Et in medio sedis et in circuitu sedis quatuor animalia plena oculis ante et retro. Nulli dubium est quin per hec quatuor animalia quatuor figurentur euangeliste. Sed si in medio sedis, quomodo in circuitu sedis esse perhibentur? presertim cum in medio sedis Dominum, et in circuitu sedis uiginti quatuor seniores sedere iam dictum sit. Quapropter sciendum quia in Domino animalia, et in animalibus Dominus; et  rursus in senioribus animalia, et in animalibus seniores inueniuntur. Potest et quatuor animalium specie designari generaliter Ecclesia. Plena itaque sunt animalia oculis, quia quot sunt sacrarum Scripturarum eloquia, tot sunt electorum spiritalia lumina, quibus ad fidem illuminantur. Ante autem et retro sunt oculi, quia ueteris et Noui Testamenti sacramenta in se continent. Ante enim hoc loco pro preterito ponitur. Aliter, ante et retro habent oculos, quia quedam impleta, et quedam implenda denuntiant; uel quia preterita peccata plangunt, et futura cauent.

uERS. 7.---Et animal primum simile leoni, et secundum animal simile uitulo, et tertium animal habens faciem quasi hominis, et quartum animal simile aquile uolanti. Querendum est quare Ioannes primum  animal leoni simile dixerit, cum Ezechiel hominis speciem primo animali inesse perhibeat. Igitur aut ordo historicus mutatus est, quem mystica Scripturarum eloquia non semper seruant; uel quia non propter natiuitatem, aut passionem crediderunt in Christum homines, sed propter resurrectionem, que in leone figuratur, eius speciem primam posuit. Denique quia ab humana generatione cepit, recte per hominem Mattheus; quia a clamore in deserto, recte per leonem Marcus; quia a sacrificio exorsus, bene per uitulum Lucas; qui uero a diuinitate cepit, digne per aquilam Ioannes. Possunt et hec ad Christum referri, et ad cuncta membra eius. Sed hec breuitatis causa dixisse sufficiat.  Et quatuor animalia, singula eorum habebant senas alas.  In alis quatuor animalium, duorum Testamentorum eloquia accipimus. Cum ergo due sint he ale, propter geminatum tamen duodenarium numerum, qui in tribubus Isrel et in apostolis inuenitur, duodecies multiplicantur, et uiginti quatuor de se reddunt. Sic etiam propter Trinitatis notitiam, quam toto orbi diffundunt, ter multiplicantur, et sex in solidum apparent. Aliter, possunt per sex alas sex leges intelligi. Prima naturalis, secunda Moysi, tertia prophetarum, quarta gratie, quinta apostolorum, sexta synodorum, quibus Ecclesia uolat ad celum. Et in circuitu, et intus plena sunt oculis. Animalia et in circuitu, et intus plena oculis sunt, quia sancta Ecclesia predicationis lumen ostendit credentibus, infidelibus  claudit: uel quia sancti predicatores paruulorum mentibus tanquam foris per solam historiam, et perfectorum quasi intus per allegoriam iter fidei et sanctitatis ostendunt; uel quia indesinenter conspiciunt ut foris bona exempla fratribus prebeant, et intus recta intentione persistant.

Et requiem non habent die ac nocte dicentia: Sanctus, sanctus, sanctus, Dominus Deus omnipotens, qui est, et qui erat, et qui uenturus est. Requiem non habent, id est a clamore non cessant. Unde claret quod animalia quatuor totam Ecclesiam designant: quia non soli euangeliste, sed et omnes fideles die ac nocte, id est in prosperis et in aduersis, Deum laudare non cessant. In eo autem quod ter dicunt sanctus, tres personas designant. Dicendo uero, Dominus  Deus omnipotens, unius substantie Deum in his tribus ostendunt. Sed quomodo Trinitati congruere potest quod in prefata laude dicitur, qui uenturus est, cum solus Filius ad iudicandum in humanitate uenturus sit? Sciendum igitur quia inuisibilis Trinitas per assumptam Filii personam iustos et peccatores examinabit. ueniet autem non de loco ad locum transeundo, sed per susceptam hominis formam, que de celo ad inferiora descendet, manifestam potentiam ostendendo. Potest et hoc loco presens diuinitatis aduentus, quo sancti eius quotidie illustrantur, intelligi.  Et cum darent illa animalia gloriam, et honorem, et benedictionem sedenti super thronum uiuenti in secula seculorum;  procidebant uiginti quatuor seniores, et  adorabant uiuentem in secula seculorum. Hic animalia non iam genus, sed speciem signant, id est euangelistas. At uero per uiginti quatuor seniores uniuersalis Ecclesia in prelatis et subiectis exprimitur. Dant ergo animalia gloriam et honorem sedenti super thronum, cum sancti euangeliste docent pro omnibus bonis laudandum; ut est illud: datum optimum, et reliqua. Illis ita dicentibus, uiginti quatuor seniores, id est omnes sancti, cadunt, humilia de se sentiendo. Ubi autem cadunt, ibi adorant; quia unde sibi nichil tribuunt, inde Deum honorant. Casus autem et adoratio spiritalis intelligenda est, iuxta illud: Deus spiritus est, et eos qui adorant eum, in spiritu et ueritate oportet adorare . Et mittebant coronas suas ante thronum, dicentes, et reliqua.  Hoc ipsum repetit. Seniores enim ante thronum coronas suas ponere, est electos pia mentis confessione ante conscientias suas, quibus Deus presidet, de acceptis uirtutibus tumorem superbie deponere, et presidenti sibi cuncta tribuere; unde et dicunt:  Dignus es, Domine Deus noster, accipere gloriam, et honorem, et uirtutem. Ac si dicant: Tibi principaliter ista conueniunt, a quo et per quem et in quo est gloria et honor et uirtus sanctorum. Sed quid est quod sequitur: quia tu creasti omnia, et propter uoluntatem tuam erant, et creata sunt? Si enim creata sunt, quomodo antequam crearentur, erant? Sciendum ergo quia erant in predestinatione, priusquam fierent in opere.



CAPUT u.


uERS. 1.---Et uidi in dextera sedentis super thronum librum scriptum intus et foris. Per sedentem in throno, Patris persona ostenditur: per dexteram uero sedentis, eiusdem Patris Filius per quem facta sunt omnia, et de quo paterna uoce dicitur: Tollam in celum manum meam, et iurabo per dexteram meam. Liber autem scriptus intus et foris, utrumque Testamentum, uetus scilicet et Nouum, continere uidetur; et uetus quidem iuxta litteram foris patebat, sed iuxta mysticum intellectum intus Nouum occultabat. Siue intus liber scriptus ostenditur allegoria, foris historia. Idcirco autem uetus et Nouum Testamentum unus liber dicitur, quia nec Nouum a ueteri, nec rursum uetus a Nouo ualet distingui. Et  recte in dextera liber esse dicitur, quia principalis diuinarum Scripturarum intentio ad dispensationem nostri Redemptoris refertur. Signatum sigillis septem. Septenarius numerus uniuersitatem sepe designat. Septem autem sigillis liber signatus esse perhibetur, quia dispensatio Domini Saluatoris antequam reuelata in plenitudine temporum fuisset, in diuinis uoluminibus omnifaria mysteriorum latentium plenitudine abscondebatur. Si alicui iste intellectus non sufficit, nouerit, in septem sigillis septem modos uerborum comprehendi. Indicatiuum, ut illud quod querenti prophete dicitur: Ego Dominus qui loquor iustitiam . Pronuntiatiuum, ut illud: Audi me Iacob et Isrel quem ego uoco, et reliqua.  Imperatiuum, ut illud: Clama, necesses  . Optatiuum, iuxta illud: Utinam attendisses mandata mea ! Coniunctiuum, ut illud: Si custodieritis pactum meum, eritis mihi in peculium . Infinitiuum, ut illud: Continere a malo intelligentia est. Impersonale, ut est: Quis loquetur potentias Domini ?

uERS. 2.---Et uidi angelum fortem predicantem uoce magna: Quis dignus est aperire librum, et soluere signacula eius? Per angelum fortem preco legis debet intelligi; labia enim sacerdotis custodiunt scientiam, et legem requirunt ex ore eius, quoniam angelus Domini exercituum est. Quid est autem requirere, quis dignus sit soluere librum, nisi anxie Christum desiderare? qui possit in se ostendere  legem esse impletam et reuelatam, quatenus non iam carnaliter, sed spiritaliter debeat seruari et intelligi. Et recte prius liber aperitur, deinde septem eius signacula soluuntur, quia ante in Christo diuine legis preconia impleta sunt, deinde in toto corpore quadam ratione, sicut declarat singulorum apertio sigillorum. Et quia necdum Christus aduenerat, recte subiungitur:  Et nemo poterat neque in celo, scilicet angelus; neque in terra, id est homo; neque sub terra, id est anima, aperire librum, neque respicere illum. Nam nullus horum humane salutis dispensationem perficere poterat. Sed, beate Ioannes, quomodo nemo potuit respicere librum, cum tu ipse dicas: uidi librum in dextera Dei? forte nec in  celo, nec in terra, nec sub terra fuisti? Ne ergo contrarium sit, respicere pro comprehendere accipiendum est. Quis enim comprehendere sufficit, quomodo incarnatur sine semine Deus? Quomodo clauso exiit utero uirginis homo Deus? Quomodo Dominus glorie crucifigatur, cum sola caro moriatur?

uERS. 4.---Et ego flebam multum, quoniam nemo dignus inuentus est aperire librum, nec uidere eum. Nequaquam Ioannes in sua persona fleuisse creditur, qui post huius libri apertionem ista scribebat, sed in eius Ecclesie que ante aduentum Christi fuit, que grauata oneribus peccatorum, mediatoris sui presentiam anxia querebat. In cuius etiam persona Dauid dicit: Fuerunt mihi lacryme mee panes die ac nocte, dum dicitur mihi quotidie: Ubi est Deus  tuus ? Cui consolatio dirigitur in eo quod subditur:  Et unus de senioribus dicit mihi, Ne fleueris. Ecce uicit leo de tribu Iuda, radix Dauid, aperire librum, et soluere signacula eius. Per unum seniorem ordo intelligitur prophetarum, quorum oraculis consolabatur Ecclesia; iuxta illud: Non auferetur sceptrum de Iuda, nec dux de femoribus eius, donec ueniat qui mittendus est. Et nota quod hic Christus leo dicitur, quia diabolum uicit: in sequenti uersu agnus, quia semetipsum offerens mundum redemit. Radix autem Dauid, id est genus et filius Dauid. Notandum preterea quia dicendo uicit, preteritum pro futuro posuit; iuxta illud: Foderunt manus meas, et reliqua. 

 uERS. 6.---Et uidi, et ecce in medio throni et quatuor animalium, et in medio seniorum agnum stantem quasi occisum, habentem cornua septem, et oculos septem, qui sunt septem spiritus Dei missi in omnem terram. Ut iam dictum est, thronus, et animalia, et seniores Ecclesiam significant, in cuius medio agnus stat, iuxta illud: Narrabo nomen tuum fratribus meis, in medio ecclesie laudabo te . Non autem contrarium est quod alibi legimus: Dominus in circuitu populi sui , quia et in medio presidens regit et iudicat, et in circuitu ambiens protegit et defendit. Sed quare hic stare, superius autem sedere legitur? nisi quia ibi examen et regnum, hic autem auxilium ostenditur. Sedere enim regnantis est et iudicantis, stare uero adiuuantis.  Et nota quod non occisus, sed tanquam occisus cernitur; quia etsi crucifixus est ex infirmitate, uiuit tamen ex uirtute Dei. Aliter, toties non occiditur, sed quasi occiditur Christus, quoties membra eius aut se sponte mortificant, aut persecutiones tolerant, ut in se impleant ea que desunt passionum Christi. Per septem cornua, ut ipse exposuit, septiformis sancti Spiritus operatio designatur, que non solum in capite quieuisse, sed etiam totum corpus illustrasse probatur: unde hoc loco septem spiritus Dei in omnem terram missi narrantur. Hec autem septiformis operatio, que propter regnum et fortitudinem figuratur, recte propter illuminationem Ecclesie etiam per oculos designatur. Aliter, possunt per cornua, que carnem excedunt,  eminentiores in Ecclesia intelligi, quibus dicitur: uos in carne non estis, sed in spiritu .  Et uenit et accepit librum de dextra sedentis in throno. Idem est dextera sedentis in throno, qui et agnus tanquam occisus in medio throni; quia Dei Filius, per quem creatus est mundus, et hominis filius, per quem redemptus est, non duo, sed unus est Christus. Quamobrem agnus, id est hominis filius a seipso, id est a sua diuinitate, accepit librum, id est humane salutis dispensationem, cui omnes Scripturarum pagine attestantur.

uERS. 8.---Et cum aperuisset librum, quatuor animalia et uiginti quatuor seniores ceciderunt coram agno habentes singuli citharas, ac phialas aureas plenas odoramentorum, que sunt orationes sanctorum.  Tunc agnus librum aperuit, cum opus uoluntarie passionis impleuit. Quid uero est animalia et seniores citharas habere, nisi electorum Ecclesiam ea que desunt pressurarum Christi implere? Apte autem per citharas passiones Christi figurantur In cithara enim alie fortius, alie chorde lenius tenduntur; sed tamen dissimiliter tense, nequaquam dissimile canticum reddunt. Sic sic diuersa in Christi corpore membra passiones eius alia plenius, alia minus, imitantur; sed unam concordie resonant laudem. Cum citharis ergo animalia et seniores ante agnum cadunt, quia omnes sancti quidquid pro Christo patiuntur, Christo, non sibi, ascribunt. Per phialas aureas caritas intelligitur; que non solum  pro amicis, uerum etiam pro inimicis nouit exorare: unde plene fuisse memorantur. Et bene post citharas phiale ponuntur, quia prius Dominus patibulum crucis subiit, et sic pro persecutoribus incomparabili caritate orauit dicens: Pater, dimitte illis, et reliqua.   Et cantabant canticum nouum dicentes: Dignus est, Domine Deus noster, accipere librum, et cetera. Cantauit Christus canticum nouum, uerbis predicando, et factis imitando. Quid est autem dicere, Dignus es, Domine Deus noster, accipere librum, et aperire signacula eius, quoniam occisus es, et redemisti nos Deo in sanguine tuo ex omni tribu, et lingua, et populo, et natione, nisi ad comparationem nostrarum uictoriarum tua sola iudicatur uictoria, qua nos de mortis principe et  maledicto legis sumus redempti? In eo uero quod quatuor animalia, et uiginti quatuor seniores, ex omni tribu, et lingua, et natione redemptos se dicunt, aperte ostenditur per eos uniuersalem Ecclesiam designari.  Et fecisti nos Deo nostro regnum et sacerdotes et regnabimus super terram. Reges sunt electi, dum corpora sua frenando, quasi super subiectam terram lege uirtutis regnant: unde et super terram regnum accepisse confirmant. Sacerdotes sunt, quia seipsos quotidie castigando, Deo offerunt, iuxta illud: Sacrificium Deo spiritus contribulatus .

uERS. 11.---Et uidi, et audiui uocem angelorum multorum in circuitu throni, et animalium, et seniorum. In eo quod se uocem audisse dicit, qualis hec  uisio fuerit ostendit. uisus enim ille audit, et auditus uidet. Sed si in circuitu sedis, ut iam dictum est, animalia sunt et seniores, quomodo in circuitu eiusdem angelus, nisi quia eadem animalia et seniores angeli sunt? De quibus dicitur: Angeli pacis amare flebunt . Licet celestis quoque militia angelorum nomine possit intelligi; siue tamen de his, siue de illis innumerabilis ostenditur multitudo cum subditur: Et erat numerus eorum millia millium,  dicentium uoce magna: Dignus est Agnus qui occisus est accipere uirtutem, et diuinitatem, et sapientiam, et fortitudinem, et honorem, et gloriam, et benedictionem,  et omnem creaturam, que in celo est, et super terram, et sub terra, et mari, et que in eo sunt. Mare, et que in eo sunt, presens  seculum designat. Omnes audiui dicentes: Sedenti  in throno et Agno, benedictio, et honor, et gloria, et potestas in secula seculorum. Dicendo omnes, illos repetit ex quibus superius totam Ecclesiam constare dixit; id est animalia, et seniores, et angelos. In sedente uero et Agno, id est in Patre et Filio, secundum iam dictam regulam, etiam Spiritus sanctus intelligitur. Et quatuor animalia dicunt: Amen. Et uiginti quatuor seniores ceciderunt, et adorauerunt uiuentem in secula seculorum. Quia animalia et seniores unum sunt, id est una Ecclesia, cum senioribus animalia cadunt et adorant, et ipsas laudes seniores cum animalibus ueras esse asserunt, sermone confirmationis respondentes, amen. Casus autem et adoratio, ut iam dictum est, spiritalis accipi debet. Ne itaque longo progressu ultra modum  lassemur, hunc librum isto fine claudamus.



LIBER QUARTUS



CAPUT uI.


uERS. 1.---Et cum aperuisset Agnus unum ex septem sigillis, audiui unum ex quatuor animalibus dicens tanquam uocem tonitrui magni: ueni, et uide. Apertio sigilli, reuelatio est sacramenti. uerum quia non unum, sed multa sunt sacramenta, et de singulis longum est tractare, possunt uniuersa in his tribus modis comprehendi, id est locutionis, cognitionis, et actionis. Locutio omnia precepta in se concludit. Cognitio regulariter adhibita intelligentie formas insinuat. Actio uero utrisque concordat. Aperto uero uno ex septem sigillis, unum ex quatuor animalibus in modum tonitrui magni Ioannem  inuitat, ut ueniat, et uideat; quia manifestata ueritate precedens in apostolis Ecclesia subsequentem ad fidem prouocat.  Et ecce equus albus, et qui sedebat super eum habebat arcum. Per equum album Christi humanitas designatur sine peccati offuscatione, quam uerbum Patris singulariter uoluit presidere; siue omnes electi. Per arcum uero uetus et Nouum Testamentum exprimitur, ex quo tot prodeunt iacula, quot sunt Testamentorum eloquia. De hoc arcu eidem sessori dicitur: tendens et extendens arcum tuum super sceptra. Quod uero sequitur: et data est illi corona, non solum ad caput, sed etiam ad corpus refertur. Et exiit uincens ut uinceret. Unde exiit nisi ex aperto sigillo? Nam ex reuelato Scripturarum sacramento, ipsa sacramenti ueritas  manifeste apparuit. Exiit autem uincens, primum caput, ut post in corpore uinceret quotidie diaboli tentamenta, et malorum hominum persecutiones.

uERS. 3.---Et cum aperuisset sigillum secundum, audiui secundum animal dicens: ueni, et uide. Quid est quod in causa dissimili similis fit admonitio? nisi quia sicut ibi letitia de peracta uictoria, sic etiam hic sollicitudo de futuro certamine ministratur.  Et exiuit alius equus rufus, et qui sedebat super eum, datum est ei ut sumeret pacem de  terra. Equus rufus antiqui hostis est corpus; omnes scilicet reprobi animarum interfectione sanguinei. Et quidem sessor electorum dicit: Pacem meam do uobis ; sessor uero reproborum pacem sumit de terra, quia ille concordie auctor est, iste uero discordie. Et nota quod non de celo, sed de terra, id est terrena querentibus, pacem aufert. Et ut inuicem se interficiant. In hac sententia non carnalis sed spiritalis interfectio debet intelligi. Unde autem se reprobi interficiant, aperitur cum de Iudeorum principe subditur: et datus est illi gladius magnus, id est spiritalis, et malignus, quo non corpora, sed anime reproborum iugulantur. Hunc gladium diabolus duobus modis exercet; cum aut per  se spiritali locutione interius decipit, aut per carnalium suorum linguam exterius pulsans ad occisionem anime pertingit. Hec autem omnia illi data dicuntur, id est Deo iusto cuncta disponente permissa.

uERS. 5.---Et cum aperuisset sigillum teritum, audiui tertium animal dicens: ueni, et uide. Et ecce equus niger, et qui sedebat super eum habebat stateram in manu sua. In huius equi nigredine illa malorum esuries designatur, qua Christi corpus inhianter deuorare, et in malitie sue uentrem traiicere concupiscunt: quorum sessor habet stateram in manu sua, quia temporalibus stipendiis bonorum uitam mercari querit, ut suam suorumque esuriem satiare possit. Hanc stateram in manu tenuit quando unum ad manducandum obtulit pomum, et totum ad  perdendum mercatus est mundum. Nam sciendum quia diabolus prius audiendi uerbum Dei alimentum subtrahit, ut spiritalis cibi inedia affectos in augmentum sui corporis facilius sumat. Unde per prophetam Dominus dicit: Ecce ego mittam famem in terram; non famem panis, neque sitim aque, sed audiendi uerbum Dei . Hoc enim Dominus agit deserendo, diabolus inuadendo. Sed quomodo possunt pati hanc famem qui sunt frumentum Dei, uinum et oleum? Imo patiantur hanc palee,  uinacia, et amurca; et ipsi occurrant ad stateram nullo pretio digni, non illi qui Christi sunt sanguine redempti. Unde mox subditur:

uERS. 6.---Et audiui tanquam uocem in medio quatuor animalium dicentem: Bilibris tritici denario uno, et tres bilibres hordei denario uno, et uinum et oleum ne leseris. Tunc in medio quatuor animalium, id est in medio Ecclesie, hec uox sonuit, quando adunatis in fide gentibus, diuina potentia diabolum ab electorum lesione compescuit; ac si ei per irrisionem diceretur: frumentum et hordeum, uinum et oleum ablato denario sessor equi albi preelegit et comparauit; paleas autem, uinacia, et amurcam, tibi reliquit. Una igitur bilibris, que fit ex duobus sextariis, Ecclesia est ex duobus Testamentis in Dei  proximique dilectione consistens. Sed in hoc loco unam Ecclesiam in sanctis predicatoribus, uel magnarum uirtutum uiris, non generaliter in cunctis intelligere debemus. Non enim sine causa hic post frumentum, hordeum ponitur. Designet itaque una bilibris tritici ex duobus populis nouos Ecclesie predicatores, et eminentiores uirtutibus uiros, qui tribulationum molendino confracti, et persecutionum igne decocti, panis pulcher Christi et candidus fieri meruerunt. Designent tres bilibres hordei subiectorum et infirmantium uitam, ex utroque populo uenientium. Et nota quia unum et pretium tritici et hordei, quoniam etsi dispar est sanctorum labor, uno tamen sunt pretio empti, et unum sunt post laborem denarium accepturi. Notandum preterea quia  eadem sententia repetitur cum subditur: uinum et oleum ne leseris. Quomodo [Cod., quando] enim Ecclesia uinum et oleum non est, que in pressurarum torculari ut uua calcatur, et in angustiarum prelo ut oliua contusa liquatur?

uERS. 7.---Et cum aperuisset sigillum quartum, audiui uocem quarti animalis dicentis: ueni et uide:  Et ecce equus pallidus, et qui sedebat super, nomen illi Mors; et infernus sequebatur eum. Ipsi designantur per equum pallidum qui et per rufum, quorum nunc spiritalis mors in ipsius equi pallore figuratur. Supra quos bene mors, id est diabolus, contra uiuos pugnaturus sedere dicitur; quia per officium eorum, quos iam spiritaliter occidit, electorum uitam exstinguere  querit. Infernus illi dicuntur, in quibus habitat mors. Infernus ergo sequitur mortem, quia mali imitantur diabolum. Possunt et specialiter per equum pallidum heretici intelligi. Et data est illi potestas super quatuor partes terre, interficere gladio, fame, et morte, et bestiis terre. Due sunt in hoc mundo partes, id est Christi et diaboli; sed Christi pars non est diuisa; iuxta illud: Una est columba mea . Pars uero diaboli in quatuor diuiditur partes, in paganos, Iudeos, hereticos, et malos catholicos. Tot igitur sunt plage quot diaboli partes. Sed quomodo gladio, et fame, et morte interficiat, iam dictum est. Per bestias autem designantur efferati motus animorum. Bestiis ergo hostis noster reproborum animas interimit; quia dum diuinorum  preceptorum caueis carnales animi motus non retinentur, efferati ut ita dixerim impulsu diabolice suggestionis per abrupta queque miserorum uitam precipitant.

uERS. 9.---Et cum aperuisset sigillum quintum, uidi subtus altare Dei animas occisorum propter uerbum Dei, et testimonium quod habebant. In occisorum animabus omnium electorum animas intelligimus, qui siue corporalibus siue spiritalibus a reprobis impugnationibus angustantur. Martyrum enim duo sunt genera, unum in aperto, alterum in occulto. Per altare uero Christus intelligitur: in quo Deo Patri sacrificia nostra offerimus, cum unigenitum eius Filium imitantes, hostia uiua in conspectu illius apparemus. Sub altare igitur anime occisorum sunt,  quia mediatori nostro subsunt. Si uero per altare ipsi electi intelliguntur, sub se sunt; quia necdum corporis immortalitate uestiti sunt.  Et clamabant uoce magna dicentes: Usquequo, Domine , non uindicas sanguinem nostrum de his qui habitant in terra? Quid est animas sanctorum uindictam sanguinis de persecutionibus exposcere, nisi diem extremi iudicii prestolari? Non autem per organum gutturis folle uentris attracto animarum uerba formantur; sed magnus earum clamor magnum est desiderium. Sed cum aliter moueri soleat mens que petit, aliter que petitur, et sanctorum anime ita Deo inhereant ut inherendo quiescant, quomodo dicuntur petere, quas et uoluntatem Dei certum est, et ea que futura sunt, non ignorare?  Sciendum ergo quia in ipso posite ab ipso petere aliquid dicuntur, non quia uindictam desiderent quod ab eius quem cernunt uoluntate discordet; sed de se ipso accipiunt, ut ab ipso petant quod eum facere uelle nouerunt.  Et date sunt illis singule stole albe, et dictum est illis ut requiescerent modicum adhuc tempus, donec compleatur numerus conseruorum et fratrum eorum qui interficiendi sunt sicut et illi. Quid per stolas albas, nisi premium martyrum? Ante resurrectionem quippe stolas singulas accepisse perhibentur electi, quia in sola adhuc anima eterna beatitudine perfruuntur. Et nota quia animarum uox est hoc quod amantes desiderant; respondere Dei est ut collectionem fratrum exspectare debeant, eorum mentibus exspectandi moras  libenter infundere. Optant ergo corporum resurrectionem; sed audiunt ut libenter exspectent fratrum collectionem.

uERS. 12.---Et uidi cum aperuisset sigillum sextum, terremotus factus est magnus; et sol factus est niger tanquam saccus cilicinus; et luna facta est sicut sanguis. Per terremotum, ultima sub Antichristo persecutio debet intelligi. Magnus autem dicitur, quia, iuxta Domini uocem, erit tunc tribulatio, qualis nunquam fuit, sed nec fiet. Sol autem Christus est, iuxta illud: uobis qui timetis Deum orietur sol iustitie , qui nouissimis obscurabitur, cum hi qui quasi in Christi corpore lucere uidebantur, ad aperti erroris tenebras deuoluentur. Potest  et per solem fulgens uita predicantium demonstrari. In extremo ergo tempore sol quasi saccus cilicinus erit, quia fulgens uita predicantium ante reproborum oculos aspera et despecta monstrabitur. Cilicium quippe criminosis et peccatoribus congruit. Per lunam uersam in sanguinem, agnoscimus sanctam Ecclesiam in electis cruore passionis infectam. Tota autem infecta dicitur, quia nullus illa nouissima persecutione expers erit qui in fide mediatoris permanserit; unde Iel: Sol, inquit, conuertetur in tenebras, et luna in sanguinem, antequam ueniat dies magnus et manifestus .  Et stelle celi ceciderunt super terram, sicut ficus mittit grossos suos cum a uento magno mouetur. Celum est sanctorum Ecclesia, que in nocte uite presentis,  dum innumeras sanctorum uitas continet, quasi radiantibus desuper sideribus fulget. Stellas ergo de celo in terram cadere, est eos qui uidentur sanctorum fidei uel operibus inherere, ex amore terreno ad iniquitatem aperti erroris ruere. Hoc est etiam ficum grossos suos mittere: quasi enim arbor fici a magno uento mouetur, cum extrema persecutione omnis Ecclesia concutitur. Porro alia translatio acerbos posuit.

uERS. 14.---Et celum recessit ut liber inuolutus. Sicut reprobi ab Ecclesia, non corpore sed transgressionibus cadunt, sic eadem Ecclesia in electis suis non abscessu corporis, sed fide et operatione de medio malorum recedit. Bene autem per librum Ecclesia designatur, quia totius uite celestis mandata  in se continet, non in membranis tantum calamo, sed etiam in tabulis cordis carnalibus Dei spiritu scripta. Et nota quia inuolutus liber dicitur; sicut enim non uidetur quid liber inuolutus contineat, nisi ab illis quibus uoluntate aperitur; sic electorum Ecclesia persecutionis tempore intima sua et extraneis claudit, et suis discrete intus aperit.

Et omnis mons et insule de locis suis mote sunt. Per montes precelse dignitatis uiros debemus intelligere, qui alios uerbis et uirtutibus transcendunt. De quibus dicitur: Leuaui oculos meos ad montes . Per insulas uero minoris iustitie homines accipimus adhuc in tribulationibus fluctuantes. Quod ergo montes et insule de locis suis mote dicuntur,  ad superiorem sensum pertinet, quo sanctorum Ecclesia fide et opere a malorum recedit consortio. Quasi enim locus eius erat permixta conuersatio malorum.  Et reges terre, et principes, et tribuni, et diuites, et fortes, et omnis seruus, et liber, absconderunt se in speluncis, et in petris montium. Reges sunt qui se ipsos bene regunt. Similiter et principes, qui non sicut reges, tamen ut possunt uitiis resistunt. Similiter tribuni iam minoris sunt potestatis, quam principes; uerumtamen et ipsi, ut possunt, resistunt diabolo. Diuites dicit uirtutibus, non rebus; fortes quoque non corpore, sed animo. Hi igitur extrema persecutione nichil de suis uirtutibus presumentes in cauernis et in speluncis montium se abscondunt, quoniam sanctorum suffragia querunt,  qui recte montes uocantur, quia uirtutibus alti terrena despiciunt. Recte petre, quia fortes sunt robore; utique in Christo, qui est petra, roborati. Hinc Dominus in Euangelio dicit: Tunc qui in Iudea sunt fugiant ad montes . Et Salomon: Lepusculus plebs inualida collocat in petra cubile sibi . Et Isaias: Introibunt, inquit, in speluncas petrarum, et in uoragines terre, a facie fortitudinis Domini, et a gloria maiestatis eius, cum resurrexerit percutere terram . Quod etiam agendum admonet dicens: Ingredere petram, abscondere fossa humo . Possunt et per hec superne uirtutes intelligi; iuxta quod in libro Iob legitur: In petris manet, et in preruptis silicibus commoratur et inaccessis rupibus . Quid uero siue ad angelos siue ad sanctos homines fugientes dicant, audiamus.

uERS. 16.---Et dicunt montibus, Cadite super nos, et abscondite nos a facie sedentis super thronum, et ab ira Agni. Ac si aperte dicant: Misericordia animum flectite, nosque piis interuentionibus ab ira iudicantis tegite. Non autem a facie parcentis, sed a facie nos abscondite irascentis. Cur ita pertimescant, adhuc subiungunt:  Quoniam uenit dies magnus ire eius, et quis poterit stare? Tanquam dicant: Si illius Dei iram sanctus pertimescit, quis nostrum subsistet? Preteriri possunt hec omnia que de sanctis dicta sunt, et de reprobis intelligi: montes enim, superbi sunt; insule, cupidi; iuxta illud:  Tacete qui habitatis in insula, negotiatio Sidonis . Reges, et principes, et tribuni reprobos designant, iuxta qualitatem sui. Diuites illos dicit, qui non indigent alieno adiutorio ad malum: fortes autem ad miscendam ebrietatem: seruum peccati, liberum iustitie. Hoc omnes non dubium est imminente futuro iudicio ad auxilium demonum currere, cum desperati ad quemlibet sanctorum non presumunt accedere. Hoc est enim eos in speluncis et petris montium latibula querere. Sed quomodo alios ab ira furoris defendent qui hanc primi excipient? Denique hec omnia etiam iuxta litteram magnum audientibus timorem incutiunt; sed non propterea figurate elocutiones uiolenter ad litteram inflectende sunt.



CAPUT uII.


uERS. 1.---Et post hec uidi quatuor angelos stantes super quatuor angulos terre, tenentes quatuor uentos terre, ne flaret uentus super terram, neque super mare, neque super ullam arborem. Notandum quia a primo usque ad sextum sigillum perueniens ordinem custodisse uidetur. Sed pretermisso septimo, ad initium incarnationis Christi redit, et ea que exsecutus fuerat, mutatis enigmatum figuris breuiter recapitulat: atque easdem duas narrationes septimo sigillo concludit, que recapitulatio non semper isto modo, sed diuersis fit. Quid itaque per quatuor angelos figurari, nisi corpus antiqui hostis intelligimus? Propter quatuor autem principalia mundi  regna, Assyriorum scilicet, Medorum, Persarum uel Macedonum atque Romanorum, in quibus diabolus per idololatrie culturam regnauit, quatuor in reprobam partem angeli ponuntur. Hinc Nabuchodonosor statuam uidit, cuius caput erat ex auro, pectus autem et brachia de argento, porro uenter et femora ex ere, tibie autem ferree. In auro enim Assyriorum, in argento Medorum, in ere Persarum uel Macedonum, in ferro Romanorum regnum figuratur. Non autem mirum per angelos malos homines figurari, cum de Iuda dictum sit: Unus ex uobis diabolus est . Sciendum quoque hoc esse quatuor angelos quod quatuor uentos; iuxta Danielis prophetiam dicentis: Ecce quatuor uenti pugnabant in mari magno; et quatuor bestie descendebant de mari  diuerse inter se . uentos enim et bestias unum esse designat, id est quatuor prefata regna. Igitur cum angeli uentos tenent, seipsos utique tenent: et quia omnes huiuscemodi corpus diaboli sunt, et ipse in eis intelligitur. Quid itaque fuit quatuor angelos terre quatuor uentos, ne flarent, tenere? nisi occultum aduersarium, eiusque totum corpus ita se unire atque constringere, ita os omnium prefocare, ut nullus auderet contra idololatrie culturam uerbum ueritatis efflare. In terra autem diuersitas prouinciarum; in mari numerositas designatur insularum. In arboribus quoque, quia genus siluit , pro earum diuersitate, diuersa hominum officia presignantur. Sed quia a diabolo suffocabantur, Domini sui aduentu erepti sunt. Unde mox sequitur:

 uERS. 2.---Et uidi angelum alterum ascendentem ab ortu solis, habentem signum Dei uiui, et clamauit uoce magna quatuor angelis, quibus datum est nocere terre et mari,  dicens: Nolite nocere terre, neque mari, neque arboribus, quousque signemus seruos Dei nostri in frontibus eorum. Christus est angelus, quia noue uite gaudia mundo nuntiasse cognoscitur, de quo scriptum est: Magni consilii angelus . Ascensus autem ab ortu solis ille intelligitur quo ab ipsa resurrectione, que tanquam nouus sol emicuit, totum mundum crescendo repleuit, et euangelica doctrina illustrauit. Illa etiam uoce quatuor angelorum noxiam potestatem a lesione prohibuit, et in auctoribus simul et  ministris confregit. Unde et Nabuchodonosor lapidem de monte precisum sine manibus prefatam statuam percussisse uidit in pedibus ferreis, et comminuisse. Per quem Dominus iehsu Christus designatur de stirpe Iudaica sine maritali opere procreatus, qui in pedibus statuam percussit, et cecidit; quia uerbi predicatione extremitatem regni Romanorum tetigit, et prefata seculi regna salubriter erigenda conuertit. Idem autem mediator signum Dei habere dicitur, id est crucis mysterium. Quod autem non ait, signem, sed signemus, ostendit plures in se esse per quos illud mysterium adimpletur. Dicendo uero in frontibus, interiorem ostendit; nam sanguine agni utrumque postem linimus, nec prodest exterius  quemquam portare, nisi accipiat et interius; quia fides sine operibus otiosa est.

uERS. 4.---Et audiui numerum signatorum, centum quadraginta quatuor millia signati, ex omni tribu filiorum Isrel. Finitus est numerus pro infinito: nec ad duodecim tantum tribus Isrel pertinet; sed omnis Ecclesia per hunc in electis designatur. Nam ternarius in Scriptura sacra perfectus est numerus, presertim quia Trinitatem ostendit; similiter et quaternarius propter quatuor mundi partes uel quatuor Euangelia siue quatuor principales uirtutes: his per se ductis ad duodenarium peruenimus, qui et ipse propter duodecim tribus uel duodecim apostolos sacratus est: millenarius autem uniuersitatem designat, iuxta illud: In mille generationes.  Ecclesia igitur quia ex uniuersis gentibus Trinitatis notitia aggregatur, et quatuor Euangeliorum libris irrigatur, recte in duodenis millibus figuratur. Sed ut in eo quod credidit perficiatur, necesse est ut duodenarius millium numerus quadra soliditate iungatur. Ducantur ergo duodecim millia per quatuor, et quadraginta et octo millia fiunt. Ut uero ad id quod credidit, id est ad Trinitatis contemplationem, pertingat, quadraginta et octo millia ter multiplicentur, et de se centum quadraginta et quatuor millia reddunt.

uERS. 5 seq.---Ex tribu Iuda duodecim millia signati; ex tribu Ruben duodecim millia signati; ex tribu Gad duodecim millia signati; ex tribu Aser duodecim millia signati; ex tribu Nephtali duodecim millia signati;  ex tribu Manasse duodecim millia signati; ex tribu Simeon duodecim millia signati; ex tribu Leui duodecim millia signati; ex tribu Issachar duodecim millia signati; ex tribu Zabulon duodecim millia signati; ex tribu Ioseph duodecim millia signati; ex tribu Beniamin duodecim millia signati. Si ad Geneseos historiam recurrimus, horum nomina iuxta singulorum natiuitatem, nequaquam hoc ordine inserta inuenimus; nam Iudas ibi quarto, hic primo ponitur loco. Ruben ibi primo, hic secundo. Gad ibi octauo, hic tertio. Aser ibi nono, hic quarto. Nephthalim ibi septimo, hic quinto. Manasses ibi nono, hic sexto. Simeon ibi secundo, hic septimo. Leui ibi tertio, hic octauo loco subrogatur. Issachar tantum, Zabulon, Ioseph, atque Beniamin, sicut ibi, ita hic ponuntur.  Dan uero quintus Iacob filius in hoc spiritali catalogo omnimodis non recipitur. Sed hoc cur factum sit, facile animaduertimus si a carnis natiuitate mentis intentionem reuocemus, et cum interpretationibus nominum spiritalem in eis prosapiem requiramus. Iudas itaque confessio interpretatur, siue laudatio, cuius nominis interpretatio, quid aliud designat, quam confessionem peccatorum, et laudem uirtutum? Quamuis confessionis uocabulum pro laude poni uideatur; unde Dominus nullum omnino habens peccatum ait: Confiteor tibi, Pater, et reliqua.  In Ruben uero, qui uidens Filium uel uidentes Filium dicitur, ipsa uirtutum opera designantur; sepe enim filiorum uocabulo bonorum  operum fructus figuratur; iuxta illud: uideas filios filiorum tuorum ; hoc est uirtutes ex uirtutibus natas: et quia uirtutum opera aliorum prouectibus deseruire debent, recte uidens filium appellatur. Scilicet ut ea in quibus nos profecisse uidemus, aliis uidenda manifestemus; iuxta aliud Domini: Ut uideant opera uestra bona, et glorificent Patrem uestrum qui in celis est . Bene igitur primo Iudas ponitur.

Deinde Ruben succedit; quia nisi per confessionem renuntiemus actibus malis, non informamur rectis et placitis. Quis itaque iam non uideat quod si a primogenito carnis inchoasset, et quarto loco Iudam posuisset, spiritalem Ecclesie prosapiem utique confudisset? uerum quia bene operantes semper tentatio  solet probare, iure post Ruben Gad, id est tentatio subrogatur. Et quia contra eamdem diuina uirtute precincti fortes existunt, recte eis conuenit quod idem Gad etiam accinctus uocatur. Quia uero bonorum certaminum finem ad Deum non ad faciem humane laudis retorquere debemus, ob hoc predictus Gad latrunculus uocatur, tanquam bona cordis latenter acquirens Deo offerat approbanda, non humanis obtutibus detegat preferenda. Igitur quia illata tribulatio electos probat, et post probationem coronat, recte post Gad Aser ponitur, qui beatus uocatur. Et quia beatitudinis promissione roborati bellatores Ecclesie, inter ipsos malos dilatantur uisceribus caritatis, bene post Aser Nephthalim ponitur, qui latitudo uocatur. Quia per hoc amplissimum dilectionis  preceptum currentes, et ea que retro sunt obliuiscuntur, et ad eternas diuitias, que uenture sunt, extenduntur; digne post Nephthalim Manasses interseritur, qui oblitus uel necessitas intelligitur: oblitus scilicet, quia unum quod retro fuerat, dimisit; necessitas uero, quia ad hoc quod extenditur, nondum peruenit. Quorum desiderium quia sepe in longum differtur, iure post Manassem collocatur Simeon, qui audiui tristitiam interpretatur. Sed qui audiunt tristitiam, audiant necesse est et nomen habitaculi, quod idem Simeon sonare uidetur; ut qui merent in tabernaculo corruptionis, gaudeant in habitaculo eterne quietis.

Quales autem omnes isti sint, Leui subiunctus indicat,  qui additus sonat. Multa enim tales generalia transcendentes precepta, addunt non iussa, ut est celibatus sancte uirginitatis, et cetera huiusmodi; que dum non iubentur, sed admonentur, utique non iussa consilio superadduntur. Quibus iure congruit quod Issachar post Leui adnectitur, qui interpretatus dicitur merces: nam ista agentibus precipua et specialis merces debetur. Unde cuidam eorum Ieremias dicit: Quiescat uox tua a ploratu, et oculi tui a lacrymis, quia est merces operi tuo, ait Dominus . Sed talia facientes priusquam remunerentur solent illate persecutiones probare, non autem superare. Unde non immerito Zabulon post Issachar sequitur, qui habitaculum fortitudinis appellatur; tunc enim quilibet horum habitaculum  efficitur, quando uirtus in infirmitate perficitur. Itaque quia non solum pacis tempore amicis, uerum etiam in ipsa persecutione talentum diuini uerbi gratis erogant inimicis, apte post Zabulon Ioseph adnectitur, qui augmentum interpretatur. Ut enim de accepta pecunia lucrum referant, nec ipsis inimicis hanc erogare dubitant. Igitur ut hos omnes in dextera regis eterni locandos intelligas, pulchre Beniamin, id est filius dextere, postremo loco subrogatur, tanquam ipse sit finis ordinis, in quo felicitas promittitur eterne mercedis.

Sancta ergo Ecclesia confessione laudabilis in Iuda. In Ruben piis operibus claret fecunda. In Gad tentationum exercitiis probata. In Aser post deuictas tentationes beata. In Nephthalim caritatis  amore dilatata. In Manasse ea que retro sunt oblita, ad ea uero que uentura sunt extenta. In Simeon quasi tristis adhuc in conualle plorationis, sed spe gaudens de supernorum ciuium habitaculis. In Leui uirginitate decora, misericordia pietatis uberrima. In Issachar future mercedis exspectatione suspensa. In Zabulon martyrio coronata. In Ioseph duplicato spiritalis substantie talento ditata. In Beniamin dexteram felicitatis eterne comprobatur sortita. Non autem quispiam duodecim in Ecclesia professiones estimet, cum tres tantum sint, id est uirginum, continentium, ac bonorum coniugatorum, uirtutes. Inter hec autem nequaquam pretereundum est, cur Dan Iacob utique filius siue in Genesi, siue in Exodo, cum cunctis fratribus annumeretur, in  hac Apocalypsi de catalogo spiritali fuerit eiectus; Manasses uero inter alienigenas natus, utique non filius, quanquam in filium adoptatus, sexto uideatur loco subrogatus. Dan igitur interpretatur iudicium, siue iudicans Hebreorum transeuntium. Et quid est hoc iudicium transeuntium Hebreorum, nisi reprobatio ueteris sacerdotii? Dan ergo de spiritali catalogo eiectus, ipsa nominis sui interpretatione docet, quia in sexta mundi etate occulto quidem, sed iusto iudicio, Iudaica plebs perfida prorsus sedibus expulsa sacerdotii dignitatem perdidit; atque in eius loco Manasses, id est gentium populus, per gratiam meruit subrogari.

uERS. 9.---Post hec uidi turbam magnam, quam  dinumerare nemo poterat, ex omnibus gentibus, et tribubus, et populis, et linguis. Hic liquido manifestatur quia predictus numerus non solummodo Iudeorum est, sed omnium electorum. Hi enim per innumerabilem turbam, qui per centum quadraginta quatuor millia signatos designatur. Innumerabilis autem hec turba non Deo, sed nobis est. Nam ipse ait: Dinumerabo eos, et super arenam multiplicabuntur . Stantes ante thronum. Cum ipsa innumerabilis turba thronus Dei sit, idcirco tamen ante thronum stare dicitur, quia uisio figuris obumbrata uariatur, cum tamen res figuris ostensa nequaquam uarietur. Sed nunquid aliquid significat quod hec turba stare dicitur, cum superius per circuitum throni cum senioribus  ipsa sedisse describatur? Significat plane; sedet namque cum per quedam membra sua aliorum facta examinat; stat uero cum in cunctis suis electis animum in soliditate fidei et dilectionis roborat. Et in conspectu Agni amicti stolis albis. Quid per stolas albas, nisi habitus mentis designatur? Que tamen ante Domini aduentum albe non erant, quia humani generis corda originalium peccatorum maculis erant respersa. Et palme in manibus eorum. Per palmas, uictoria; per manus, operatio exprimitur. Palmas itaque in manibus habere, est de antiquo hoste et mundi uoluptatibus triumphare.

uERS. 10.---Et clamabant uoce magna dicentes. Clamor hic non corporis, sed cordis intelligitur. Magna enim hec uox, magnus est deuotionis affectus;  quia uoce tanto magis quisque clamat, quanto amplius Deum amat. Salus Deo nostro, qui sedet super thronum, et Agno. Et est ordo, Deo nostro, et Agno qui sedet super thronum salus. In quibus et Spiritus sancti persona iuxta iam dictam regulam intelligitur. Et nota quia mirabili genere locutionis unam in Patre et Filio substantiam et duas personas ostendunt. Preterea sciendum quia dum omnem suam salutem Deo referunt, Pelagii atque Celestii [Cod., Celestini] dogma euacuatur, qui in tantum liberum arbitrium defendunt, ut dicant homines sine gratia Dei posse saluari.  Et omnes angeli stabant in circuitu throni, et seniorum, et quatuor animalium, et ceciderunt in conspectu throni in facies suas. Tam per angelos, quam per  thronum, et seniores, nichilominus et per animalia Ecclesia figuratur. Unam ergo eamdemque rem diuersis modis significat. Nam quod Christus singulariter in Ecclesia regnat et iudicat, recte omnes sancti per unum thronum figurantur: et quia ipsa etiam Ecclesia aliorum facta examinat, digne per seniores: et quia uirentibus paradisi pascuis in quibusdam suis membris adhuc per fidem tantum inheret, in quibusdam uero iam per speciem fruitur, bene per animalia. Quia uero uentura queque predicando annuntiat, apte per angelos; et quia ex diuersis gentibus aggregatur, iure per turbam figuratur. Hi ergo ceciderunt in facies suas in conspectu throni; id est in secreto mentis sue, quo internus iudex sedet. Et adorauerunt   dicentes, Amen; benedictio, et claritas, et sapientia, et gratiarum actio, et honor, et uirtus, et fortitudo Deo nostro in secula seculorum; que cuncta Trinitati apte conueniunt.  Et respondit unus de senioribus dicens mihi: Hi qui amicti sunt stolis albis, qui sunt, et unde uenerunt? Cum nullius interrogatio precesserit, quid sibi uult quod unus de senioribus respondisse perhibetur? Sed mos est sacre Scripture hoc uerbum ita ponere; nil autem significationis habere uidetur, unde nec eius ignoratio inutilis est nec laudabilis scientia. In uno igitur seniore unitas predicatorum utriusque Testamenti, siue ipse senior senioribus, Dominus scilicet iehsu Christus accipitur, qui idcirco Ioannem interrogat  ut ipse querat, querens audiat, et intelligat, et ad imitandum semetipsum accendat. In stolis autem albis, et mentis candor, et ea que eis in futuro tribuetur gloria. Ad hec cum beatus Ioannes ex persona bonorum auditorum respondisset: Domine mi, tu scis; rursus ille ex persona Domini uel bonorum predicatorum eius subinfert:

uERS. 14.---Hi sunt qui uenerunt de tribulatione magna, et reliqua. In uenerunt tria tempora continentur, pro eo quod est, uenerunt, ueniunt, et uenturi sunt. Quia igitur omnis electorum numerus hac sententia terminatur, ualde metuendum est ne, si aliunde quis ueniat, ad electorum consortium non pertingat. Tribulationes autem iustorum, ut ait Psalmista, multe sunt ; ex quibus  illa generalis est qua nemo nostrum nouit si ad electorum consortium pertingat, Salomone attestante, qui ait: Nescit homo utrum amore an odio dignus sit; sed omnia reseruantur in futuram incerta . Et lauerunt stolas suas, et dealbauerunt eas in sanguine Agni. Omnes electi stolas suas in sanguine Agni candificant; id est in Christi passionibus habitum mentis exornant, eumque ad accipienda futura gaudia preparant.  Ideo sunt ante thronum, et seruiunt ei die ac nocte in templo eius, et qui sedet in throno habitat super illos. Ac si diceret: Idem thronus Dei, et templum sunt, quia talibus indumentis uestiti, et sanguine Agni uidentur abluti. Et nota quia non ait, habitat in illis, sed super illos, ut eos thronum simul ostenderet,  et templum. Die autem et nocte dicit, in prosperis et in aduersis.  Non esurient neque sitient amplius, et non cadet super illos sol neque ullus estus:  quoniam Agnus, qui in medio throni est, reget illos, et ad uite fontes aquarum deducet eos; idcirco nichil incommoditatis sustinent, quia Agnus regit eos. Sed quo eos perducit, nisi ad fontem aquarum? scilicet ad Trinitatem, que significatur per fontem. Et per quam uiam, nisi per se? Ipse enim ait: Ego sum uia . Notandum etiam quia unus idemque fons, et esuriem aufert quia panis uiuus est, et sitim quia potus est uite. Nam ut ait Apostolus: Erit Deus omnia in omnibus . Unus igitur fons dicitur propter unitatem nature Patris, et Filii, et  Spiritus sancti. Aquarum uero fons introducitur, ut multiplicitas donationum Dei in sanctis per hanc sententiam exprimatur. Itaque qui Agno regente ad huius aque satietatem perducitur, nec solem, nec ullum estum patitur, quia uitiorum calore non uritur. Et absterget Deus omnem lacrymam ab oculis eorum. O mire pietatis affectum! Patrem se demonstrat, matrem ostendit, qui plangentium filiorum lacrymas abstergit. Unde merito Isaias dicit: Tu enim Pater noster, et Abraham nesciuit nos; tu Domine Pater noster . Sed que sunt he lacryme? Scilicet quia alius plangit malum quod egit, alius quia bonum non fecit, et alia multa similia. He autem lacryme filiorum tunc abstergende  erunt, cum de exsilio ad patriam redierint.



CAPUT uIII.

uERS. 1.---Et cum aperuisset sigillum septimum, factum est silentium in celo quasi media hora. Celum, ut frequenter diximus, Ecclesia uocatur, que dum a frequentia rerum corporalium per quedam membra sua secessum intime contemplationis petit, quasi silentium Deo parat; quod quia in hac uita non potest esse perfectum, quasi media hora dicitur factum. Et nota quia ibi recapitulationem finiuit ubi ait: Post hec uidi turbam magnam, nunc autem septimo sigillo concludit narrationem.  Et uidi septem angelos stantes in conspectu Dei, et date sunt illis septem tube. Et alius angelus uenit, et stetit  ante altare habens thuribulum aureum. Hoc loco narrationis ordinem preposterat, et interdicit; sicut enim sequentia demonstrabunt, prius ille cum thuribulo ueniens ante altare stetit, quam septem tubas acceperint. Interdicit uero, quia antequam de illis finisset, hunc cum thuribulo medium interseruit. Quid itaque in septem angelis intelligimus nisi sanctam Ecclesiam in suis predicatoribus, qui sunt eterne uite annuntiatores? Recte etiam septem dicuntur, quia septiformi Spiritu replentur, uel quia uniuersitati credentium preponuntur. In conspectu autem Dei stare perhibentur, qui terrenis cupiditatibus calcatis diuine contemplationi inherent. Quid autem per septem eorum tubas, nisi perfecta ueteris ac Noui Testamenti predicatio declaratur?  iuxta illud: Quasi tuba exalta uocem tuam . In eo autem quod sacerdotis officium est altari assistere, et aptatum aromatibus thymiama cremare, agnoscimus quia angelus iste mediator est Dei et hominum, septem angelorum angelus, et ut ita dixerimus septem sacerdotum pontifex; de quo propheta: Magni consilii angelus . Unde aperte colligimus prius hunc uenisse, quam septem angelos tubas accepisse. Per altare uero electi designantur, in quibus spiritale sacrificium celebratur. uenit ergo angelus per carnem, stetit per diuinitatem. Quid quoque per thuribulum nisi humanitas Christi? Et apte aureum dicitur, quia caro a uerbo Dei suscepta una cum eo est sapientia, de qua dicitur: Accipite sapientiam sicut aurum . Potest per thuribulum, quo cremantur aromata, Ecclesia figurari, que igne diuini amoris succensa quotidie dicit: Dirigatur oratio mea sicut incensum, et cetera.  Recte autem singulariter de Christo subiungitur:

Et data sunt illi incensa multa, ut daret de orationibus sanctorum super altare aureum, quod est ante thronum;  et ascendit fumus incensorum de orationibus sanctorum de manu angeli coram Deo. Sicut fumus ex crematis aromatibus egreditur, sic uirtus compunctionis gignitur ex studio orationis. Sed ut Deo fiant accepta, angelo dantur incensa, id est Redemptori nostro committuntur orationum studia. Nec omnino ad Deum potest loqui corpus, nisi  officio capitis. Quod uero super altare aureum incensa offeruntur, ostendit quia non alibi, nisi in corpore Christi, quod totum diuini uerbi sapientia resplendet, orationum sacrificium ab eo accipitur. Et nota quia thronus, et ante thronum altare, non duas, sed unam Ecclesiam significent; sicut arca Ne, et octo anime in ea.  Et accepit angelus thuribulum, et impleuit illud de igne altaris, et misit in terram. Tunc angelus thuribulum accepit, cum Dominus sibi intra uterum uirginis humanam naturam coniunxit; siue de corpore intelligamus, cum primum in Iudea discipulos elegit. Cum autem et angelus, et thuribulum, et altare, unum sint corpus, quia thuribulum de igne altaris dicitur impletum, intelligendum est quasi diceret: Et caput,  et corpus non alieno, nisi proprio igne succensum est, id est Spiritu sancto. Misit autem in terram, id est, in hanc gentilitatem perduxit; unde apte subditur: et facta sunt tonitrua, et uoces, id est predicationum terrores: et fulgura, hoc est miraculorum signa: et terremotus, id est persecutiones.  Et septem angeli preparauerunt se ut tuba canerent. Quid est sanctos doctores ad canendum se preparare, nisi diuina eloquia scrutari, ut sciant quid, cui et qualiter loqui debeant? Admonendus itaque lector est ut in sequentibus non plus septem, quam unum angelum intelligat; sed semper in singulis septem cognoscat, cum propter figuratas locutionum causas, que non possunt sub uno narrari, in septem distinctos inueniat.

 uERS. 7.---Et primus angelus tuba cecinit, et facta est grando et ignis mistus sanguine, et missus est in terram, et tertia pars arborum combusta est, et omne fenum uiride combustum est. Per grandinem ira omnipotentis Dei exprimitur, iuxta illud: Ira Domini sicut grando descendens. Per ignem zelus uel odium designatur; et recte mistus sanguine dicitur, quia iuxta Ioannis uocem: Qui odit fratrem suum homicida est . Ab hoc igne non posse comburi Ecclesiam Dominus per Isaiam pollicetur dicens: Cum ambulaueris per ignem, non combureris, et flamma non ardebit in te . Notandum autem quia cum tertiam partem deperisse dicit, non duas partes in electis remansisse existimare debemus, contra illud: Multi sunt uocati, pauci uero electi  . Non enim ad qualitatem littere, sed ad quantitatem figure pertinere uidetur numerus iste; quod ipsa immutatio demonstrat, que uno loco duas tertias, altero tres, alio unam tertiam in reproborum sortem uenisse narrat: et quidem superius in quatuor partes distinxit totum diaboli corpus, nunc in duobus tertiis, post in tribus, deinde in una; sed non est una tertia minor a duabus uel tribus. Nam cum in quatuor partes distinguit diaboli corpus, unam uult intelligi in Ecclesia, in falsis fratribus, et tres foris, id est hereticos, Iudeos et paganos. Cum uero totum corpus in tribus tertiis describit, una intus intelligenda est in prauis fidelibus simplex, altera foris in Iudeis atque hereticis duplex, tertia foris in  gentibus et ipsa simplex. Cum uero unam corporis partem eodem ternario tertiatoque numero figurat, duas omnino ex tribus tertiis partes constituens, et occultos simul, et apertos intelligi uult hereticos. Restat una tertia intus et foris, que omnium in se retinet formas. Cum uero in duabus tertiis, unam simplicem uult intelligi intus in malis Christianis; alteram triplicem foris in Iudeis, hereticis atque paganis. Et sciendum quia hoc est terra quod arbores, id est malorum summa in duabus tertiis comprehensa, quarum una simplex, altera triplex est: terra enim sunt peccatores, quia terrena querentes; et arbores quia instabilitate nutantes, de quibus per Iudam dicitur: Hi sunt arbores autumnales, infructuose, eradicate, bis mortue . Missa itaque  grandine, et igne cum sanguine, due tertie comburuntur; una illibata seruatur, quia exaggerante ira superni iudicis, societas antiqui hostis dum predicatione sanctorum non colligitur, odii sui flammis succenditur. Congregatio uero Christi ipso malorum odio exercetur, sed non consumitur. Quod autem subditur: Omne fenum uiride combustum est, repetitio sententie uidetur. In duabus scilicet tertiis omne fenum uiride combustum est, id est memorata malorum pars odii sui flammis consumpta. uiriditas enim feni hoc loco propter illecebras ponitur carnis; iuxta illud: Omnis caro fenum, et reliqua.  Unde contra turbe, que a Domino pascuntur, super fenum sedere memorantur; id est uoluptates carnis premendo subigere.

 uERS. 8.---Et secundus angelus tuba cecinit, et tanquam mons magnus igne ardens missus est in mare. Et facta est tertia pars maris sanguis,  et mortua est in eo tertia pars creature, que habent animas, et tertia pars nauium interiit. Mons magnus diabolus dicitur, siue quia similis illi esse uoluit, de quo dicitur: Erit in nouissimis diebus preparatus mons ; siue quia in nouissimo extolletur supra omne quod dicitur, aut quod colitur Deus. Ardens autem, quia malitia sua atque inuidia torquetur, quia angelo tuba canente, id est Ecclesia predicante a sanctis eiectus, in mare, hoc est in incredulos, mittitur; non quo in eis ante non erat, sed quia ab istis eiectus, amplius illis incipit dominari. uidetur autem in una tertia, que in sanguinem uersa est, genus  mortis quo due tertie intereunt figurari; ut in una mors, in duabus numerus morientium assignetur. Aqua in sanguinem uersa, sapientia carnalis est, que animas occidit: unde Apostolus: Sapere secundum carnem mors est ; que sapientia, et malam credulitatem, et prauam operationem significat. Nam pro prauo dogmate dicitur: Littera occidit ; pro prauo opere: Libera me de sanguinibus .

uERS. 10.---Et tertius angelus tuba cecinit, et cecidit de celo stella magna tanquam facula ardens. Diabolus siue pro prima dignitate, siue quia transfigurat se in angelum lucis, stella uocatur. Magna autem, quia ceteris angelis prelatus est. Ardens uero  facula propter malitie feruorem. Casus iste non ille intelligendus est, quo prius de supernis sedibus eiectus est; sed quo angelo canente, id est Ecclesia predicante, ab electis exclusus est. Nam celum est Ecclesia, quam Dominus presidendo inhabitat. Et cecidit in tertiam partem fluminum et in fontes aquarum; hoc est in humanam naturam, que ab ortu suo carnalium uoluptatum undis preterfluens decurrit ad mortem.  Et nomen stelle dicitur Absinthius. Quia a ueritatis dulcedine diabolus resiliens in amaritudinem mendacii commutatus est, iure absinthii uocabulum sortitus est. Et quia malorum exemplis plurimi pereunt, apte subiungitur: Et multi hominum mortui sunt ex aquis, quoniam amare facte sunt. Quasi enim ex amaris aquis moriuntur  homines, cum peruersorum dogmatibus, uel operationum exemplis carnales illecti spiritaliter pereunt.

uERS. 12.---Et quartus angelus tuba cecinit, et percussa est tertia pars solis, et tertia pars lune, et tertia pars stellarum, ut obscuraretur tertia pars eorum, et diei non luceret pars tertia, et nox similiter. Per solem, et lunam, et stellas Ecclesia figuratur, quorum obscuritas proprie ad hereticorum perfidiam refertur. Et quamuis due partes sint ex tribus tertiis confecte, una scilicet diei per solem, altera noctis per lunam atque stellas; unam tamen due faciunt, aut una in duabus subdiuiditur. Ad hoc scilicet ut apertum eius errorem per diem, et occultum designet per noctem; publicas uidelicet hereticorum  conflictationes, et obstrusas machinationes. Ideo autem non dicitur, percussa est tertia pars et obscurata, sed percussa ut obscuraretur congruo tempore, quia tunc ueraciter obscurantur heretici, cum aperte ab Ecclesia separantur. Nam prius quasi occulte uulnerantur. Percutiuntur autem ex lumine fidei et diuini uerbi claritate. Que perditio non ad Deum redigenda est, sed sic intelligenda, sicut de indurato corde Pharaonis.  Et uidi, et audiui uocem unius aquile uolantis per medium celum, et dicentis uoce magna: ue, ue, ue habitantibus terram. De ceteris uocibus tubarum trium angelorum, qui erant tuba canituri, tam Ioannes, quam aquila, quamque angeli, Ecclesie figuram gerunt: que bene una aquila dicitur, quia in unitate fidei consistit, et calcatis  terrenis uoluptatibus ad celestia subleuatur. Ipsa ergo in Ioanne se ipsam uidet. Ipsa in aquila uolat; ipsa in tribus angelis postremo tempore mala uentura denuntiat. Et nota quia in spiritali uisione hoc est uidere quod audire. In eo autem quod non de precedentibus uocibus, sed sequentium angelorum dicitur lugere, ostenditur Ecclesia uenturas plagas diuerse calamitatis diuersis temporibus lugere et predicare; lugere scilicet in aquila, predicare in angelis. Per medium itaque celum uolare dicitur, quia hinc inde orbem terrarum possidet, cuius predicatio idcirco uox magna uocatur, quia in toto mundo personuit.



CAPUT IX.


uERS. 1, 2.---Et quintus angelus tuba cecinit, et uidi stellam cecidisse de celo in terram, et data est illi clauis putei abyssi: et aperuit puteum abyssi, et ascendit fumus putei, sicut fumus fornacis magne. Quid autem per angelum et stellam designatur, iam dictum est. Per abyssum iniquorum corda signantur errorum tenebris obscurata: per puteum abyssi, predicatores errorum debent intelligi. Si enim os abyssi puteus est, recte illi signantur per puteum, per quos malorum iniquitas uenena sui cordis effundit. Per clauem putei potestas temporalis exprimitur, qua antiquus aduersarius ad peruersa dogmata reproborum ora resoluit; que dogmata recte fumo comparantur, quia lumen ueritatis sibi in caliginem uertunt,  et claritatem fidei etiam in aliis obscurare uidentur. Fornax autem magna, Antichristi est persecutio, de qua fumus egreditur, id est peruersa doctrina, que pereuntium animas in caliginem uertat. Sed quomodo fumus iste similis dicitur fumo fornacis magne? cum Dominus de illa tribulatione dicat: Erit tunc tribulatio magna, et reliqua . Sciendum ergo quia non propter tormenta uel falsa dogmata immanior omnibus illa dicitur, in quibus ista similis est, sed propter miraculorum signa per que magis decipiet. Et obscuratus est sol et er de fumo putei. Ecce quintus angelus iam factum dicit in sole et ere, quod quartus in sole, luna et stellis futurum predixerat.  Et de fumo exierunt locuste in terram. Digne per locustas heretici designantur.  Sicut enim ille nec perfecte ut aues uolantes, nec gradatim passibus pergentes, sed saltus dantes terre sata uidentur corrodere; sic isti nec plene scientie uolatum, nec perfecte operationis gressum habentes, sed solis elationum saltibus moti, inaudita predicando prauorum animas necant. De fumo igitur locuste exeunt, cum ex hereticis heretici nascuntur.

Et data est illis potestas, sicut habent potestatem scorpiones terre. Potestas scorpionum in cauda est extrema corporis. Sic temporalitas a semetipsa deficiens a tergo relinquitur; quasi enim retro est omne quod transit, ante uero quod permanet. Locuste ergo ut scorpiones terre nocendi potestatem accipiunt,  quia heretici temporalibus fulti potestatibus, per ea tantum que retro sunt nocent.  Et preceptum est illis ne lederent fenum terre, neque omne uiride, neque omnem arborem, nisi tantum homines qui non habent signum Dei in frontibus suis. Superior sensus repetitur, ubi angelus ab ortu solis ascendens, quatuor angelis qui nunc in locustis intelliguntur precepit, ne nocerent terre, et mari, neque arboribus. Nam per fenum, quod non hominum, sed animalium cibus est, paruuli in Christo designantur, de qualibus Apostolus: Animalis homo non percipit ea que sunt spiritus Dei . Per uirentia uero, ex quibus plurima in uictum hominum solent, in fide proficientes, et ad paradisi uirentia desideranda quodammodo aptiores. Per arbores  autem robusti, et inter tentationum uentos quadam stabilitate radicati. Quid hoc omne uiride, uel omnem arborem locuste ledere ledere prohibentur? A toto pars intelligenda est, que ab illa lesione seruatur. Homines itaque signum Dei in frontibus non habentes, sunt qui ea fide que per dilectionem operatur, non pollent.  Et datum est illis ne occiderent eos, sed ut cruciarent adhuc mensibus quinque. Si reprobi sunt qui signum non habent, quomodo ab eorum interfectione locuste prohibentur? An forte qui signum Dei non habent, uiuunt? Quapropter ad superiorem sententiam fit subauditio. Dicatur ergo: Datum est eis ne occiderent eos, sed ut cruciarentur mensibus quinque; id est ut heretici non possint signatos decipere; sed cruciando in presenti uita probare,  que quinque sensibus corporis regitur, quibus apte congruit quod sequitur:

Et cruciatus eorum, ut cruciatus scorpii cum percutit hominem. Ut uidelicet electi posteriora contemnentes, et ad ea que ante sunt semetipsos extendentes, ex eo ab aliis affligi credantur, quod ipsi per contemptum seculi respuisse uidentur; id est uel potestate seculari uel male credulitatis errore.  Et in diebus illis querent homines mortem, et non inuenient, cupient mori, et fugiet mors ab eis. Dies isti ab aduentu Domini usque ad finem seculi decurrunt. Mortem quippe electi querunt, cum secreta conuersatione Deo inherere cupiunt: sed fugit mors ab eis, quia eos aut regiminis insolubile uinculum, aut inferioris gradus astringit.  Et similitudines  locustarum, similes equis paratis in prelium, et super capita eorum tanquam corone similes auro. Propter uelocem discursum, recte heretici in equis exprimuntur. Parati autem sunt in prelium aduersus eos de quibus in Habacuc dicitur: Misisti in mare equos tuos turbantes aquas multas . Sed quia Domino fauente non superant, ideo non coronas, sed quasi coronas habere dicuntur. Ac si diceretur: Nec corone nec ex auro, sed quoddam falsitatis figmentum erant. Et facies earum sicut facies hominum,  et habebant capillos mulierum. Facies locustarum similis faciei humane, simulatio est rationis. Capilli uero mulierum, sunt effeminati mores hereticorum. Aliter, per facies hominum,  uiri; per capillos mulierum, ipse sexus potest intelligi. Nam et feminarum fauor hereticis fuit. Et dentes earum ut leonum erant. Dentes leonum naturalem solent afferre pudorem, in quibus hereticorum fetor ostenditur. Quod autem sequitur:  Et habebant loricas sicut loricas ferreas; obfirmata contra ueritatem et dura ipsorum corda demonstrat, ne sagitta ueritatis penetrentur. Et uox alarum sicut curruum, uox equorum multorum currentium in bellum. Per alas locustarum, elatam hereticorum scientiam intelligimus, quarum uox bene curruum multorum equorum et simul in bellum currentium similis esse dicitur: et dogmatibus heretici semetipsos diuidunt, et uniti contra Ecclesiam dimicant. . Et habebant caudas similes scorpionum, et aculei in caudis  earum. Potestas earum nocere hominibus mensibus quinque. De caudis scorpionum iam dictum est. Et nota quod Apostolus aculeum peccatum dicit. De quinque mensibus in superiori iam dictum est. Sed illic de bonis, hic de malis dicit, quia illos cruciant, sed non occidunt; istos autem non cruciant, sed nocendo perimunt, aut doctrina peruersa, aut temporali potentia.  Et habebant super se regem angelum abyssi, cui nomen Hebraice Abbaddon, Grece Apollyon, et Latine nomen habet Exterminans. Antiquus hostis non adeo peruersorum rex dicitur, quia creauit, aut regit, sed quia Deo iuste permittente tyrannidem dominationis exercet. Et nota quia, ut iam dictum est, ipsi sunt abyssus. Igitur quia fallaciter sibi Christi nomen per damnatum hominem  nititur usurpare, propterea trium linguarum uocabulis profertur, quibus [Cod., quarum] Redemptoris nomen a Pilato expressum in titulo fuisse euangelica testatur auctoritas. Sed quia beatus Hieronymus in Hebreorum nominum interpretatione non Abbaddon, sed Labbaddon dicit, constat quia scriptorum uitio primam litteram amisit, et apte diabolus exterminans dicitur, quia multi per eum ab electorum termino eliminantur, et ad perpetue mortis exsilium deducuntur.

uERS. 12.---ue annum abiit. Id est narratione precessit, uel in operatione preteriti temporis impletum est. Ecce ueniunt duo ue post hec, id est narratione, uel opere in futuro implenda.  Post hec et sextus angelus tuba cecinit, et audiui uocem  unius ex cornibus altaris aurei quod est ante oculos Dei  dicentem sexto angelo, qui habebat tubam: Solue quatuor angelos qui alligati sunt in flumine magno Euphrate. Altare Ecclesia est; aureum uero, quia superna sapientia illustratur. Et nota quia ante Dei oculos est altare, quoniam oculi Domini super iustos. Cornua altaris sunt sancti predicatores. Per unum uero cornu princeps intelligitur predicatorum, id est Christus. Hic dicit sexto angelo tuba canenti, id est Ecclesie predicat ut soluat quatuor angelos, quia potestatem ei ligandi et soluendi et in celis et in terra tribuit; secundum illud: Quecunque ligaueris , et cetera. In quatuor autem angelis uniuersum reproborum corpus cognoscimus, quod ex malignis spiritibus  et prauis hominibus constat; natura quidem discretum, sed iniquitate coniunctum. Quaternarius enim pro uniuersitate poni solet; unde in fine seculi a quatuor celi uentis electi per angelos assumi perhibentur. Per Euphraten, qui in mala significatione poni solet, designatur mundani regni potentia, Christo Ecclesieque contraria: in qua ideo antiquus hostis cum corpore suo alligatus dicitur, quia quantum nocere uult non permittitur. Dicatur ergo: Solue quatuor angelos qui alligati sunt in flumine magno Euphrate; ac si Ecclesie diceretur: Et in angelis homines, et in hominibus angelos solue. Et attende quantum persecutionis angustias equanimiter ferre debeas, quas aduersarii inferre non ualent,  nisi tuo iudicio, quod in capite constat, quodque pro te et in te clamat: Data est mihi omnis potestas in celo et in terra .

uERS. 15.---Et soluti sunt quatuor angeli, qui parati erant in horam, et diem, mensem et annum, ut occiderent tertiam partem hominum. Horum angelorum solutio nouissime persecutionis initium designat. Parati dicit, quia diabolus semper defectum exspectat bonorum. In hora, die, mense et anno, quatuor tempora, id est triennium, et sex menses, quibus illa persecutio crassabit, per metalemsin intelligimus. Tertia pars hominum, que occidi narratur, in prelatis et subditis; id est in suasoribus et suasis constat, quia mortui mortuos occident.  Et numerus equestris exercitus uicies millies dena  millia audiui numerum eorum. Hic numerus sic ad errorum predicatores specialiter refertur, ut tamen seducte plebes in seductoribus intelligantur, qui contra electorum numerum ueniens duplex simul et bis millies multiplicatus ostenditur. Nam de electis dicitur, Currus Dei decem millia ; de istis uero, uicies millies dena millia. Duplex itaque est, quia ex malignis spiritibus et reprobis hominibus constat. Restat ergo ut contra geminum malum dimicet simplex bonum.  Et ita uidi equos in uisione, et qui sedebant super eos habebant loricas igneas, et hyacinthinas, et sulphureas. Equi isti, id est errorum predicatores, in quibus et seducti intelliguntur, sessores demones habent, non ad regimen, sed ad precipitium. Loricarum nomine  impiorum tormenta figurantur dura, et nulla prece euacuanda. Hyacinthinas autem fumeas debemus intelligere, ex igne enim fumus egreditur. Hoc etiam ipse color hyacinthinus indicat, qui speciem eris tenet.

Et capita equorum erant ut capita leonum. Capita equorum auctores errorum, qui et fortes sunt ad conterendos infirmos, et fetoribus pleni. Unde recte subditur: et de ore eorum procedit ignis, et fumus, et sulphur.  Ab his tribus plagis occisa est tertia pars hominum, de igne, et fumo, et sulphure, que procedebant de ore ipsorum. Scilicet quia malorum predicatio suis sequacibus eterna supplicia preparat, que per eam tropice figurantur; ab eo quod procurat, illud quod procuratur.  Potestas  equorum in ore eorum est, et in caudis eorum. In ore, doctorum scientia; in cauda uero postponenda, temporalis potentia designatur. In ore ergo et in cauda potestas eorum est, quia peruersa suadendo predicant; sed temporalibus potestatibus fulti, per ea que retro sunt exaltantur. Nam caude eorum similes serpentibus, habentes capita, et his nocent. Hic e contrario per caudas, iniqui doctores; per capita uero, ipsa secularis potentia designatur. Et apte falsi predicatores similes serpentibus, quia illius uoce mala suadent, cuius sibilo delectata est Eua. Et quia potentium fauore fulti multos uiolenter ad illicita pertrahunt, recte capita habere dicuntur, que iuxta aliam interpretationem capita draconum uocantur.  Et ut ostenderet gentiles etiam ad hoc corpus pertinere, subiunxit:  Et ceteri homines, qui non sunt, neque penitentiam egerunt de operibus manuum suarum, ut non adorarent demonia, et simulacra aurea et argentea et erea et lapidea et lignea, que  neque uidere possunt, neque audire, neque ambulare.  Et non egerunt penitentiam ab homicidiis suis, neque a fornicatione sua, neque a furtis suis. Ac si diceretur: et hi tales ad supradictum numerum pertinere uidentur.



LIBER QUINTUS.



CAPUT X.


Cum per ceteras prophetias quam multa que mediatori nostro conueniant in terrenis rebus, et pauca in celestibus reperiamus, Ioannes in hac aduentum eius sepius per angelum designauit. Ut quid? nisi ut uberiorem aliis hanc prophetiam ostendat. Unde nunc dicitur:  Et audiui alium angelum  fortem descendentem de celo amictum nube. Et iure angelus dicitur, quia eterne uite nouus hominibus nuntius apparuit, de quo legimus: Magni consilii angelus: fortis autem, quia erias potestates moriendo uicisse probatur; unde est illud: Dominus potens in prelio . Quod dicit alium non est rei diuersitas, sed consuetudo recapitulationis, alium angelum uidit, quia aliam uisionem repetiuit. Nube amictus apparuit angelus, quia carne indutus inter homines uisus est Dominus; cuius de celis descensio, ipsa carnis assumptio. Et iris erat in capite eius. Caput Christi, ut dicit Apostolus, ipsa est diuinitas. Iris autem arcus uocatur, per quam mundi reconciliatio, que per incarnati uerbi dispensationem facta est, figuratur; cuius mysterium supra  dictum est. Et nota quod descripto nouissimo certamine, ac pretermisso septimo sigillo, sub quo et finis consummationis, et Domini secundus speratur aduentus, ad initium incarnationis Christi, unde modo dictum est, redit, et predicationem eius describit. Hac narratione finita, ad ea que paulisper omiserat redit. Meminerimus autem cum hanc narrationem ad finem usque perduxerit, debere finem ordini conciso subiungi; locus enim ille, quo in sequentibus dicitur ue secundum abiit, ad hunc subauditionem habet, quo precedentis libri termino de nequissimorum equorum ac gentium perditione tractauimus. Et nota quia in hac narratione non solite agens, ambas narrationes non uno fine, sed duobus determinat, quia et ordinem pretermissum, et recapitulationem  singillatim distinguit, sicut post paululum apparebit

Et facies eius sicut sol. Facies angeli incarnatio est Christi, qua a mortalibus est cognitus; de qua Psalmista: Ostende faciem tuam, et salui erimus . Hec facies soli non propter claritatem, qua incomparabiliter maior est, comparatur, sed quia ut sol ortum habuit nascendo, occasum moriendo, et rursus ortum resurgendo. Unde Salomon: Oritur sol et occidit, et cetera.  Possunt et sancti per faciem intelligi. Et pes eius tanquam columna ignis. Pedes angeli sunt predicatores, quibus incarnata Dei  sapientia totum mundum ut ita dixerim perambulauit; qui bene columne et igni comparantur, quoniam et superpositum edificium ecclesie portant, et Spiritu sancto accensi auditorum corda ad amorem Dei predicando inflammant.  Et habebat in manu libellum apertum. Manus angeli operatio est nostre salutis, id est incarnatio Christi. Libellus apertus declarata  gratia est Noui Testamenti. Et nota quia nisi prius facies angeli refulsisset, libellum apertum in manu non teneret, quia in eius dispensatione omnis Scripturarum summa reuelata est. Et posuit pedem suum dexterum super mare, sinistrum uero super terram. Hac sententia distinctio predicatorum ac temporum ostenditur: quasi pes dexter fortiores sunt, quos nec prospera leuant, nec aduersa deiiciunt, dicentes: Sicut tenebre eius, ita et lumen eius . Hi super mare ponuntur, id est ad perferendas malorum persecutiones. Sinister uero pes, minoris uirtutis sunt, qui dum pacis tempore mittuntur, quasi in terre soliditate ponuntur. Sicut enim rex contra fortiores dirigit, ita et Christus.

uERS. 3.---Et clamauit uoce magna, quemadmodum  cum leo rugit. Sicut leonis clamor timorem incutit bestiis, sic Christus per sanctos predicatores minando timorem incutit bestialibus hominibus; iuxta illud: Leo rugit, quis non timebit ? Et cum clamasset, locuta sunt septem tonitrua uoces suas. Hoc significant septem tonitrua, quod uox leonis, id est uerbi predicationem; ut illud: uox tonitrui tui in rota . Et nota quia post leonis uocem, locuta dicuntur tonitrua, quia quod Dominus docuit, hoc etiam Spiritus septiformis docuit apostolos predicare: unde Filii tonitrui dicuntur. Suas autem uoces locuta sunt, quia non Iudeorum fabulas, non philosophorum nenias sancta doctrina in suis dogmatibus recipit. Sed ualde nobis perplexa questio generatur in eo quod subditur:  Et  que locuta sunt septem tonitrua scripturus eram, et audiui uocem de celo dicentem: Signa que locuta sunt septem tonitrua, et noli ea scribere. Si enim sancta predicatio scripta non fuisset, ad nos unde uenisset? uidetur ergo hoc loco quamdam descriptionem intelligi debere. Nam sciendum quia ideo aliquid nos sub sigillo claudimus ne cunctis pateat, sed congruo tempore quibus credimus soluatur; quod autem palam scribimus, ad cunctorum notitiam deducimus. Iubemur ergo eloquiorum Dei sacramenta non omnibus indiscrete propalare; sed ad mensuram, et quasi de sub sigillo, prout idoneos ad accipiendum uidemus,  ea subministrare; et aliis potum lactis, aliis solidum cibum dare. Clauduntur etiam diuina sacramenta sub custodie signo, ne pandantur minime credituris, quia cum ea non recipiunt, incipiunt irridere.

uERS. 5.---Et angelus, quem uidi stare supra mare et supra terram, leuauit manum suam ad celum,  et iurauit per uiuentem in secula seculorum. Cum Dominus iurare prohibeat, quid sibi uult quod ipse iurat? nisi quia homines sepe iuramento falluntur, ipse uero qui ueritas nunquam fallitur. Leuare igitur ad celum angelo manum, fuit Redemptorem nostrum sua uirtute ad sedem paternam suam humanitatem euehere. Iurare uero per uiuentem in secula seculorum, se ipsum quod est Patris uerbum,  et carnem, que totum hominem, qui constat ex carne et anima demonstrat, unam personam Dei et hominis Deum uerum ostendere; uel certe per Patrem iurat, quia omnia illi tribuit. In eo quod subditur: qui creauit celum et ea que in illo sunt, terram et ea que in ea sunt, et mare et ea que in eo sunt; hereticorum errorem destruit, qui quedam a bono, quedam a principe tenebrarum facta non uerentur asserere. Quid autem iurauerit, audiamus: Quia tempus iam non erit;  sed in diebus septimi angeli, cum ceperit tuba canere, consummabitur mysterium Dei, sicut euangelizauit per seruos suos prophetas. Septimus angelus ac septima tuba finis est ecclesiastice predicationis; in cuius consummatione secundus Domini speratur aduentus. Sed si tempus iam non  erit, cum sancta predicatio finem acceperit, quomodo Psalmista dicit: Erit tempus eorum in eternum ? Sciendum ergo quia iustis, quos eternitas immortalitatis susceperit, nequaquam tempus uarietatis succedit; et iniustis, quos eternus defectus assumet, quasi tempora mutabilitatis occurrent: quia enim tempus per momenta deficit, congrue nomine temporis malorum defectus uocatur. Quod ergo de iustis Dominus denegat, hoc de iniustis Psalmista confirmat. Denique quod dicit sacramentum Dei consummari, non a consumptione, sed a perfectione dictum est. Quod per prophetas predictum dicit, quia pene omnis eorum intentio de primo et secundo Domini aduentu ac consummatione seculi fuit.

 uERS. 8.---Et uocem quam audiui iterum loquentem mecum et dicentem: uade, accipe libellum de manu angeli stantis supra mare et supra terram. uox illa, que superius propter non credituros uel paruulos, uoces tonitruorum claudere iusserat, nunc ad apertum librum sanctam ecclesiam in suis predicatoribus inuitat. uox autem ista spiritalis intelligitur, qua Deus corda predicatorum instruit, ut legis et prophetarum manifestatam intelligant ueritatem, que omnino perituris uel in septem tonitruis uel in septem sigillis clauditur. Gressus uero quibus sancta Ecclesia ad angelum pergit, non corporales sunt, sed spiritales, mentis scilicet desiderium quo Deo propinquare uidetur. Igitur quia iubentis uocem paratissimus  sequitur sanctorum affectus [Cod., effectus], recte subditur:  Et abii ad angelum dicens ei ut daret mihi libellum. Et quia is qui ad promissa inuitat, neminem fallit, apte subinfertur; et dicit mihi: Accipe libellum, et deuora eum. Libellum deuorare, est Scripturarum intelligentiam in secretis recondere. Sciendum nempe quia sacra Scriptura in obscuris locis cibus nobis est, que nisi exponendo mandantur, deglutiri non possunt; in apertis uero potus, que non exposita facile ut inueniuntur bibimus. Unde quamuis sancti predicatores in Ioannis persona iam reuelata Scripturarum sacramenta de Domino intelligerent, tamen quia adhuc qualiter ad eum pertinerent, expositione indigebant, nequaquam de aperto libello dicitur: Accipe librum, et bibe, sed  deuora. Ac si diceretur: quasi mandens pertracta, et intellige, deinde degluti.

Et faciet amaricari uentrem tuum; sed in ore tuo erit dulcis tanquam mel. Ordo preposterus est, qui tamen paulo inferius recte inuenitur. Nam sequitur:  Et accepi libellum de manu angeli, et deuoraui eum, et erat in ore meo tanquam mel dulcis; et cum deuorassem eum, amaricatus est uenter meus. Recte per os, ex quo predicatio emanat, hi exprimuntur, qui in lege Dei die ac nocte meditantur: quique cum Psalmista dicunt: Quam dulcia faucibus meis eloquia tua ! Per uentrem uero, de quo stercora exeunt, carnales terrenis uoluptatibus dediti, de quibus electi dicunt: Adhesit in terra uenter noster . Tanquam ergo  per os in uentrem cibus descendit, cum per Ecclesie predicatores Scripturarum notitia ad eos etiam peruenit, qui carnaliter uiuunt. Unde liber in ore dulcis, in uentre amarescit. Quid enim illis amarius quam quod Dominus iubet, Non concupisces uxorem proximi tui , et omnia que illius sunt? Aliter, in ore liber dulcis est, cum legentibus in eo gaudia eterna promittuntur, ut illud: Fulgebunt iusti sicut sol . In uentre, id est mentis secreto, amarus, cum austera precepta in illo opponantur; ut illud: Nisi efficiamini sicut paruulus iste, non intrabitis in regnum celorum .  Et dicit mihi: Oportet te iterum prophetare populis, et gentibus, et regibus, et linguis multis. Hoc specialiter Ioanni, et generaliter predicatoribus  dicitur, qui idcirco iterum prophetare, id est predicare, iubentur, ut quod predicant ore, factis iterato clament.



CAPUT XI.

uERS. 1.---Et datus est mihi calamus similis uirge dicens: Surge et metire templum Dei, et altare, et adorantes in eo. Hoc generaliter in predicatorum loquitur persona. Per calamum, qui Latine arundo dicitur, tropice diuina predicatio, que per eum scribitur, designatur: similis autem uirge dicitur, quia sancta predicatio non est flexibilis, sed recta. Templum Dei fideles sunt, quibus dicitur: uos estis templum Dei uiui . Altare in templo est uita religiosorum in plebe fidelium, in  quibus principaliter et continue permanet indeficiens ignis sancte compunctionis. Adorantes in eo dicit in templo et altari, quo dicto ipsi exprimuntur. Quid est ergo de arundine templum et altare metiri, nisi sancta predicatione donorum gratiam largiri? quod utique Ecclesia in Christo, id est in capite suo, facit. Et nota quod is qui templum Dei metiri debet, surgere admonetur, id est ad excelsa uirtutum fastigia per exercitium operis exsurgere, quatenus eo quod metitur edificio altior fiat.  Atrium autem quod foris templum est eiice foras, et ne metiaris illud, quoniam datum est gentibus. Quod foris est, foras eiice, dicit illo locutionis genere, quo pulsantem si intromittere nolumus, foras eiicere iubemus. Quid igitur atrium, nisi Iudeos, hereticos,  et gentiles intelligimus? quod datum gentibus dicitur, quia omnes ad incredularum gentium numerum transeunt. Et ciuitatem sanctam calcabunt mensibus quadraginta duobus. Ciuitas sancta, hoc est templum, et altare, id est celestis Hierusalem, que edificatur ut ciuitas. Quid est ergo sanctorum Ecclesiam ab his qui foris sunt calcari, nisi uerbis et tormentis persequi? Quadraginta et duo menses, tempus, et tempora, et dimidium temporis, id est Antichristi tempus significant; nichilominus et omne tempus uite presentis propter septem etates, et septem quibus uoluitur dies. Sexies enim septem quadraginta et duo faciunt. Hoc etiam significabat, quod filii Isrel quadragesima secunda mansione terram repromissionis intrarunt.

 uERS. 3.---Et dabo duobus testibus meis, et prophetabunt diebus mille ducentis sexaginta, amicti saccis. uictorinus martyr duos testes Eliam et Ieremiam intelligit; dicit enim quia nusquam Ieremie legatur interitus. Sed melius alii Eliam et Enoch. Nos autem in specie genus intelligamus; id est per duos testes Ecclesiam, et per dies mille ducentos quadraginta, non solum Antichristi tempus, sed etiam retroacta tempora uoluuntur. Et bene per duos testes Ecclesia, propter duo Testamenta, duos populos, duo mandata dilectionis, et duo martyrii genera. Per saccum uero intelligimus humilitatis confessionem, uel despectam malis claritatem sanctorum.  Hi sunt due oliue, et duo candelabra, in conspectu Domini terre stantes. Ecclesia siue in illis  duobus, siue generaliter in omnibus predicatoribus propter unctionem sancti Spiritus, per oliuam; propter lumen fidei et operationis, per candelabra exprimitur. Cum autem una sit ex duobus populis, oliua et unum candelabrum propter duo Testamenta due oliue et duo candelabra dicuntur. In conspectu Domini stant, quia intima contemplatione conditori suo inherent. Hinc Elias, cui specialiter ista ascribuntur, dicit: uiuit Dominus, in cuius conspectu sto . Potest hoc sub alio intellectu specialiter ad Eliam et Enoch referri, qui humanis aspectibus subtracti Deo secretius inherent.  Et si quis eis uoluerit nocere, ignis exiet de ore illorum, et deuorabit inimicos eorum: et si quis eos uoluerit  ledere, ita oportet eum occidi. Quid per ignem, nisi sancta predicatio Spiritus sancti facibus inflammata? Non autem mirum si ex predicatione mali moriantur, cum Apostolus dicat: Christi bonus odor sumus Deo in his qui pereunt, et cetera . Aliter de ore testium ignis exiens inimicos eorum interficit, quia Ecclesia in malo perseuerantes anathematis fulgore percutit. Aliter, potest a toto illa pars intelligi, que ideo uritur ut in melius conuertatur. Exit ergo ab Ecclesia ignis claritatis, quo mali in melius conuertuntur.

uERS. 6.---Hi habent potestatem claudere celum, ne pluat diebus prophetie ipsorum. Quid per celum, nisi quod per duos testes, id est sanctos Ecclesie predicatores, intelligimus? qui dum celum ne pluat  claudunt, seipsos utique claudunt. Claudunt autem non ut omnino non pluant, sed ne super terram spinosam, et maledicto proximam: quam potestatem in capite possident membra. Et potestatem habent super aquas conuertendi eas in sanguinem. Gladius littere quo spiritaliter utens Ecclesia electorum corda transfigit, ut ea spiritu uiuificet in cordibus male intelligentium hominum, hunc sanguinem emanare facit. Et percutere terram omni plaga quotiescunque uoluerint. Quotiescunque fidelibus diuina mysteria claudunt, toties eos insanabili plaga percutiunt. Quotiescunque uero fidelibus Dei sacramenta pandunt, toties alios ad uitam, alios ad mortem pertrahunt. Et nota quia non habituri, sed iam habere potestatem dicuntur, ut hoc non de illis duobus tantum,  sed iam et de presentibus intelligamus predicatoribus dictum.  Et cum finierint testimonium suum, bestia que ascendit de abysso faciet aduersus illos bellum, et uincet et occidet illos. Cum finierint, id est, cum ad calcem finiendi testimonium, hoc est ad Antichristi tempus, peruenerint. Unde claret, ante nouissimam persecutionem hec fieri; propter breuitatem enim illorum dierum, de quibus Dominus dicit, propter electos breuiabuntur dies illi , cum illo uentum fuerit, quasi iam finitum Ecclesie testimonium perhibetur. Bestia igitur, id est totum diaboli corpus, de abysso ascendere dicitur, quia diuino iudicio effari permittitur: iudicia enim Domini abyssus multa ; inde ergo ascendit, unde leuari permittitur. Si uero  per bestiam solum Antichristum accipiamus, ascensio de abysso carnalis natiuitas est ex profundissime impietatis Iudeorum populo, id est de tribu Dan. Pugna autem et corporalis erit et spiritalis. In eo itaque quod dicitur, et uincet eos, pars est quedam admista corpori Christi, que siue terroribus, siue blanditiis uinci posse narratur. Unde nequaquam premissa sententia de duobus tantum testibus prolata est. Si enim esset, quod absit, bestia illos uinceret. Hi ergo in illa parte Ecclesie intelligantur de qua dicitur, et occidet illos; id est in parte electa que occidi potest, sed uinci non potest.

uERS. 8.---Et iacebunt corpora in platea ciuitatis magne, que uocatur spiritaliter Sodoma, et Aegyptus, ubi  et Dominus eorum crucifixus est. Per hoc quod sanctorum Ecclesia in platea ciuitatis magne mortua iacere describitur, uehementer afflicta et Dei iudicio spiritaliter hostibus suis substrata monstratur. Et nota quod non illorum solum corpora, qui ferro occiduntur, sed et illorum, qui adhuc uiuunt, oporteat intelligi; de qualibus Apostolus: Mortui enim estis, et reliqua. Et quia Hierusalem crudelior erit persecutio, ideo dicuntur ibi esse sanctorum martyria; ubi ostenditur quia Iudei principaliter Antichristo adherebunt, quousque Elia et Enoch predicante, qui saluandi fuerint conuertantur. Aegyptum autem, et Sodoma spiritaliter ciuitas illa uocatur propter ipsorum imitationem. Et quia illa persecutio in toto mundo erit, totus orbis contra Ecclesiam seuiens per hanc ciuitatem  potest intelligi. Nam et Dominus non intra illam ciuitatem, sed extra portas eius passus est, ut in toto mundo crucifixus, et totum mundum occupasse crederetur. Per Aegyptum et Sodoma persecutorum iniquitas designatur.  Et uidebunt de populis, tribubus, et linguis, et gentibus, corpora eorum tribus diebus et dimidio, et corpora eorum non sinent poni in monumentis. Sicut sepulcra ab humanis oculis corpora, sic sanctos a tribulatione contegit tranquillitas temporis. Quia ergo pax sanctis non erit, ideo dicuntur insepulti manere. Nulli uero sit contrarium, si mortuos non solum occisos, sed etiam afflictos dictum est intelligi posse, quoniam tropice a corporibus totos indicat homines. Itaque trium dierum et dimidii spatio, triennium et sex mensium  summa describitur; a parte scilicet totum.  Et inhabitantes terram gaudebunt super illos, et iucundabuntur, et munera mittent inuicem, quia hi duo cruciauerunt eos qui habitant super terram. Quomodo ab eis crucientur, paulo superius diximus; scilicet deuoratione ignis spiritalis, suspensione salutaris pluuie, et conuersione aquarum in sanguinem.

uERS. 11.---Et post tres dies et dimidium, spiritus uite a Deo intrauit in eos, et steterunt super pedes suos. Generalis hoc loco omnium sanctorum resurrectio post illam persecutionem nouissimam uentura declaratur. Spiritus autem uite a Deo intrabit in illos, non quo alium accipiant, sed quia eumdem quem habuerunt recipient. Super pedes uero stare, est  nulla iam rerum spiritalium mutabilitate nutare. Sanctis itaque euigilantibus, quid reprobi patiantur audiamus: et timor magnus cecidit super eos qui uiderunt eos. Nec mirum si reprobos timor inuadat, cum ipsi etiam electi, etsi securo timore, tamen pauebunt.  Et audierunt uocem magnam de celo dicentem illis: Ascendite huc. uox hec illa est de qua Apostolus dicit: Ipse Dominus in iussu, et in uoce archangeli, et in tuba Dei descendet de celo . Et ascenderunt in celum in nube, et uiderunt illos inimici eorum. In nube ascendunt, id est, in potestate iudicantis. Hinc est quod Dominus, deuicta morte, in nube ad sedem paternam ascendit. Quod autem ex uiuis et mortuis duorum  testium corpora constare premisimus, ad hoc confirmandum Paulum idoneum testem introducimus dicentem: Nos qui uiuimus, qui relinquimur, simul rapiemur cum illis in nubibus obuiam Christo in era, et sic semper cum Domino erimus . Si ergo, ut Apostolus dicit, uiui qui inuenientur in nubibus obuiam Christo in era rapientur, ergo mendax est Psalmista dicens: Quis est homo qui uiuit, et non uidebit mortem ? Et liber Genesis: Terra, inquiens, es, et in terram ibis? Sed absit. Nam, ut Pater Augustinus dicit, in ipso raptu nubium momentaneam mortem gustabunt. Hoc est autem corpus in terram reuerti, quod exeunte anima remanere corpus, quod utique terra est. Quam autem uelox sit utraque immutatio, Apostolus  indicat, qui omnia in ictu oculi  fieri confirmat.

uERS. 13.---Et in illa hora factus est terre motus magnus. Ostensa resurrectione, a nouissima persecutione recapitulat. Non autem mirum si propter electos abbreuiatum tempus horam uocet, cum alibi de toto hoc tempore dicat: Filioli, nouissima hora est . Et nota quia magnum dicit terremotum, quoniam iuxta Domini uocem, erit autem tribulatio qualis non fuit ab initio . Et decima pars ciuitatis cecidit. Decima pars ciuitatis in illis cadit, qui ad electorum numerum non pertinent. Electi enim nouem ordinibus angelorum iuncti ruinas demonum sua numerositate instaurant, et decimum ordinis sui locum adimplent.  Non itaque tota decima, sed pars decime, debet intelligi, que cadit, id est illa que ad nouem ordines angelorum non pertingens, locum decimi ordinis minime tenet. Et occisa sunt in terremotu nomina hominum septem millia. In his pars illa intelligenda est, que nunc inter agnos latitat, sed agente nouissima persecutione ad publicum errorem deducta in corpus bestie deuoranda traiicitur. Reliqui in timorem sunt missi, et dederunt gloriam Deo celi. Quos reliquos dicit? Illos qui in fide permanserunt, an illos qui negauerunt et post reuersi sunt? an illos qui sine fide fuerunt, et post predicantibus Elia et Enoch sunt credituri? uere omnes possumus intelligere.  ue secundum abiit, ecce ue tertium uenit cito. Hic finis est duplicis recapitulationis;  sed non huic secundum ue ascribitur. Dictum enim fuerat superius, peracto prelio locustarum; ue unum abiisse, et alia duo uentura esse. Atque enarratis que ad secundum ue pertinebant, id est in solutione quatuor angelorum et ceteris, non est redditum ue secundum. Hoc autem idcirco, quia recapitulatio ab aduentu Christi sequebatur; ne putaremus, si ibi dictum fuisset ue secundum abiit, tertium ue ad recapitulationem pertinere. ue ergo secundum non ad hunc, sed ad superiorem locum subauditionem habet. Enarrata enim recapitulatione que ordinem concidit, ordini conciso redditur. Quid sit autem ue tertium, aperitur cum subditur:

uERS. 15.---Et septimus tuba cecinit, et facte  sunt uoces magne in celo. Apparente Domino ad iudicium, hic septimus angelus tuba canit; in quo Ecclesia intelligitur non iam predicans, sed misericordiam et iudicium Domino decantans. Hinc est quod angelus super terram et mare stans iurat quod iam non sit tempus, sed in tuba septima consummatio. uoces autem magne in celo, id est in Ecclesia, gratiarum sunt actiones; et bene magne, quia de magnis rebus magnum exoritur desiderium. Sed unde sint he uoces, Ioannes ostendit, qui subdit: dicentes: Factum est regnum huius mundi; id est, in quo prius antiquus hostis regnabat Dei et Christi eius. Et regnabunt in secula seculorum. In his, id est in Patre et Filio, Trinitas intelligitur.  Et uiginti quatuor seniores, qui in conspectu Dei sedent  in sedibus suis, ceciderunt in facies suas. De senioribus iam dictum est quia predicatores significant, quod in specie genus intelligi debeat. Bene autem uiginti quatuor pro duodecim tribus, et duodecim apostolis. Per sedes et seniores una Christi sedes intelligitur, in prelatis et subditis. Recte autem seniores in conspectu Dei sedere perhibentur, quia subiectorum facta examinantes, non humanam per hoc gratiam, sed Dei gloriam querunt. In faciem cadunt, quia omne bonum non sibi, sed Deo tribuunt. Et adorauerunt Deum, dicentes:  Gratias agimus tibi, Domine Deus omnipotens, qui eras, et qui es. In eo quod non dicunt, qui uenturus est, claret hec omnia in extremo iudicio dicenda uel agenda. Quod autem sequitur:

 uERS. 18.---Quia accepisti uirtutem tuam magnam, et irate sunt gentes; ad primum eius aduentum pertinet. Accepit uirtutem magnam in humanitate, quam semper habuit per diuinitatem. Quod uero subditur, quia aduenit ira tua et tempus mortuorum, de secundo dicitur. Sed cum Dominus dicat, Diligite inimicos uestros , quomodo de aduentu ire eius in reprobos isti gratias agere referuntur? Non ergo pro malorum perditione, sed pro sua gaudent resurrectione et glorificatione, quam sciunt nequaquam posse impleri, nisi damnatio precesserit impiorum. Iuxta hunc intellectum, anime occisorum sub altare Dei clamare perhibentur, Usquequo, Domine, et cetera . Non enim uindictam exposcunt, sed [Cod., in pro sed] quo ipsi post malorum uindictam  remunerentur. Hinc Psalmista: Letabitur iustus cum uiderit uindictam . Ira igitur iudicis, non perturbationem mentis, sed rectitudinem significat. Qualem itaque conscientiam quis tulerit, talem eum uidebit. Iudicari et reddere mercedem seruis tuis prophetis, et sanctis, et timentibus nomen tuum pusillis, et magnis. Cum Apostolus dicat gratia nos saluatos, quomodo Dominus hic mercedem dicitur reddere? Sciendum ergo quia cum Deus mercedem seruis suis reddit, sua in eis dona remunerat. Opus enim mercedis habere nequimus, nisi ab illo ut operaremur accepissemus. Et nota quod in prophetarum nomine apostoli designantur. Interea nullus de sua perfectione desperet, si tamen perfecta  agere contendit, et non ualet, quia etiam pusilli ad illam mercedem pertingunt. Unde beatus Iob: Paruus et magnus ibi sunt . Et exterminandi eos qui corruperunt terram. Idcirco non occidi, sed exterminari dicuntur, ut perpetuum damnationis exsilium eterna illorum demonstretur inopia. Terram corrumpere est iniquis operibus uitam deprauare. Hinc itaque pendet tertium ue malorum, quod in septimo angelo predictum est cito uenturum.

uERS. 19.---Et apertum est templum in celo, et uisa est arca testamenti eius in templo eius. Hec locutio ad initium fidei recurrit, et conflictus Ecclesie sub aliis figuris intexit. Quid enim Dei templum, nisi Christum significat? in quo omnis plenitudo diuinitatis inhabitat corporaliter . Apertum uero  dicitur, quia iam natus, passus, suscitatus et eleuatus est Christus; que omnia quia in Ecclesia Christus fecisse predicatur, ideo in celo templum aperire dicitur. Arca testamenti Ecclesia uocatur, in qua duorum Testamentorum uirtus digito Dei scripta est: que iuxta fidem Exodi quatuor circulos aureos habet, in quibus quatuor uectibus portetur, id est quatuor Euangelia, per que a sanctis predicatoribus gubernatur: in qua est urna aurea manna continens, id est diuini uerbi sapientia cum pabulo uite: nec non et uirga Aaron, id est approbatio regalis sacerdotii. Et facta sunt fulgura, et uoces, et tonitrua, et terre motus, et grando magna. Fulgura sunt miraculorum signa, quibus perculse infidelium mentes, humilitati se subdiderunt. Unde Psalmista:  Fulgura multiplicabis, et conturbabis eos . Bene autem post fulgura uoces, id est predicatores, ponuntur; quia predicatores, ut loquendo incredulos ad fidem perducerent, prius noua miracula exhibuerunt. Post uerba autem sequuntur tonitrua, ut qui uoces despiciunt, terrore iudicii quatiantur. Deinde terremotus, id est persecutio, que per grandinem signatur. Sicut enim grando fruges terre comminuendo comminuitur, et terra denuo fructificat; sic furens turba gentilium, dum nomen Dei de terra auferre conata est, ipsa ad nichilum redacta est, aut uiribus aut commutatione in melius. Plures enim de his ad fidem Christi redierunt.



CAPUT XII.

 uERS. 1.---Et signum magnum apparuit in celo, mulier amicta sole, et luna sub pedibus eius. Mulier amicta sole beata uirgo Maria est, obumbrata Altissimi uirtute, in qua etiam genus, id est Ecclesia, intelligitur; que non propter mollitiem mulier dicitur, sed quia nouos quotidie populos parit, ex quibus generale Christi corpus conformatur. Ecclesia itaque sole amicta est, iuxta illud: Quotquot in Christo baptizati estis, Christum induistis . Christus est enim sol iustitie, et candor lucis eterne . Per lunam uero, que per incrementa temporum deficit, mutabilitas temporis exprimitur, quam Ecclesia quia despicit quasi sub pedibus premit. Et nota quia sunt quedam in sequentibus que  non speciei, sed generi conueniunt. Et in capite eius corona stellarum duodecim. Duodecim stelle quibus corona aptatur, duodecim sunt apostoli, per quos primo caput Ecclesie, id est Christus, uictoriam reportauit. Stelle autem uocantur, quia tenebras ignorantie ratio ueritatis illustrat.  Et in utero habens clamat parturiens, et cruciatur ut pariat. Hec beate Marie specialiter aptari nequeunt, sed Ecclesie que, dum eos quos iam pepererat, iterum parturit, quamdam partus difficultatem hic patitur; quousque, iuxta Apostoli uocem, Omnes occurramus in uirum perfectum .  Et uisum est aliud signum in celo; et ecce draco magnus rufus habens capita septem, et cornua decem, et in capitibus suis septem diademata. Diabolus propter  malitiam draco; propter multiplicitatem insidiarum magnus; propter homicidium rufus uocatur. In celo autem, id est in Ecclesia uidetur, non quo possideat, sed quia ei aduersatur. In capitibus et in cornibus totum eius regnum ostenditur; tanquam septem capita contra septem Ecclesias, septem spiritus nequam contra septiformem spiritum Dei, decem cornua contra decem precepta legis uenientia. Sed de his latius in sequentibus dicetur.  Et cauda eius trahebat tertiam partem stellarum celi, et misit eas in terram. Cauda draconis sunt peruersi predicatores, iuxta illud: Propheta docens mendacium, ipse cauda est . Eos qui foris studio uite celestis uidentur inherere, ex amore terreno per falsos predicatores ad aperti erroris iniquitatem  deuolui, de quibus Iob: Obscurentur stelle caligine eius . Quia uero cauda finis est corporis, potest per eam Antichristus eiusque predicatores intelligi, ut preteritum pro futuro accipiamus. Et reuera tunc manifestior erit harum stellarum deiectio.

Et draco stetit ante mulierem que erat paritura, ut cum peperisset filium eius deuoraret. Stetit tunc draco ut natum caput deglutiret; stat semper ut membra capitis deglutiat. Sed, ut sequentia demonstrant, ideo mulieris filius morsum draconis euasit, quia ad thronum Patris raptus est. Unde grauis oritur questio. Neque enim mox ut Christus natus est, et ab Herode quesitus, corporaliter celos conscendit;  nec eius membra ideo draconis dentes cauent, quia corpus funditus deserentes ad caput suum perueniunt. Sciendum ergo quia fides recta, que uite precepta conseruans per sacras Scripturarum paginas declaratur, ascensus mentis est ad Deum, quo draconis malitia uitatur. Ac per hoc non corporaliter ascensum dicit. Et nota quod non retro, sed ante stare illis dicitur, a quibus eius astutie cognoscuntur.  Et peperit filium masculum. Illa caput peperit, hec membra capitis gignit. Sed quare masculum addidit, cum premiserit filium? Scilicet quia aut in bono dicitur pro excellentia fortitudinis, aut in malo pro immensitate sceleris. Sicut enim hic in bono, sic pro malo ponitur in Ieremia dicente: Maledictus homo, qui annuntiauit patri meo dicens, Natus  est tibi puer masculus . Ceterum Ecclesia non effeminatum, non remissum generat. Qui recturus erit gentes in uirga ferrea. Hoc et ad caput, et ad corpus redigitur. Per uirgam rectitudo iustitie exprimitur. Unde Psalmista: uirga recta, et cetera. Quid est autem quod subditur: tanquam uas figuli conterentur ? nisi quia censura iustitie lutulenta in subditis opera conteruntur, ut fiant ex uasis contemptibilibus uasa honoris et sanctificationis. Quamuis possit hoc etiam ad reprobos Christi referri. Et raptus est filius eius ad Deum et ad thronum eius. Hoc paulo superius dictum est.  Et mulier fugiet in solitudinem, ubi habet locum paratum a Deo, ut ibi pascant illam diebus mille ducentis sexaginta. Hoc est mulierem in solitudinem  fugere, quod filium eius ad Deum rapi; fugit enim Ecclesia, non corporali, sed spiritali ascensu. Solitudo secretum est mentis. Nam sancti uiri, ut serpentis uenenum euadant, seipsos solitudinem faciunt, omnia transitoria et carnalia desideria contemnendo. Et nota quod predicatorum est hanc mulierem pascere. Locus autem ubi pascitur, ipse est cui dicitur: Esto mihi in Deum protectorem, et in locum refugii . Ipse est et cibus quo pascitur, qui ait: Ego sum panis uiuus . Numerus autem iste dierum sic tempora Antichristi significat, ut tamen omne tempus uite presentis a predicatione et passione Christi assumat. Eodem enim dierum numero euangelica predicatio a Domino edita est, quo in fine per nouissimos predicatores  terminanda.

uERS. 7.---Et factum est prelium magnum in celo; Michel et angeli eius preliabantur cum dracone, et draco pugnabat et angeli eius. Absit a fidelium cordibus, ut hoc prelium tunc factum credant, quando per superbiam antiquus hostis cum satellitibus suis de celo cecidit. Sed ab initio fidei Christiane usque ad finem uite presentis fieri sine ulla dubitatione tenendum est; quod ex eo [Scilicet, initio] in celo, id est in Ecclesia  draco ille id est diabolus repugnare semper et aduersari probetur. Quod si nos pugnamus  contra hanc sententiam, cur Michel pugnare dicitur? Quapropter sciendum, et nostrum et angelorum certamen contra diabolum esse, etiam in multis aliis locis ostendi. Nam quamuis Petrus dixerit: Cui resistite fortes in fide ; et Iacobus: resistite diabolo, et fugiet a uobis ; tamen hoc ipsum per angelos fieri Dauid declarat dicendo: Immittet angelus Domini in circuitu timentium eum, et eripiet eos . In quibus exemplaribus ostenditur quia nec nos sine angelorum, nec angeli sine nostro conflictu dimicant. Angeli autem Michel non ideo dicuntur, quod ipse eos, iuxta quorumdam hereticorum perfidiam, creauerit; sed quia eos a Deo in adiutorium acceperit; uel quia sub uno rege et ex una ciuitate militare creduntur: sicut et draconis  angeli uocantur, qui ad eum pertinere, et eius uoluntatem perficere probantur. In quorum numero mali homines comprehenduntur; sicut et nos in bonorum angelorum.  Et non ualuerunt, neque locus inuentus est eorum amplius in celo. Quomodo non preualere dicuntur maligni spiritus cum multos decipiant; et qui fuerunt habitatio Redemptoris, fiant locus deceptoris? A toto ergo pars intelligenda est, cui preualere ad eternam mortem malignorum spirituum turba non potest. Ille enim antiquo hosti locum dat, qui mortale crimen admittit. uel certe hec prophetia ad Antichristi tempus respicit, quo ab electis exclusi, decipiendi tempus ultra non habebunt.

uERS. 9.---Et proiectus est draco ille magnus serpens  antiquus, qui uocatur diabolus; et Satanas qui seducit orbem uniuersum proiectus est in terram, et eius angeli cum eo missi sunt. Hostis noster propter malitiam draco, propter immanitatem sceleris magnus, propter insidias serpens, propter seductionis diuturnitatem antiquus, propter lapsum de celo, et fidelium et electorum accusationem diabolus uocatur: diabolus enim et deorsum fluens et criminator sonat; Satanas autem dicitur contrarius. In eo uero quod dicit, qui seducit orbem uniuersum, totum pro parte posuit. Unde igitur, et quo proiectus est, nisi de celo in terram? id est de mentibus electorum in corda reproborum, non quod in eis et ante non erat, sed quod ab illis exclusus amplius dominatur.  Et audiui uocem magnam dicentem in  celo: Nunc facta est salus, et uirtus, et regnum Dei nostri, et potestas Christi eius; quia proiectus est accusator fratrum nostrorum qui accusabat illos ante conspectum Dei nostri die ac nocte. Quia quotidie  draco de celis in terram ruit, constat quia uox hec, id est mentis desiderium in laudem ab aduentu Domini incipit, et usque ad finem seculi in celo, hoc est Ecclesia, clamare non desinit. Unde aduerbio nunc omne tempus comprehenditur. Salutem factam dicunt, quia gratuita Dei bonitate sumus saluati; uirtutem, quia roborati; potestatem, quia in celsitudinis gloriam sumus erecti. Cuncta enim hec in hominibus facta sunt, quamuis non per hominem, sed per Iesum Christum. In die autem et nocte diabolus accusat, cum alios in prosperitatibus extolli, alios inspicit aduersitatibus frangi. Diabolum uero sanctos accusare, est non loquendo exterius, sed audiendo interius. Malitia enim ipsius, accusatio est aduersus sanctos.  Et ipsi uicerunt illum  propter sanguinem Agni, et propter uerbum testimonii sui. Propter sanguinem Agni uincunt, quia passiones Christi sequuntur. Propter uerbum testimonii, quia fidei rectitudinem custodiunt, de quibus subditur: et non dilexerunt animas suas usque ad mortem. Id est ad mortem se posuerunt ne eas nequiter amarent.  Propterea letamini, celi, et qui habitatis in eis. Plurali numero celos ad letandum inuitat, quia numerositatem Ecclesiarum assignat, que omnes unam de se reddunt. Habitantes in celo, angelos uel sanctos homines dicit, quibus concorditer in Domino conuenit gratulari cum homines, deuicto hoste, ad consortium redeunt angelorum. Ubi non est aliud quod exponi debeat, nisi ut hac manente letitia, hic liber debitum finem accipiat.

 




uolume back matter






INDEX ANALYTICUS RERUM QUAE IN COMMENTARIIS ALCUINI IN APOCALYPSIN CONTINENTUR. [1Kb]


A

     Abbaddon, rex locustarum, id est, hereticorum, 1141, 8 sqq.
    Adam, primus pater omnium Iudeorum et gentilium, secundus uero credentium, 1112, 42 sqq.
    Adoratio spiritalis per casum uiginti quatuor seniorum intelligenda est, 1119, 41 sqq.
    Aegyptus et Sodoma persecutorum Antichristi temporis iniquitatem significant, 1149, 12 sqq.
    Aeternitas iustorum nequaquam temporis uarietatem patietur, 1145, 32 sqq.
    Agnus in medio seniorum stat quasi occisus, in quonam sensu, 1121, 29 sqq.; ibid., 45 sqq.---Librum aperit, cum opus uoluntarie passionis impleuit, 1122, 13 sqq.---Aperit primum sigillum, 1123, 17 sqq.---Aperit secundum, ibid., 47 sqq.---Aperit tertium, 1124, 35 sqq.---Aperit quartum, 1125, 36 sqq.---Aperit quintum, 1126, 5 sqq.---Aperit sextum, 1126, 49 sqq.---In medio erit electorum, 1134, 34 sqq.---Aperit sigillum septimum, 1135, 2 sqq.
    Ale quatuor animalium eloquia duorum Testamentorum figurant, 1118, 46 sqq.---Sex leges significant, ibid., 53 sqq.---Locustarum elatam hereticorum scientiam indicant, 1140, 54 sqq.
    Alpha et omega significant quod Christus principium est et finis, 1095, 7 sqq.
    Altare Dei est Christus, 1126, 12 sqq.
    Altitudo Satane superbia est, 1108, 28 sqq.
    Amen aduerbium est affirmantis, 1094, 53 sqq. uerum interpretatur, 1113, 14 sqq.
    Amor Dei per flammam ignis designatur, 1098, 31. uide Charitas.
    Ananias in quem Petrus insurrexit, 1093, 47 sqq.
    Angelus qui Ioanni apparuit una cum apostolo Ecclesiam prefigurat, 1091, 6 sqq.---Christi uicem gerit, eiusque in apparendo figuram exprimit, ibid, 17 sqq.; 1100, 27, sqq.---Similis filio hominis uocatur, 1091, 25 sqq.---Ecclesie Sardis quomodo nomen habet quod uiuat, et mortuus est, 1109, 50 sqq.---In cuius manu thuribulum aureum, 1135, 13 sqq.---Mediator  est Deum inter et homines, ibid., 30 sqq.---Quidnam mystice significat, 1136, 9 sqq.---Primus tuba canit, ibid., 30 sqq.---Secundus tuba canit, 1137, 30 sqq.---Tertius ibid., 54 sqq.---Quartus, 1138, 19 sqq.---Quintus, 1139, 1 sqq.---Sextus 1141, 30 sqq.---Leuat manum suam et iurat, 1145, 6 sqq.---Septimus et tuba septima finis est ecclesiastice predicationis, ibid., 27 sqq.---Septimus tuba canens apparentem Dominum ad iudicium indicat, 1150, 49 sqq.---Angeli in Ecclesia per oculos designantur, 1098, 37 sqq.---Ecclesie seu predicatores per septem stellas intelliguntur, 1099, 3 sqq.---Quatuor stantes super quatuor angulos terre corpus antiqui hostis significant, 1128, 45 sqq.---Septem cum septem tubis, 1135, 11 sqq.---Ecclesiam indicant, ibid., 20 sqq.---Quatuor alligati in flumine magno Euphrate sunt uniuersum reproborum corpus, 1141, 44 sqq.
    Anguli quatuor terre, principalis sunt regna terre, 1128, 57 sqq.
    Angustie Ecclesie per insulam Pathmos  figurantur, 1095, 35 sqq.
    Anime occisorum propter uerbum Dei subtus altare Dei sunt, 1126, 6 sqq.---Ad martyres duplicis generis pertinent, ibid., 7 sq.
    Animal primum tanquam uocem tonitrui magni emittit, 1123, 27 sqq.---Secundum Ioannem alloquitur, ibid., 48 sqq. Animalia quibus non est datum post mortem resurgere, 1094, 36 sq.---Quatuor euangelistas figurant, 1118, 7 sqq., 1119, 31 sqq.---Ecclesiam, 1118, 7 sqq.---A clamore non cessant, 1119, 10 sqq. Animalia et seniores angeli sunt, 1123, 3 sqq.---Unum sunt, id est, una Ecclesia, 1124, 9 sqq.
    Antichristus persequens Ecclesiam inducitur, 1112, 14 sqq.---Ecclesiam persequens fornaci magno comparatur, 1139, 26 sqq.---Quantum temporis Ecclesiam Dei calcabit, 1147, 17 sqq.
    Antipas testis fidelis, omnes martyres figurat, 1104, 41 sqq.
    Apertio sigilli reuelatio est sacramenti, 1123, 20 sqq.
    Apocalypsis breuitatis causa, pro hec est Apocalypsis dicitur, 1090, 1 sq.---Ex Greco in Latinum reuelatio interpretatur, ibid, 6 sq---Qua Christus cuncta reuelat mysteria tanquam Deus, tanquam uero homo, a Deo accipit, ut ea que cito oportet fieri seruis suis declaret, ibid., 24 sqq.---Eius auctoritas, 1091, 57 sqq.
    Apollyon. uide Abbaddon.
    Apostoli falsi, tempore Ioannis, in Ephesi Ecclesia pullulabant, 1101, 41 sqq.
    Arcus quem tenet sedens in equo albo Nouum uetusque Testamentum figurat, 1123, 35 sqq.
    Ascensus solis ab ortu resurrectio est Christi, 1129, 40 sqq.
    Aser, id est beatus, 1131, 26 sqq.
    Asia elatio interpretatur, 1092, 36 sqq.---Eius ad Ecclesiam apocalypsis specialiter proponitur, ibid.
    Atrium quod foris est templum Iudeos, hereticos et gentiles ab Ecclesia expellendos indicat, 1147, 9 sqq.
    Auctoritas apocalypseos quanta sit, 1091, 57 sqq.
    Aurichalchum ad persecutiones Antichristi refertur, 1098, 41 sqq.
    Aurum incarnatam Dei sapientiam significat, 1114, 18 sqq.---Probatum et ignitum merito uocatur, ibid., 20 sqq.

B
    Balaam et eius doctrina, 1104, 54 sqq.---Interpretatur populus uarius hereticosque designat, 1105, 8 sqq.; id est caro, ibid., 21 sqq.
    Balac quodnam prauum consilium dedit, 1105, 2 sqq.; elidens interpretatur, ibid., 11 sqq.---Carnem significat, ibid., 22 sqq.
    Baptismus per mare uitreum figuratur, 1117, 55 sqq.
    Beatitudo per dexteram indicatur, 1099, 22 sqq.
    Beniamin, id est filius dextere, 1132, 7 sqq.
    Bestia que ascendit de abysso Antichristum figurat, 1148, 30 sqq.
    Bilibris Ecclesia est peccata hominum ponderans et remittens, 1125, 14.

C
    Calamus Ioanni datus ut templum Dei me iret. Diuinam predicationem tropice significat, 1146, 49 sqq.
    Calculus lapis est pretiosus qui et carbunculus uocatur, 1106, 1 sqq.---Iesum Christum significat, ibid., 4 sqq.
    Calidus est quem mouet Spiritus sanctus, 1113, 34 sqq.
    Candelabra septem septiformem Ecclesiam designant, 1097, 19 sqq---Duo sunt duo testes, id est Ecclesia, propter lumen fidei et operationis, 1147, 43 sqq. uide Septem Candelabra.
    Canticum angelorum coram agno, 1123, 9 sqq.---Electorum, 1133, 45 sqq.---Seniorum uiginti quatuor, appropinquante die iudicii, 1152, 15 sqq.---Propter draconem in terram proiectum, 1153, 30 sqq.
    Capilli sanctos Ecclesie designant, 1098, 24 sqq.
    Caput Christi Deus est Pater, 1098, 19 sqq.---Ecclesie redemptor eius est, ibid., 22 sqq.
    Castigatio ad flagella pertinet, 1114, 47 sqq.
    Charitas Dei in cordibus nostris per Spiritum sanctum diffusa est, 1094, 15 sqq.---Aeterne sapientie per aurum figuratur, 1097, 29 sqq.---Per uocem aquarum multarum potest intelligi, 1098, 58 sqq.---Prima, id est prioris temporis, 1102, 3 sqq.---Omnium fons est et origo, 1114, 5 sqq.---Per phialas aureas intelligitur, 1122, 29 sqq.
    Christus quomodo interpretatur Grece et Latine, 1090, 8 sqq.---Post ascensionem apparet quemadmodum ante incarnationem Patribus apparuit, id est per angelicam naturam, 1091, 17 sqq.---Merito testis fidelis asseritur, 1093, 31 sqq.---Primogenitus dicitur, quia nullis ante ipsum non mortuus surrexit, ibid., 41 sqq.---Alpha et omega dicitur quia principium est et finis, 1095, 7 sqq.---Dicitur uirga recta, 1109, 3 sqq.---Furi comparatur, 1110, 21 sqq.---Est ostium apertum credentibus, non incredulis, 1111, 21 sqq.---Solus dignus est aperire librum, in quonam sensu, 1120, 42 sqq.---Leo dicitur quia diabolum uicit, agnus uero quia semetipsum offerens mundum redemit, 1121, 23 sqq.---Radix Dauid nuncupatur, quia filius eius est, ibid., 26 sqq.---Crucifixus ex infirmitate, uiuit tamen ex uirtute Dei, 1121, 45 sqq.---Cantauit canticum nouum uerbis predicando, factis imitando, 1122, 38 sqq.---Est altare Dei, 1126, 12 sqq.---Est sol, 1126, 53 sqq.---Est angelus ascendens ab ortu solis, 1129, 32 sqq.---Angelus est fortis de celo descendens in nube, 1143, 11 sqq. uide iehsu Christus, Dominus.
    Cithare seniorum passiones Christi figurant, 1122, 18 sqq.
    Claues de potestate diuini iudicis dicuntur, 1100, 30 sqq. Clauis Dauid de incarnatione Christi intelligenda est, 1111, 19 sqq.
    Celestii hominem sine gratia saluari posse asserunt, 1133, 23 sqq.
    Collyrium precepta diuina significat, 1114, 32 sqq.---De assumpta pro nobis Redemptoris nostri egestate explicatur, ibid., 38 sqq.
    Columna in templo Dei erunt et predicatores et boni auditores 111, 232, sqq.
    Comparatio locustarum cum hereticis euoluitur, 1139 sqq.
    Confessores. uide Martyres.
    Confusio nuditatis deuitatur, cum ad noue uite conuersionem transfertur, 1114, 27 sqq.
    Consilium ad correctionem pertinet, 1096, 32 sqq.
    Corda de spiritali adulterii incentiua dicitur, 1108, 10 sqq.
    Cornua septem septemplicem Spiritus operationem designant, 1121, 51.
    Corone quas uiginti quatuor seniores mittunt ante thronum confessionem figurant qua tumorem superbie de acceptis uirtutibus deponunt, 1119, 46 sqq.
    Cruciatus gaudiaque Ecclesie peculiari intentione predicantur, 1090,  38 seqq.
    Crystallum. uide Fides.

D
    Descriptio Christi de celo descendentis inducitur, 1143 sqq.
    Deus ex ore prophetarum per se loquebatur, 1095, 2 sqq.---Ad malum non ipse impellit, 1107, 59 sqq.---Cuius substantia una, persone autem tres, mirabili locutionis genere exprimitur, 1133, 21 sqq.
    Dextera de summa beatitudine dicta debet intelligi, 1099, 22 sqq.---Angeli predicatores designat, 1100, 8 sqq.---Christi de potentia diuinitatis eius intelligenda est, 1101, 26 sqq. uide Persona.
    Diabolus clauibus mortis laxatur ad tentandam Ecclesiam, 1100, 36 sqq.---Quomodo potestatem exercet, 1124, 29 sqq.---uerbum Dei alimentum subtrahere conatur, ibid., 46 sqq.---Cuius imperium in quatuor partes diuiditur, 1125, 50 sqq.---uocatur exterminans, 1141, 22 sqq.
    Dilectio Christi malis que pertulit manifestatur, 1093, 45 sqq.
    Doctores quibus uocibus demonstrantur, 1092, 2 sqq.
    Dominica dies in qua Ioannes fuit in spiritu allegorice de Ecclesia intelligenda est, 1095, 51 sqq.
    Dominus quos amat arguit et castigat, 1093, 47 sqq.---Ad iudicandum ueniet cum nubibus, id est, cum predicatoribus, 1094, 30 sqq.---Quem ad iudicandum uenientem omnis oculus, id est omnis homo, uidebit, ibid., 34 sqq.---In forma serui, non in forma diuinitatis ad iudicandum ueniet, ibid., 37 sqq.---Stellas in dextera tenens, id est electos et predicatores, 1101, 18 sqq.---In medio candelabrorum ambulans, 1101, 20 sqq.---Aliter septem spiritus, aliter habet stellas, 1109, 39 sqq.---Sanctus et uerus singulariter dicitur, 1111, 11 sqq.---Testis est fidelis et uerus, 1113, 16 sqq.---uincens sedet in throno Patris, 1115, 19 sqq.---uide Christus, iehsu Christus.
    Draco qui ante mulierem stat parituram, ut filium eius deuoret, 1153, 37 sqq. Proiectus in terra, 1155, 15 sqq.

E
    Ecclesia in elationis celsitudine consistit, 1092, 41. uide Elatio, Asia.---Merito Deo gloriam tribuit, 1094, 17 sqq.---Mentis desiderio ad uerba legis et prophetarum se conuertit, quemadmodum Ioannes ad uocem que illi loquebatur, 1097, 16 sqq.---Quomodo falsos tentat, 1101, 47 sqq.---Facta hereticorum non hereticos odit, 1102, 50 sqq.---Ab inimicis blasphematur, 1103, 49 sqq.---Tribulationibus et tentationibus omnis generis in hac uita reseruatur, 1004, 6 sqq.---Per orbem uniuersum habitat, quo diabolus regnat, 1104, 39 sqq.---Usque ad reastaurtionis tempus sub gratia manet, 1108, 44 sqq.---Templum est Dei, 1112, 30 sqq.---Per celum et sedem designatur, 1116, 25 sqq.---uestimentis albis induitur, 1117, 27 seqq.---Coronas habet aureas, ibid., 31 sqq.---Nubi merito comparatur, ibid., 47 sqq.---Per quatuor animalia generaliter designatur, 1118, 17 sqq.; 1119, 10 sqq.---Ante aduentum Christi mediatoris presentiam anxia querebat, 1121, 11 seqq.---Throno, animalibus et senioribus circumstantibus significatur, 1121, 34 sqq.---Et omni tribu, lingua et natione redemitur, 1122, 46 sqq.---Temporibus antichristianis tanquam luna in sanguine uersa erit, 1127, 6 sqq.---Ut liber inuolutus erit, ibid.,  26 sqq.---Quomodo in nominibus patriarcharum enitet, 1132, 12 sqq.---Per angelos, thronum, seniores et animalia significatur, 1133, 30 sqq. uide supra.
    Elatio non semper pro uitio ponitur, sed aliquando pro culmine uirtutis, 1092, 37 sqq.
    Electi per faciem fulgentem ut sol possunt intelligi, 1099, 36 sqq.---Pauperes sunt et diuites, 1103, 43 sqq.---Sunt reges et sacerdotes, 1122, 52 sqq.---Ex duodecim tribubus enumerantur, 1130, 27 sqq.---Quid et quomodo clamant, 1133, 13 sqq.---In sanguine Agni stolas suas lauant, 1134, 20 sqq.---Quenam erit eorum beatitudo, ibid., 24 sqq.---Per altare designantur, 1135, 37 sqq.
    Elias e Enoch Iudeos ad fidem conuertent, 1122, 5 sqq.---uide Testes.
    Enoch. uide Elias, Testes.
    Ephesus interpretatur uoluntas siue consilium suum, 1096, 26 sqq.---Quod ei scribitur de patientia et labore ipsius, 1101, 10 sqq.---Lapsus meus et uoluntas mea dicitur, 1103, 25 sqq.
    Equus albus humanitatis Christi symbolum, 1128, 32 sqq.---Rufus antiqui hostis est corpus, 1124, 17 sqq.---Niger, aperto tertio sigillo, apparens malorum esuriem designat, ibid., 35 sqq.---Pallidus hereticos significat, 1125, 39 sqq.
    Euangeliste per quatuor animalia indicantur, 1118, 7 sqq.
    Exterminans rex locustarum, id est hereticorum, 1141, 8 sqq.
    Ezechiel hominis speciem primo animali uidit, cui leonis speciem inesse Ioannes asserit, 1118, 30 sqq.

F
    Facies fulgens ut sol electos figurat, 1099, 36 sqq.---Angeli fulgens ut sol incarnationem redemptoris manifestat, 1099, 45 sqq.---Angeli fortis incarnatio est, 1143, 44 sqq.
    Fideles uasis fictilibus comparantur, 1109, 5 sqq.---Quotidie passionem Christi meditantes cum Christo ambulare dicuntur, 1110, 34 sqq.---Qui uitam post baptismum coinquinant, de illis non est desperandum, ibid., 38 sqq.---Per penitentiam rursus uestibus albis splendebunt, ibid., 44 sqq.
    Fides prior uenit, caritas sequitur, 1106, 33 sqq.---Iudeorum predicitur, 1111, 57 sqq.---Crystallo comparatur, 1118, 4 sqq.
    Filius Dei in forma serui non seruum esse Apocalypsi ostenditur, 1090, 31 sqq.---De quo specialiter dicitur: Qui est, et qui erat, et qui uenturus est, 1093, 1 sqq.---Antequam de uirgine nasceretur in tempore cuncta cum Patre tempora fecit, 1093, 7 sqq.---uiuos et mortuos iudicaturus est, ibid., 9 sqq.---Filius hominis una cum septem candelabris aureis Ecclesiam designat, 1097, 37 sqq.---Solus testis dicitur, etsi tres sint qui testimonium dant, 1113, 21 sqq.---Dicitur sedens super sedem, 1116, 30 sqq.
    Flamma ignis amorem Dei figurat, 1098, 31 sqq.
    Fons aquarum multiplicitatem donationum Dei in sanctis indicat, 1134, 46 sqq.
    Frigidus est quem tenet aut incredulitas, aut crimen mortale, 1113, 30 sqq.
    Fulgura de miraculorum signis intelligenda sunt, 1117, 39 sqq.

G
    Gad, id est tentatio, 1131, 16 sqq.
    Gaudia cruciatusque Ecclesie singulari intentione predicuntur, 1090, 38 sqq.
    Gladius predicationem ueteris et Noui Testamenti significat, 1099, 28 sqq.---Oris est sermo, 1105, 34 sqq.---Magnus qui datur sedenti super equum rufum diaboli potestatem figurat, 1124, 27 sqq.
    Gratia theologice definitur, 1092, 53 sqq.---In titulum salutationis litteris apostolorum premititur, ibid., 55 sqq.

H
    Heretici omnes Nicolaite sunt, 1102, 44 sqq.---Iudeorum nomine designantur, 1104, 1 sqq.---Per locustas de fumo putei abyssi exeuntes indicantur, 1139, 29 sqq.
    Hierusalem uisio pacis interpretatur, 1113, 2 sqq.---Cur noua dicitur, ibid., 8 sqq.---Crudeliorem Antichristi patietur persecutionem, 1149, 8 sqq.

I
    Impii quantum lugebunt in die supremo iudicii, 1094, 47 sqq.---Quid dicent in hoc supremo die, 1128, 18 sqq.
    Impenitens quandiu in hac uita uersatur, mouetur a Domino, non proiicitur, 1102, 5 sqq.
    Incarnatio Redemptoris per faciem angeli fulgentem ut sol manifestatur, 1099, 45 sqq.
    Infernus illi dicuntur, in quibus habitat mors, 1125, 45 sqq.
    Infideles hortantur ut uincant, id est credant in Christum, 1110, 47 sqq.
    Infirmitas magna est malos sustinere non posse, 1101, 34 sqq.
    Insule homines sunt minoris iustitie, 1127, 38 sqq.
    Intentio iustificat et mortificat, 1110, 3 sqq.
    Iris arcum significans reconciliationis mundi per incarnationem figura est, 1116, 46 sqq.---Tum baptismum aque et Spiritus sancti, tum iudicium precedens per diluuium, ac subsequens per ignem significat, 1117, 2 sqq.---Capitis Christi eius est diuinitas, 1143, 22 sqq.
    Isrel, id est uir Deum uidens, electos figurat, 1105, 13 sqq.
    Issachar merces interpretatur, 1131, 49 sqq.

I
    Iaspis uirentia paradisi pascua designat, id est Christi diuinitatem, in qua omnia uiuunt, 1116, 37 sqq.
    Ierusalem. uide Hierusalem.
    iehsu Christus quomodo interpretatur Grece et Latine, 1090, 7 sqq.---Quantum dilexerit nos, mala que pertulit, manifestant, 1093, 49 sqq.---In quo reperiuntur simul regnum, tribulatio et patientia, 1095, 22 sqq.---Calculo candido significatur, 1106, 4 sqq.
    Iezabel uxor Achab, mater est fornicantium, 1106, 56 sqq.---Cuius fornicatio quatrimoda est, 1107, 4 sqq.---Propheten se dicens Dei seruos seducit, ibid., 12 sqq.---Interpretatur sanguinis fluxus, ibid., 17 sqq.---Et sterquilinium, ibid., 31 sqq.---Et qui mechantur in ea unum sunt corpus Satane, 1107, 52 sqq.
    Ioannes Ecclesie typum pretendit, 1091, 8 sqq.---De se quasi de alio loquitur, ibid., 39 sqq.---Testimonium perhibens uerbum et Iesum Christum distinguit, propter duas Christi substantias, ibid., 45 sqq.---Generaliter Ecclesie personam designat, 1095, 19 sqq.---Spiritum non penitus amisit, quando uisionem habuit, ibid., 44 sqq.---Ad pedes angeli cadens, Ecclesiam Christi uestigia sequentem figurat, 1100, 1 sqq.---Cur tempus prophetie non manifestat, 1115, 46 sqq.---Per aquilam figuratur, 1118, 41 sqq.
    Ioseph augmentum interpretatur, 1132, 5 sqq.
     Iudeus confessor interpretatur, 1103, 57 sqq.---Iudei et persecutores ostium, id est Christum, claudere tentabant, 1111, 28 sqq.---Qui se dicunt, non sunt, 1112, 1 sqq.---Elias et Enoch predicantibus, ante pedes Ecclesie adoraturi uenient, ibid., 5 sqq.
    Iudas, id est confessio, 1130, 51 sqq.
    Iudex celestis furi comparatur, 1110, 24 sqq.
    Iudicium supremum enarratur, 1151.
    Iusti non auditores aut lectores legis, sed factores legis indicantur, 1092, 4 sqq.---Multa per Christum, parum per se possunt, 1111, 48 sqq.

L
    Lampades septem septiformem Spiritum significant, 1117, 50 sqq.
    Laodicia interpretatur Tribus amabilis Domino, siue Fuerunt in uomitu, 1097, 9 sqq.
    Lectus audaciam et securitatem designat, 1107, 57 sqq.---Tribulatio magna uocatur, 1108, 3 sqq.---Aeternum supplicium indicat, ibid., 4 sqq.
    Leo de tribu Iuda est Christus de semine Dauid, 1121, 23 sqq. uide Resurrectio.
    Leui abditus sonat, 1131, 44 sqq.
    Libellus apertus est gratia Noui Testamenti, 1144, 12 sqq.---Acceptus de manu angeli ut uocaret Ioannes est Scriptura sacra et predicatio, 1145, 47 sqq.
    Liber uite de quo nomina non uincentium delebuntur, 1110, 51 sqq.---Est uis quedam diuina, que electorum numerum predestinauit, 1111, 1 sqq. Liber scriptus intus et foris utrumque Testamentum continere uidetur, 1120, 7 sqq.
    Lignum uite sapientia Dei Patris est, 1103, 7 sqq.
    Locuste de fumo putei abyssi exeuntes, hereticos significant, 1139, 28 sqq.
    Lucas per uitulum figuratur, 1118, 40 sqq.
    Luna in sanguinem uersa est Ecclesia in tempore Antichristi, 1127, 6 sqq.

M
    Manasses oblitus uel necessitas intelligitur, 1131, 33 sqq.
    Manna absconditum panis est angelorum, 1105, 46 sqq.---Interpretatur Quid est hoc, ib., 52 sqq.---Satietas celestis glorie apte uocatur, ibid., 54 sqq.
    Manus angeli fortis est operatio salutis nostre, 1144, 10 sqq.
    Marcus per leonem figuratur, 1118, 39 sqq.
    Mare uitreum baptismum representat, 1117, 55 sqq.---Et que in eo sunt presens seculum designat, 1123, 15.
    Maria. uide Mulier.
    Martyres principaliter dicuntur qui pro Christo mortem pertulerunt corporis, 1093, 39 sqq.---Et confessores, tertio sigillo aperto, predicantur, 1125, 14 sqq.---Diem extremi iudicii prestolantur, 1126, 21 sqq.
    Mattheus per hominem figuratur, 1118, 38 sqq.
    Mediator Dei et hominum est angelus thuribulum aureum in manu tenens, seu Christus, 1135, 30 sqq.
    Membra Christi, id est fideles, reges sunt et sacerdotes, quia caput rex est et sacerdos, 1093, 58 sqq.
    Michel et angeli eius preliantur cum demone, 1154, 32 sqq.
    Miracula. uide Fulgura.
    Mors triplicis est generis, 1104, 26 sqq.---Nomen est sedentis in pallido equo, 1125, 41 sqq.
    Mortui sunt apud Deum, qui apud homines uiui estimantur, 1110, 3 sqq.
     Mulier amicta sole et luna sub pedibus eius est beata uirgo Maria, 1152, 45 sqq.
    Multitudo angelorum innumerabilis est, 1123, 6 sqq.
    Mutabilitas Filio Dei nunquam accidit, 1093, 4 sqq.

N
    Nabuchodonosor statuam symbolicam uidit, 1129, 4 sqq.---Lapidem pretiosum, id est Christum, somniauit, 1129, 46 sqq.
    Nemo potest aperire librum nisi Agnus, 1120, 52 sqq.---Nouit an ad electorum consortium pertingat, 1134, 9 sqq.
    Nephthalim, id est beatitudo, 1131, 29 sqq.
    Nicolaite quinam heretici fuerunt, 1102, 30 sqq.---Et eorum facta, 1105, 24 sqq.
    Nicolaus interpretatur stultus populus, 1102, 44 sqq
    Nomen nouum dicitur Christianum, 1106, 10 sqq.---Patris supra uincentem scribi est per adoptionem Spiritus filium eius effici, 1112, 56 sqq.---Regis hereticorum seu hereticorum quidnam est, 1141, 8 sqq.
    Nubes, ueniente Domino ad iudicium, candida erit, que sanctos obumbrabit, terribilis uero cuius fragoribus reprobi terrebuntur, 1094, 20 seqq.---Mystice predicatores designat, ibid., 27 sqq.
    Numerus septenarius uniuersalem Ecclesiam indicat, 1092, 11 sqq.---Perfectus est qui a ternario et quaternario formatur, ibid., 16 sqq.; 26 sqq.---Ternarius perfectus est propter mysterium Trinitatis, tres uirtutes theologicas et tres ordines fidelium, ibid., 17 sqq.---Quaternarius perfectus est propter mundi partes, cardinales uirtutes et quatuor Euangeliorum libros, ibid., 22 sqq.---Electorum certus est et definitus, 1112, 25 sqq---Duodecim tribuum propter geminum Testamentum duplicatur, unde uiginti quatuor seniores commemorantur, 1117, 10 sqq.---Signatorum signo Dei uiui prope infinitus est, 1130, 3 sqq---Ternarius est propter Trinitatem, quaternarius autem propter quatuor Euangelia, 1130, 7 sqq. uide supra.---Electorum prope infinitus, 1132, 44 sqq. uide supra.

O
    Oculi Spiritum sanctum qui Ecclesiam illuminat representant, 1098, 31 sqq.---Animalium spiritalia lumina electorum sunt, 1118, 18 sqq.---Animalium quatuor predicationem Ecclesie figurant, ibid., 56 sqq.---Septem septemplicem operationem Spiritus designant, 1121, 51 sqq.
    Oliue due duo sunt testes siue Ecclesia propter unctionem, 1147, 43 sqq.
    Omega. uide Alpha.
    Omnia erant in predestinatione, priusquam fierent in opere, 1119, 57.
    Operatio Spiritus septiformis per cornua septem, oculos septem septemque spiritus significatur, 1121, 51 sqq. uide Septiformis.
    Oratio ut sit efficax per Christum mediatorem Deo offerri debet, 1135, 49 sqq.
    Ostium quod clauis aperit Christus est, 1111, 21 sqq.---Mentis est aditus quem inspirando Dominus pulsat, 1115, 5 sqq.---Apertum Christum figurat, 1116, 2 sqq.

P
    Palme uictoriam electorum designant, 1133, 9 sqq.
     Paradisus uita est eterna, 1103, 20.
    Pars Christi indiuisa, pars autem diaboli in quatuor diuiditur, 1125, 50 sqq.
    Pathmos persecutiones et angustias Ecclesie significat, 1095, 35 sqq.
    Patientia ad caput simul et membra Ecclesie pertinet, 1095, 22 sqq.
    Patriarche duodecim cur alio ordine in Apocalypsi referuntur quo in Genesi, 1130, 36 sqq.
    Pauper est qui pro recte fidei tantum confessione se diuitem iactat, nisi mala regere desistat, 1113, 52 sqq.
    Paupertas duplex est, 1103, 33 sqq.
    Pedes similes aurichalco ad nouissima Ecclesie membra referuntur, que sub Antichristo nimio persecutionis incendio sunt excoquenda, 1098, 40 sqq.
    Pelagii hominem sine gratia posse saluari asserunt, 1133, 23 sqq.
    Pergamum interpretatur Diuidendi cornua eorum, 1096, 42 sqq.
    Persecutiones propter uerbum Dei non pro suis malis quisque patiatur, 1095, 39 sqq.---Persecutio Antichristi predicitur, 1112, 14 sqq.---Depingitur, 1148, 58 sqq.---Recapitulatur, 1150, 18 sqq.
    Persona Patris per sedentem in throno, Filii autem per dexteram sedentis significatur, 1120, 1 sqq.
    Phiale auree caritatem indicant, 1122, 29 sqq.
    Philadelphia interpretatur Saluans hereditatem Domino, 1097, 4 sqq.
    Pietas diuina tepidos non deserit, 1114, 16 sqq.
    Plaga sexti sigilli interpretatur, 1126, 49 sqq.---Primo angelo tuba canente quid significat, 1136, 30 sqq.---Secundo angelo tuba canente, quid, 1137, 30 sqq.---Tertio angelo tuba canente, quid, ibid., 54 sqq.---Quarto angelo tuba canente, quid, 1138, 19 sqq.---Quinto angelo tuba canente, quid, 1139, 1 sqq.---Solutorum quatuor angelorum, 1142, 4 sqq.
    Podes Christi carnem specialiter, generaliter uero omnem Ecclesiam figurat, 1097, 49 sqq.---uestis est sacerdotalis, 1097, 50 sqq.
    Potestas super gentes, quam habuit Filius a Patre non in diuinitate sed in humanitate accepit, 1108, 50 sqq.---Potestatem Ecclesie ligandi et soluendi figurat, ibid., 52 sqq.---Que data est morti et inferno, quarto sigillo aperto, 1125, 48 sqq.---Data duobus testibus, 1148, 12 sqq.
    Precepta quatuor tantum gentibus ad Christum conuersis imposita fuerunt, 1106, 38 sqq.
    Precinctio duplex quam uidit siue Daniel siue Ioannes, 1098, 1 sqq.
    Preco legis per angelum fortem debet intelligi, 1120, 39 sqq.
    Predestinatio ad uitam eternam necessaria est, 1106, 18 sqq.
    Predestinati tantum in libro uite inscribuntur, 1110, 54 sqq.
    Predicatio ueteris et Noui Testamenti per gladium figuratur, 1099, 28 sqq.---Per uoces et tonitrua exprimitur, 1117, 42 sqq.---Per oculos animalium quatuor significatur, 1118, 56 sqq.---Ad extremitates regni Romani peruenit, 1129, 51 sqq.
    Predicatores per septem stellas designantur, 1099, 6 sqq., 1106, 47 sqq.---Mali qui sua negligentia fornicationem et idololatriam in Ecclesia sinunt, corripiuntur, ibid., 49 sqq.
    Prelium magnum in celo Michelem inter et draconem, 1154, 32 sqq.

Q
    Quatuor. uide Animalia, Euangeliste, etc.

 R
    Radix Dauid Christus est, 1121, 26.
    Redargutio ad uerba pertinet, 1114, 47 sqq
    Reges quorum unctio unctionem Christi prefigurabat, 1090, 11 sqq.---Sunt electi, 1122, 52 sqq.
    Regnum ad caput Ecclesie pertinet, 1095, 21 sqq.
    Renes luxuriam corporis figurant, 1108, 7 sqq.
    Resurrectio prima ea est que fit a morte presenti, 1115, 53 sqq.---In leone figuratur, 1118, 36 sqq.---Sanctorum post antichristianam persecutionem inducitur, 1149, 39 sqq.
    Reprobi tempus ut penitentiam egerint, habuerunt, 1107, 34 sqq.---De libro uite delentur, id est, nequaquam scribuntur, 1110, 56 sqq.
    Ruben uidens filium interpretatur, 1130, 57 sqq.
    Rumphea ex utraque parte acuta, 1104, 36 sqq.

S
    Sacerdotes quorum unctio unctionem Christi prefigurant, 1090, 11 sqq.---Sunt electi, 1122, 55 sqq.
    Salus per Christum solum perfici potest, 1120, 55 sqq.
    Sancti reges dicuntur, qui se bene regere nouerunt, 1093, 44 sqq.
    Sanguis peccatum figurat, 1107, 18 sqq.
    Sardis Latine sonat principi pulchritudinis preparata, 1096, 54 sqq.
    Sardinus redemptoris humanitatem significat, 1116, 41 sqq.
    Satanas primus contra Deum elatus tumuit, 1108, 29 sqq uide Draco.
    Scriptura ostium est apertum, 1111, 35 sqq.
    Sedens super equum rufum diabolus est qui pacem sumit de terra, 1124, 20 sqq. uide Persona.
    Seniores uiginti quatuor quidnam significant, 1117, 10 sqq.---Uniuersalem Ecclesiam figurant, 1119, 32 sqq.
    Et animalia in circuitu throni angeli sunt, 1123, 3 sqq.
    Septem stelle de angelis Ecclesie seu predicatoribus dicuntur, 1099, 3 sqq.---Stelle numerum perfectum, id est, totum ordinem predicatorum indicant, ibid., 11 sqq.---Stelle etiam candelabra comprehendunt, id est, predicatores totam Ecclesiam, ibid., 17 sqq---Candelabra uniuersam Ecclesiam designant, ibid., 15 sqq.---Spiritus septiformis sunt spiritus sanctus, 1109, 40 sqq.---Stelle sunt septiformis Ecclesia, ibid. uide Candelabra, Sigilla, Cornua.
    Septiformis operatio sancti Spiritus per numerum septem designatur, 1097, 28. uide Septem, Sex. uide Ale.
    Sigilla septem modos uerborum indicant, 1120, 17 sqq.---Sigillum primum aperitur, 1123, 17 sqq.---Secundum, ibid., 47 sqq.---Tertium, 1124, 35 sqq.---Quartum, 1125, 36 sqq---Quintum, 1126, 5 sqq.---Sextum, ibid., 49 sqq.---Septimum, 1135, 2 sqq.
    Signum pro sigillo dicitur, unde pro Sigillare significare usurpatum, 1090. 48 sqq.---Dei uiui crucis est mysterium, 1129, 54 sqq.
    Simeon. Audiui tristitiam interpretatur, 1131, 38 sqq.
    Smaragdina de repropitiata mundo diuinitate dicitur, 1117, 6 sqq.
    Smyrna Latine uertitur canticum eorum, id est, electorum, 1096, 38 sqq.
    Sodoma. uide Aegyptus.
    Sol Christus est, 1026, 55 sqq
    Spiritus sanctus cuius septenaria  operatio septem spiritus dicitur, 1093, 19 sqq.---In memoria sanctorum solus esse declaratur, quia eidem est specialiter remissio peccatorum, ibid., 21 sqq.; in quo tota Trinitas intelligitur, ibid., 25 sqq.---Ioannis carnem non funditus deseruit quando uisionem habuit, 1095, 44 sqq.---In quo fuit Ioannes ipsa uis contemplationis creditur, 1096, 4 sqq---Sanctus qui Ecclesiam illuminat per oculos figuratur, 1098, 51 sqq.---Quomodo audiendus est, cum loquitur Ecclesiis, 1102, 55 sqq. ---Sanctus lampadibus septem comparatur, 1117, 50 sqq.
    Statera quam tenet sedens in equo nigro quenam sit, 1124, 41.
    Stella matutina Christum figurat, 1109, 26 sqq.---Stelle cadentes de celo ii sunt qui uidentur sancti et qui ad iniquitatem illo tempore Antichristi ruent, 1127, 17 sqq. uide Septem.
    Stole albe premium sunt martyrii, 1126, 35 sqq.---Albe habitum mentis significant, 1133, 6 sqq.

T
    Templum Dei Ecclesia est, 1112, 30.
    Tempus. Cur prope esse dicitur, 1092, 7 sqq.---Etiam reprobis datur, ut penitentiam agant, 1107, 34 sqq.
    Tentatio aliquando ad probationem pertinet, 1101, 45 sqq.
    Tepidus est qui a frigore iniquitatis conuersus, ad perfectum iustitie feruorem non transit, 1113, 37 sqq.---Difficile conuertitur, ibid., 44 sqq.---Est miser, et miserabilis, et pauper, et cecus, in quonam sensu, 1113, 52 sqq.
     Terremotus sigilli sexti ultimam Antichristi persecutionem prenuntiat, 1126, 52 sqq.
    Testamentum uetus luxuriam carnis, Nouum uero etiam mentis frenat, 1098, 2 sqq.---uetus per uiginti quatuor seniores et thronum indicatur, 1117, 35 sqq.---uetus et Nouum per arcum figuratur, 1123, 35 sqq. uide Liber.
    Testes duo qui prophetabunt diebus mille ducentis sexaginta sunt Elias et Ieremias, aut Elias et Enoch, 1147, 30 sqq.
    Thyatira dicitur illuminata, 1096, 48.
    Tonitrua. uide Predicatio.
    Throni duodecim uniuersale iudicium exprimunt, thronus uero Filii singulare culmeo iudiciarie potestatis significat, 1115, 24 sqq.---uiginti quatuor quid uolunt, 1117, 10 sqq.
    Tribulatio ad membra Ecclesie pertinet, 1095, 22 sqq.---Sanctorum multi lex, 1103, 30 sqq. Tribulationes Ecclesie per insulam Pathmos prefigurantur, 1095, 35 sqq.
    Trinitatis tota Christo dedit, ut que cito oportet fieri seruis suis declaret, 1090, 30 sqq.---Tota intelligitur ubi una uel due de Trinitate persone ponuntur, 1093, 16 sqq.---Triplici clamore quatuor animalium demonstratur, 1118, 14 sqq.
    Tube septem perfectam ueteris et Noui Testamenti predicationem indicant, 1135, 27 sqq.
    Tuba. uide Plaga.

u
    ue unum emittitur, 1141, 26 sqq---Secundum, 1150, 44 sqq.---Tertium,  ibid., 57 sqq.
    uelamenta sordibus non intingere, mortale crimen est non admittere, 1110, 29 sqq.
    uenti quatuor quos tenent angeli principalia sunt regna terre, 1129, 12.
    uerba Filii Spiritus uerba sunt, 1103, 4 sqq.
    ueritas manifestata ad fidem prouocat, 1123, 27 sqq.
    uictoria Christi pre omnibus uictoriis celebratur, 1122, 40 sqq.
    uigilantia est a peccati somno per penitentie fletum ad iustitiam exsurgere, 1110, 19 sqq.
    uiginti quatuor. uide Seniores.
    uirga ferrea regimen predicatorum significat, 1108, 57 sqq.
    uirgo Maria et eius gloria describitur, 1152, sqq.
    uisio cur signata dicitur, 1090, 52 sqq.---Ioannis tum spiritalis, tum intellectualis asseritur, 1099, 53 sqq.
    uoluntas Dei Ecclesia est et per Ephesum designatur, 1096, 29 sqq.---Ad caritatem pertinet, ibid., 32 sqq.
    uox ad Ioannem facta spiritalis fuit, 1096, 2 sqq.---Allegorice de lege et prophetis quorum uocem audit Ecclesia dicitur, ibid., 13 sqq.---Magna dicitur, quia de summis mysteriis loquitur, 1096, 16 sqq.---Aquarum multarum caritatem figurat, 1098, 58 sqq.---Tube comparatur, quia ad bellum prouocat spiritale, 1116, 16 sqq.

Z
    Zabulon, id est habitaculum fortitudinis, 1131, 57 sqq.







INDEX RERUM QUAE IN HOC TOMO CONTINENTUR.



 B. FLACCUS ALBINUS, SEU ALCUINUS.


B. F. ALBINI, SEU ALCUINI ABBATIS CAROLI MAGNI REGIS AC IMPERATORIS MAGISTRI OPERA OMNIA.
    Prefatio generalis. 9
    COMMENTATIO FROBENII DE uITA BEATI F. ALBINI SEU ALCUINI. 17
    Proemium. Ibid.
    CAPUT PRIMUM.---De beati Alcuini uariis nominibus, patria, parentibus, fratribus, etc. 18
    CAP. II.---Beati Alcuini educatio et magistri. 22
    CAP. III.---Beati Alcuini professio monastica ex obseruationibus D. Mabillonii. 27
    CAP. Iu.---Beati Alcuini schola et discipuli in Britannia. 32
    CAP. u.---Beati Alcuini uocatio et accessus in Franciam. 38
    CAP. uI.---Constitutiones et remedia pro reparandis litterarum studiis adhibita. 42
    CAP. uII.---Magisterium beati Alcuini in schola palatii, eiusque in illa discipuli. 49
    CAP. uIII.---Beati Alcuini reditus e Gallia in Angliam, et inde rursus in Galliam. 55
    CAP. IX.---Beati Alcuini prefectura in monasterio Turonensi, et schola ibi constituta. 59
    CAP. X.---Beati Alcuini discipuli magis celebres in schola Turonensi. 64
    CAP. XI.---Alia facta beati Alcuini Turonis. Littere donationis beati Alcuini pro xenodochio Duodecim Pontium. 68
    CAP. XII.---Beati Alcuini corporalis infirmitas et abdicatio prefecture. 72
    CAP. XIII.---Beati Alcuini obitus, tumulus, epitaphium, memoria in fastis. 76
    CAP. XIu.---Beati Alcuini eruditio et doctrina. 80
    BEATI FLACCI ALCUINI uITA, EX uETUSTO CODICE MS. SANCTAE MARIAE RHEMENSIS PRIMUM A D. ANDREA QUERCETANO EDITA. 89
    Monitum preuium. Ibid.
    Prologus Auctoris. Ibid.
    CAPUT PRIMUM.---Alcuini pueritia ac prima studia. 91
    CAP. II.---Alcuinus traditur discipline Hechberti in monasterio Eboracensi. 93
    CAP. III.---Alcuini adolescentis religiosa pietas. 94
    CAP. Iu.---Inuidiam sociorum superat. In exstasin rapitur. 95
     CAP. u.---Alcuinus leuita ordinatur. In Franciam uenit. 96
    CAP. uI.---Alcuinus Carolum Magnum artes liberales docet, et monasteriis tribus preficitur. 97
    CAP. uII.---Felicem hereticum refutat Aquisgrani. 98
    CAP. uIII.---Alcuinus Fuldam secedere cupiens, Turonis retinetur. Eius discipuli. Ibid.
    CAP. IX.---Benedicti Anianensis abbatis aduentum predicit. 100
    CAP. X.---Ludouici filii Caroli Magni principatum predicit. Lectionem uirgilii suis discipulis interdicit. 101
    CAP. XI.---Occulta nouit. Incendium restinguit Infirmos sanat. Ibid.
    CAP. XII.---Opera uaria que scripsit. 103
    CAP. XIII.---Diabolum oratione pellit. Pia eius exercitia. 104
    CAP. XIu.---Beati Alcuini obitus. Ibid.
    CAP. Xu.---Lucis splendor in eius obitu apparet, et alia mira contingunt. Sepultura. Epitaphium Alcuini. 105
    D. ANDREAE QUERCETANI PRAEFATIO. 107
    CAPUT PRIMUM.---Alcuini patria, genus et natale solum. Ibid.
    CAP. II.---Nomen et cognomen. Ibid.
    CAP. III.---Educatio, instructio et magistri. 108
    CAP. Iu.---Doctrina et professio. 109
    CAP. u.---Quibus in locis docuit, dum Britanniam incoleret. Ibid.
    CAP. uI.---Apud quos in pretio fuit, et eius uarie legationes. 110
    CAP. uII.---Euocatur in Franciam a Carolo Magno; uocationis eius cause. Ibid.
    CAP. uIII.---Tempus aduentus et heresis Feliciane condemnatio. 111
    CAP. IX.---Exhortatoriam epistolam Felici scribit, qui libello prolixo illi respondet, hortaturque precipuos Francie doctores, ut in fidei catholice defensione laborent. 112
    CAP. X.---Paulini patriarche et Etherii episcopi libros aduersus Felicem laudat. 113
    CAP. XI.---Libello Felicis respondet septem libris, illumque tandem catholicum efficit, ac Elipantum etiam quatuor aliis libros oppugnat. 114
    CAP. XII.---Carolum regem omni disciplinarum genere imbuit, et an Dauid eiusdem Caroli proprium nomen fuerit, uel ascititium. 115
    CAP. XIII.---Ludouico et Pippino preceptor datur,  aliosque complures in Gallia precipuos erudit. 116
    CAP. XIu.---Quibus in locis docuit, et an primus Academie Parisiensis institutor. Ibid.
    CAP. Xu.---Quibus a Carolo beneficiis honestatus est. 117
    CAP. XuI.---Carolo Magno fuit a consiliis, et ab eo Romam legatus. 119
    CAP. XuII.---Docuit Turonis ad extremum uite diem, ibique plurima uolumina scripsit. Ibid.
    CAP. XuIII.---Eius obitus, sepultura et sanctitas. 120
    De beato Alcuino ueterum et quorumdam recentiorum scriptorum testimonia. 121
    BEATI ALCUINI OPERUM PARS PRIMA.---EPISTOLAE. 135
    Monitum Frobenii. Ibid.
    Monitum Editoris Patrologie. 137
    EPISTOLA PRIMA. Ad Aericum ducem.---Laudat illum ob studium sacre lectionis et humilitatem; optat illi uictoriam aduersus infideles; pietatis Christiane preceptorem proponit sanctum Paulinum Aquileiensem. 139
    EPIST. II. Ad Arnonem.---Illum presentem habere desiderat; hortatur ad solertem curam animarum suo regimini commissarum; Laidradum salutari cupit; se uero ob regni nouitatem adhuc in patria  retineri significat. 140
    EPIST. III. Ad Colcum lectorem in Scotia.---uaria enarrat que in itinere suo uel uidit, uel audiuit. 142
    EPIST. Iu. Ad Felicem episcopum.---Felicis Urgellitani episcopi, ut uidetur, a pietate sibi laudati orationibus se commendat. 144
    EPIST. u. Ad Cudradum presbyterum.---Cudradum presbyterum post sanctorum locorum uastationem hortatur ad constantiam. Ibid.
    EPIST. uI. Ad fratres Eboracensis Ecclesie.---Se ab Eboracensibus ab infantia usque ad uirilem etatem educatum grato animo profitetur. Illorum omnium orationibus se commendat; et, ut a uitiis sibi caueant, hortatur. 145
    EPIST. uII. Ad fratres Eboracenses.---Significat letitiam epistola ab ipsis accepta; hortatur ad sectanda Patrum suorum uestigia; ac se illorum orationibus commendat. 147
    EPIST. uIII. Ad Beornuinum presbyterum---Ab Offe regis et gentis Anglorum fidelitate se nunquam recessisse profitetur; monet ut et regibus, et episcopis, et principibus Dei uoluntatem sequi suadeat, pacemque commendat. 149
    EPIST. IX. Ad Lindisfarnenses.---Deplorat Lindisfarnensis ecclesie uastationem, monet ad orandum; hortatur ad mores corrigendos, ad disciplinam regularem; suadet mente non consternari. 150
    EPIST. X. Ad Aedilhardum archiepiscopum Dorensis ciuitatis.---Hortatur ad sectanda suorum antecessorum uestigia, et ad exsequendum intrepide munus pastoris animarum; et cum cepiscopis suis uerbum Dei absque timore predicet. 152
    EPIST. XI. Ad Aedilredum regem et principes populumque Nordanhumbrorum gentis.---Hortatur ut grati sint Deo, ut celestia potius desiderent quam terrena, ut diuitias per iniustitiam non appetant, uitia et peccata fugiant, uiduarum, pupillorum sint patres, concordiam et pacem seruent, sacerdotum predicationi se submittant. 157
    EPIST. XII. Ad Aedilredum regem.---Hortatur ad regias uirtutes. 160
    EPIST. XIII. Fragmentum.---Ad Aedilredum regem.---Memorat de afflictione ecclesie et ciuitatis Lindisfarnensis. 161
    EPIST. XIu. Ad fratres Wirensis et Gyruensis Ecclesie.---Hortatur ad ordinatam caritatem; ad obseruantiam regularis uel canonice uite, et regule sancti Benedicti. Terret exemplo Lindisfarnensium; dissuadet uestimentorum cultum; confessionem peccatorum et penitentiam commendat. 162
    EPIST. Xu. Ad fratres Gyruensis Ecclesie.---Hortatur illos ad uirtutes monachis dignas, et ad sectanda patrum ac magistrorum suorum uestigia. 166
    EPIST. XuI. Ad fratres ecclesie sancti Petri.---Commendat se illorum amicitie olim condicte: laudat eorum regularem conuersationem. Hortatur ad uirtutes monachis proprias. 167
    EPIST. XuII. Ad Carolum Magnum.---Laudat illum a potentia seculari et predicatione diuine legis, tanquam rectorem populi et doctorem. Capit errorem Adoptianorum. 168
    EPIST. XuIII. Ad Adrianum I papam.---Commendat se gratie pontificis, illumque profitetur uicarium sancti Petri, et eius potestatis heredem, simulque precatur, ut petitionibus suis per Angilbertum faciendis annuat. 170
    EPIST. XIX. Ad Theophilum.---Laudat illius scripta apostolice fidei, et ab eodem instrui cupit. 172
    EPIST. XX. Ad Usualdum.---Monachos hortatur ad uirtutes; illorum petitiones apud regem se iuuisse dicit; illorum se orationibus commendat. 173
    EPIST. XXI. Ad quosdam.---Apud Eboracenses Alcuinus  suam excusat absentiam, eosdem hortatur ad concordiam cum Eanbaldo patre suo. 174
    EPIST. XXII. Ad quemdam.---Filium et peregrinationis socium ad uirtutes stimulat. Memorat et commendat sapientie studium; doctrinas olim datas in memoriam reuocat. 175
    EPIST. XXIII. Ad fratres sancti Martini Turonice ciuitatis.---Cum illis esse cupit, eosque hortatur ad uirtutes monachis conuenientes. 176
    EPIST. XXIu. Ad Leonem III papam.---Commendat se summi pontificis, tanquam uicarii apostolorum et Ecclesie principis, apostolice sollicitudini per Angilbertum. 178
    EPIST XXu. Ad dulcissimum filium Homerum .---Commendat sui memoriam ad patrocinia sanctorum, et ut res ecclesiastice pulchritudinis sibi afferat monet. 180
    EPIST. XXuI. Ad Angelbertum primicerium palatii Pippini regis.---Ad sacra apostolorum limina peregrinantem commendat Angilberti fauoribus, et sacras sibi reliquias mitti postulat. 181
    EPIST. XXuII. Ad Homerum.---Mittit solutionem binam questionum grammaticalium a rege sibi propositarum. Ibid.
    EPIST. XXuIII. Ad Homerum filium. 183
    EPIST. XXIX. Ad Paulinum patriarcham.---Semet constanti memorie, baiulum uero litterarum eius patrocinio commendat. 185
    EPIST. XXX. Ad Paulinum.---Desiderium suum cum Paulino colloquendi significat. Tres indiculos ad eum mittit; et doni a Liutgarde missi facit memoriam. 186
    EPIST. XXXI. Ad Aginum episcopum.---Petit sibi mitti per Angilbertum reliquias sanctorum olim promissas. Ibid.
    EPIST. XXXII. Ad Itherium.---Consolatur infirmum, et ut se ad eternitatem preparet amice suadet. 187
    EPIST. XXXIII. Ad domnum regem.---Gratulatur de subiectione Hunnorum, et qualiter docendi sint in fide, et quis ordo sit seruandus ostendit. Ibid.
    EPIST. XXXIu. Ad Arnonem.---Illius reditum exoptat, et de uariis euentibus instrui cupit. Mense Iulio se ad Palatium iturum significat. Hortatur ut ab errore Hispanorum caueat. 190
    EPIST. XXXu. Ad . . . . .---Eidem significat se illius epistolam accepisse. Archanbaldi  animam precibus eius commendat. Mittit epistolam ad regem, scriptam de predicatione apud paganos. 191
    EPIST XXXuI. Ad Arnonem.---Instruit de predicatione fidei apud Auaros nuper conuersos. 192
    EPIST. XXXuII. Ad domnum regem.---Pro captiuis in bello Hunnico et pro hostibus deprecatur. 196
    EPIST. XXXuIII. Ad Pippinum.---Optima suggerit uite agende documenta. 197
    EPIST. XXXIX. Ad Paulinum patriarcham.---Scire cupit quid deuictis Hunnis pro gentis conuersione acturus sit Paulinus, ac sepius ad se litteras mitti postulat. 198
    EPIST. XL. Ad quemdam .---Post longum Paulini silentium, receptis nunc litteris gaudium suum significat. Post hec in laudes Paulini excurrit; ac mortis uicine atque suorum peccatorum reminiscens se precibus illius humiliter commendat. 200
    EPIST. XLI. Ad Paulinum patriarcham.---Sui memorem esse rogat in S. missa. S. crucis, et alias reliquias sibi mitti petit; hortatur ad laborem predicationis. 202
    EPIST. XLII. Ad Megenfridum.---De ordine et modo predicandi edocet; auaritiam et nimiam exactionem decimarum reprehendit; dolet multos esse, qui sacerdotii honores querunt, gradus uero et ministerium fugiunt. Carolum rogari cupit, ut plures mittantur boni operarii in messem. 204
    EPIST. XLIII. Ad Carolum Magnum.---Significat suum gaudium ob prosperitatem regis. Ad studia sua prouehenda petit ex Anglia libros suos afferri. Utilitates studii litterarii recenset: huic adolescentes palatii suadet addici. 207
    EPIST. XLIu. Ad Dametam filium.---Prospera precatur eunti in hostem, et de amicorum dolet absentia. 210
    EPIST. XLu. Ad Riculfum archiepiscopum Magensis ciuitatis cognomento Dametam.---De amicorum absentia tristatur, et ad eternorum amorem hortatur. 211
    EPIST. XLuI. Ad Dametam.---Gratias agit pro dono; hortatur ad iustitiam cuique faciendam, atque amici suspirat aduentum. 212
    EPIST. XLuII. Ad Offam regem Merciorum.---Nuntiat Carolum genti Northanumbrorum iratum ob necem regis Ethelredi. 213
    EPIST. XLuIII. Ad eumdem.---In patriam reuerti uolens retrahitur ob periuria et uastationem gentis. Ibid.
    EPIST. XLIX. Ad eumdem.---Discipulum ad petitionem regis in Angliam remittit, qui ibi in scholis doceat. Hortatur ad regias uirtutes. Ibid.
    EPIST. L. Ad Ecgfridum regem Merciorum.---Exhortatur  ad uirtutem. 214
    EPIST. LI. Ad monachos uedastinos.---uersus et missas aliquot mittit; illorum se orationibus commendat, et ad uirtutes religiosas hortatur. 215
    EPIST. LII. Ad fratres in Ecclesia sancti Liudgarii episcopi.---Excusat se quod ad ipsos non uenerit; hortatur ad uirtutes monachis conuenientes. 217
    EPIST. LIII. Ad fratres Corbeienses.---Laudat illorum bonam conuersationem a se olim expertam. Commendat se illorum orationibus, et hortatur ad uirtutis studium. 218
    EPIST. LIu. Ad dilectissimos amicos Eboracenses.---Hortatur ut in electione episcopi simoniacam labem euitent. 219
    EPIST. Lu. Ad quemdam.---Rogat ut ecclesiam, dum nouus episcopus eligendus est, ab omni uiolentia defendat, diesque eternos in mente habeat. 220
    EPIST. LuI. Ad Eanbaldum episcopum.---Gratulatur adeptam dignitatem; hortatur ad curam pastoralem, et bene omnia ordinanda; se uero memorie et orationibus commendat. 221
    EPIST. LuII. Aethelredo episcopo.---Consolatur in persecutione ac tribulatione; et ad uirilem perseuerantiam, ne ab ouibus fugiat, hortatur. 226
    EPIST. LuIII.---Consolatoria ad matrem de morte filii. Ibid.
    EPIST. LIX. Ad Edilburgam.---Reuocat in memoriam doctrinas illi aliquando datas; dolet de patrie infidelitate; commendat orationibus Liudgardam nobilem feminam. 227
    EPIST. LX. Ad Aerduulfum regem.---Hortatur regem ad solium euectum ut et suam et populi salutem procuret. Exemplo antecessorum illum terret. 229
    EPIST. LXI. Ad Osbaldum.---Osbaldum, quem suspectum habet ob regicidium et turbas populi hortatur, ut uitam mutet, et sue ac gentis saluti consulat. 230
    EPIST. LXII. Ad quemdam archiepiscopum.---Nuntiat sese, depositis seculi occupationibus, preparare ad occursum Domini. 231
    EPIST. LXIII.---Ad Cenuluum regem Merciorum.---Ad regnum euectum hortatur ad regias uirtutes. 232
    EPIST. LXIu. Ad Simeonem.---Memoriam commendat traditarum sibi olim doctrinarum, et nouas addit. 233
    EPIST. LXu. Ad Simeonem sacerdotem.---In prosperis et aduersis suadet animi moderationem; munera mittit, suadet Romanum Ordinem doceri clerum. Melius se habere nuntiat ex infirmitate. Studium sacre lectionis et sapientie commendat. 234
    EPIST. LXuI. Ad Arnonem.---Gaudet de nuntio aduentus illius; multa nosse ab illo desiderat, et de sua commoratione illum instruit. 235
    EPIST. LXuII. Ad ***.---Significat quibus locis commoretur, noua scire cupit, mittit quedam munuscula. 236
    EPIST. LXuIII. Ad Arnonem.---Litteras illius se accepisse significat, et de silentio multarum rerum conqueritur. 237
    EPIST. LXIX. Ad Arnonem episcopum Salisburgensem.---Commendat illi quemdam filium; de reuersione regis; de sancti Pauli causa et aliis informari cupit: suspirat ad Dei uisionem, et ad superna desideranda hortatur. 238
    EPIST. LXX. Ad Speratum episcopum.---Illum a uanitatibus huius uite dehortatur; inculcat uero officia episcopis conuenientia. 241
    EPIST. LXXI. Ad eumdem.---Exoptat illius amicitiam continuam, et hortatur ad uitam episcopo dignam. 244
    EPIST. LXXII. Ad Simeonem sacerdotem.---Hortatur ad officium episcopale solerter obeundum periculosis in Britannia temporibus. 245
    EPIST. LXXIII. Ad Caluinum presbyterum.---Hortatur ad contemptum diuitiarum et honorum seculi: Simeonem summum sacerdotem sepius admoneri cupit: sibi ab adulationibus cauere, cure animarum solerter intendere, et Christiane uirtutis exercitia suadet. Ibid.
    EPIST. LXXIu. Ad gentem et populum Cantuariorum.---Illorum fidem ac nobilitatem laudibus extollit; sacerdotes ac nobiles adhortatur; calamitates deplorat; et ut archiepiscopum Aedilhardum a fuga reducere conentur, suadet. 249
    EPIST. LXXu. Ad Athelardum, Cantuariensem archiepiscopum.---Hortatur ut propter fugam a sede sua penitentiam agat, et Ecclesiam ordinet; clerum a uanitate uestimentorum et immoderato conuiuiorum usu cohibeat. 251
    EPIST. LXXuI. Ad domnum regem.---De ratione saltus lunaris. 254
    EPIST. LXXuII. Ad Ethelardum.---Romam ituro prosperum iter precatur, suique memoriam rogat apud sanctos apostolos. 257
    EPIST. LXXuIII. Ad eumdem.---Felicem illi reditum ex Romana legatione, ob reparatam Ecclesie Cantuariensis dignitatem, precatur. Ibid.
    EPIST. LXXIX. Ad domnum regem.---Commendat amicos suos ex Anglia Romam profectos. 258
    EPIST. LXXX. Ad eumdem.---De ratione Septuagesime,  Sexagesime et Quinquagesime. 259
    EPIST. LXXXI. Ad Albinum abbatem.---Carolus Magnus respondet priori epistole de ratione Septuagesime. 263
    EPIST. LXXXII. Ad domnum regem.---Respondet ad epistolam precedentem, et lunaris saltus supputationes mittit. 266
    EPIST. LXXXIII. Ad eumdem.---De cursu solis per signa zodiaci; et qualiter inde bissextus emergat? Laudat studium astrologie, arithmetice, et omnis philosophie. Ad confutandum Felicem adiutores postulat, et regem ad defendendam ueritatem animat. 269
    EPIST. LXXXIu. Ad eumdem.---Epistole Caroli Magni respondet de carmine conficiendo, de apparitione stelle Martis, de libello Felicis refutando, de questionibus a filia sibi motis, de supputationibus secundum Aegyptios emendandis. 274
    EPIST. LXXXu. Ad eumdem.---Carolo uaria de siderum cursu interroganti ex memoria respondet. 278
    EPIST. LXXXuI. Ad eumdem.---Assignantur cause ob quas luna minor uel maior appareat quam ferat astronomorum calculus. 281
    EPIST. LXXXuII. Ad Arnonem.---In Hunniam proficiscentem hortatur ad opus apostolicum bene obeundum. 284
    EPIST. LXXXuIII. Ad eumdem.---Hortatur ad munus apostolicum impigre obeundum; nec se uel infirmitate corporis, uel cura propriarum ouium impediri patiatur. 285
    EPIST. LXXXIX. Ad Liobradum.---Illius electi episcopi Lugdunensis amicitiam exoptat. 286
    EPIST. XC. Ad fratres Lugdunenses.---Cauendum monet ab erroribus Hispanorum uariis. Respondet questioni de obseruatione sabbati ante Dominicam Resurrectionis. 287
    EPIST. XCI. Ad Arnonem.---Eum uidere desiderat; tempora periculosa deplorat: se ad palatium uocatum, et Felicem a Laidrado ad regem ducendum significat, etc. 294
    EPIST. XCII. Ad eumdem.---Epistolam cum muneribus se accepisse; ac se medio mense Maio apud regem, quo etiam Felix adducendus est, futurum significat. 296
    EPIST. XCIII. Ad fratres Iuuauensis Ecclesie.---Laudat illorum regularem conuersationem; et hortatur ad bene obeunda officia monachorum. 297
    EPIST. XCIu. Ad Arnonem.---Mittit Paschalia carmina, et admoneri cupit parochianos, seu curiones sue diocesis ad uite probitatem, ad officia sua bene obeunda. 300
    EPIST. XCu. Ad domnum regem.---Gratias agit pro bonis acceptis: de perturbatione Ecclesie et regni conqueritur. Hortatur regem, ut maximam curam impendat Ecclesie; remissa nonnichil de seueritate in Saxones. Ibid.
    EPIST. XCuI Ad eumdem.---Gratias agit pro sui memoria in epistolis, et plurimis acceptis beneficiis. Laudat et excitat regem ad iustitiam reddendam sedi apostolice. Excusat se ab itinere Romam suscipiendo. Optat pacem cum Saxonibus. 303
    EPIST. XCuII. Ad ***.---Exoptat eius presentiam; deplorat atrox factum Rome: hortatur ad opus predicationis et exercitia uirtutum. Ob pallium adeptum gratulatur, hortando ad ministerium bene explendum. 306
    EPIST. XCuIII. Ad Arnonem.---A mundi periculis sibi cauere suadet. Suum illi amorem significat. 308
    EPIST. XCIX. Ad ***.---Epistola initio enigmatica. Illius caritatem expetit. 309
    EPIST. C. Ad domnum regem.---Carolo iteratis litteris respondet. Laudat religionis zelum, pietatem, regalem potentiam; memoriam facit de quibusdam chartis computi. 311
    EPIST. CI. Ad eumdem.---Gratias agit ob lectum et remissum libellum aduersus Felicem; excusat nonnulla illius errata. De disp. Felicis cum Saraceno; et cuiusdam Iudei cum Petro Magistro. Mittit quasdam species dictionum. 313
    EPIST. CII. Ad Arnonem.---Seculum contemnendum; ad eterna tendendum docet. uenisse se ad mansiones S. Amandi, ait, Arnonem inuisurus; quem tamen dolet ibi non reperisse. 315
    EPIST. CIII. Ad eumdem.---Ex litteris ab Arnone acceptis illius reditum, nichil uero de noui populi Christianitate, nichil de ipsius commoratione, nichil de spe mutui colloquii, quod tamen ualde exoptat, percipit. 316
    EPIST. CIu. Ad eumdem.---Dolet ob frustra exspectatam Arnonis presentiam; dolorem uero mitigat suspiriis ad patriam celestem. Munera ad se missa leto animo accipit. 318
    EPIST. Cu. Ad eumdem.---Letus de Arnonis uisitatione, dolet de breuitate presentie; desiderium uero ad letitiam semper manentem eleuat. Incitat ad pias hortationes fratribus et omnibus ouibus dandas. 319
    EPIST. CuI. Ad domnum regem.---Epitaphium Liodgarde femine nobilis. 320
    EPIST. CuII. Ad eumdem.---Consolatoria pro morte Liudgarde. 322
    EPIST. CuIII. Ad Arnonem.---Hortatur illum ut Leonem papam contra aduersarios defendat. Hunnos a subiectione  defecisse, et paganas naues littora Aquitanie infestare queritur. Nouam se congregationem monachorum fecisse narrat. Alimo, Remedio, et Paulino episcopis salutem dicit. De Elipanto et Felice quedam nuntiat. 324
    EPIST. CIX. Ad domnum regem.---Respondet Caroli epistole nuntiantis uictoriam de hostibus: et mirabilem sanitatem Leonis pape. Romanum iter prosequi renuit. 329
    EPIST. CX. Ad abbates et monachos Gothie.---Errorem Adoptianorum capit, quem singulari libello per beatum Benedictum misso, se iam refutasse, et nunc maiori opere a se refutandum ait. 332
    EPIST. CXI. Ad fratres in Gothia.---Hortatur ad penitentiam, ad obseruantiam uite regularis, et ad fortitudinem in exorta tribulatione. 334
    EPIST. CXII. Ad fratres in prouincia Gothorum.---Errorem refutat eorum qui nolunt sacerdotibus peccata confiteri; et confessionis necessitatem astruit. 337
    EPIST. CXIII. Ad Paulinum patriarcham.---Laudat eius libellum de taxatione fidei: et excitat illum ad debellandos quosdam errores in Ecclesia exorientes. 341
    EPIST. CXIu. Ad Aedilhardum archiepiscopum.---Laudat illum ob conuentum cum Eanbaldo pro honore ecclesiarum et cleri reformatione. Suadet ut cito ad gregem peracta legatione reuertatur; mittit sellam et caballum suum. 343
    EPIST. CXu. Ad Eanbaldum archiepiscopum Eboracensis Ecclesie; cognomento Simonem.---Consolatur afflictum, et ad patientiam hortatur, fugam ab Ecclesia sua dissuadet. 345
    EPIST. CXuI. Ad Caluinum et Cuculum.---Suggerit que sint Simeoni  episcopo in tribulatione posito suggerenda. Significat se onus pastoralis cure deposuisse. 347
    EPIST. CXuII. Ad Aquilam pontificem.---Litteris ab eo acceptis respondet, pro muneribus gratias agit; homicidii cuiusdam impii et crudelis meminit; et que in causa Felicis Urgelitani acta sunt in presentia regis et Patrum, narrat. 348
    EPIST. CXuIII. Ad eumdem.---Charitatem suam Arnoni, quem filium uocat, significat, et optima queque exoptat. 352
    EPIST. CXIX. Ad Carolum regem iuuenem.---Carolo filio Caroli Magni gratutatur ob adeptum ab apostolico regium nomen cum corona; et optima prebet monita ad bene regendum, ad exemplum patris. 353
    EPIST. CXX. Ad eumdem.---Carolum iterum hortatur ad regias uirtutes et patris exemplum imitandum. Prospera illi precatur. 354
    EPIST. CXXI. Ad filios apud dominum imperatorem in palatio commorantes.---Affectum suum erga filios ostendit, suique memoriam ad limina apostolorum commendat. 355
    EPIST. CXXII. Ad Riculfum archiepiscopum.---Hortatur ad labores et uirtutes apostolicas. 356
    EPIST. CXXIII. Ad Dametam archisacerdotem.---Dametam Rome existantem hortatur, ut scissuram in Ecclesia reparare studeat, arguit dissensum inter pacificatores; non noua statui, sed uetera reparari cupit. 357
    EPIST. CXXIu. Ad Georgium patriarcham urbis Hierosolyme.---Georgio gratulatur ob dignitatem in loco sanctissimo; hortatur ad patientiam in persecutione infidelium. Se suosque illius orationibus commendat. 359
    EPIST. CXXu. Ad Gundradam uirginem, cognomento Eulaliam.---Gundradam instruit quomodo in aula uirtuose uiuat. Per illam regi commendari, et, quod ad ipsum peruenire nequeat, excusari cupit. 360
    EPIST. CXXuI. Ad sororem carissimam.---Laudat illius pietatem, et ad laborem pro eternitate exhortatur: gratias agit pro cruce donata. 362
    EPIST. CXXuII. Ad dilectissimam sororem.---Pro cappa et aliis donis gratias agit; Angilberti, Aue sororis, et Columbe meminit. Ibid.
    EPIST. CXXuIII. Ad Gislam filiam Caroli Magni.---Dolet se ob infirmitatem non posse regis faciem uidere, et Gisile frui colloquio; quam ad uirtutes exhortatur. 363
    EPIST. CXXIX. Ad domnum regem.---Gaudium suum ob reditum Caroli ex Italia significat; cui cum muneribus obuiam mittit Candidum. 364
    EPIST. CXXX. Ad Arnonem.---Epistole respondet; sinistram suspicionem a se amouet. Regi se suasisse ait quod missos eligeret, ad iustitias faciendas. Pro se Deum orari, et Leoni pape, Paulino patriarche, et Petro Mediolanensi se commendari cupit. Hortatur demum ad pacis inter ecclesiasticas personas restituende studia. 366
    EPIST. CXXXI. Ad domnum regem.---Mittit per famulum suum sacros libros a se in unum corpus collectos et emendatos. 369
    EPIST. CXXXII. Ad eumdem.---Ad aulam uocatus se ob senectutem excusat; nec suo consilio indigere sapientissimum regem profitetur. Ibid.
    EPIST. CXXXIII. Ad eumdem.---Significat obitum Maganfredi. Intercedit pro fratribus et ecclesia sancti Petri  urbis Beneuentane; cum Beneuentanis clementer agi supplicat. 370
    EPIST. CXXXIu. Ad eumdem.---Gratias agit pro benefactis; et ut ob corporis infirmitatem apud S. Martinum sibi requiescere liceat, supplicat. 372
    EPIST. CXXXu. Ad Nathanelem---Excitat ad pietatem; commendat illi curam in instruendis uirginibus Lucia et Columba. Committit illi epistolam cum sacre Scripture munere porrigendam regi Carolo. 374
    EPIST. CXXXuI. Ad eumdem.---Ad conuersationem honestam et religiosam animat; et uitari suadet columbas coronatas uolitantes per cameras palatii. 375
    EPIST. CXXXuII. Ad Chrodgarium comitem.---Infantulum et fratrem erudiendos se suscipere significat. Hortatur ad fidele seruitium, et consilia regi prestanda. Cauere sibi, ad uastandam urbem Beneuentanam abituro; suadet a noxio Italie ere. 376
    EPIST. CXXXuIII. Ad sororem et filiam.---Significat quantum estimet illarum amicitiam. De felici nuntio Roma accepto certiores reddit. Mittit quosdam tractatus uen. Bede describendos. De propria sua ualetudine illas instruit. 377
    EPIST. CXXXIX. Ad easdem.---Charitatem et lectionem sancte Scripture cum oratione commendat. 378
    EPIST. CXL. Ad easdem.---Suadet in prosperis et aduersis seruare equanimitatem exemplo sanctorum, quorum uitas uult eas legere ex Dialogis sancti Gregorii pape. 379
    EPIST. CXLI. Ad Aquilam seu Arnonem.---Meminit cum gaudio de prosperitate et exaltatione regis. Cupit instrui de causa domni Apostolici, de Beneuentana controuersia, et de actis in conuentu episcoporum. Refert statum sue ualetudinis. 381
    EPIST. CXLII. Ad fratres Fuldenses.---Hortatur ad religiosas uirtutes. Mittit pallium storacium pro corpore sancti Bonifacii, et chartulam missalem. Ibid.
    EPIST. CXLIII. Ad Arnonem.---Illum, ut ad S. Martinum ueniat, inuitat: ad celestia aspirat, et pro seoraricupit. 383
    EPIST. CXLIu. Ad eumdem.---Arnonem ad S. Martinum uidere, et cum illo de uite sue rationibus consilia inire desiderat, antequam ex hac uita decedere cogatur. 384
    EPIST. CXLu. Ad eumdem.---Epistole ad se misse respondet. Rursus presentia Arnonis frui desiderat, impeditus ipse uenire ad palatium. 387
    EPIST. CXLuI. Ad eumdem.---Significat suum erga Arnonem affectum. Ad qua sita respondere partim recusat, partim promittit. Regis iustitie amorem laudat: ministrorum auaritiam carpit. Mittit eum muneribus opusculum in Ecclesiasten Salomonis ad describendum. 389
    EPIST. CXLuII. Ad Theodulfum archiepiscopum.---Laudat illius uirtutes: gratulatur de obtento ab apostolica sede pallio; hortatur ad instantem predicationem. Itineranti fausta precatur. 391
    EPIST. CXLuIII. Ad eumdem.---Epistola penitus allegorica, in qua comparatur Theodulfus patri uinearum. 394
    EPIST. CXLIX. Ad Carolum imperatorum.---Deprecatur pro fratribus S. Martini; illosque, et seipsum a calumnia defendit contra accusationes in causa asyli clerico Aurelianensi prestiti, et ueram causam orti tumultus pandit. 395
    EPIST. CL. Ad Maurum.---Petit ab eo libellum sibi promissum. 398
    EPIST. CLI. Ad Arnonem.---Conqueritur de intermisso responso ad plures epistolas. Dolet amicum secularibus negotiis implicitum, et pastores animarum curis secularibus turbari. Infirmum se corpore et animo precibus Arnonis commendat, et ad celum suspirat. 399
    EPIST. CLII. Ad eumdem.---Commendat Arnoni curam canonicorum, monachorum, et tertii gradus, inter illos medii. Queritur de prauitate simoniaca, que etiam in sedem apostolicam irrepsit Epistole de confessione, et libelli de catholica fide mentionem facit. 401
    EPIST. CLIII. Ad eumdem.---Significat se accepisse litteras caritatis per Adalwinum episcopum uenientem ad S. Martinum. Odulfum de facienda iustitia, capellanos de laudabili conuersatione, fratres monasterii S. Rhodberti de sincera caritate, etc., admoneri optat. 402
    EPIST. CLIu. Ad eumdem.---Consolatur afflictum propter seculares occupationes. Litteras per Adalwinum episcopum mittit. Pro casula gratam spondet memoriam. 404
    EPIST. CLu. Ad eumdem.---Commendat se tanquam infirmum senem sacre memorie. Duo uascula mensalia mittit; et iteratas pro casula missali gratias agit. 406
    EPIST. CLuI. Ad eumdem.---Mittit per Fredegisum uaria opuscula, et illi hunc suum filium commendat. 407
    EPIST. CLuII. Ad Candidum et Nathanelem.---Monet ut sapienter in aula agant. Instruit eos de disceptatione cum Theodulfo episcopo Aurelianensi. 408
    EPIST. CLuIII. Ad Albinum magistrum et ad congregationem monasterii sancti Martini.---Congregationem reprehendit  ob defensionem cuiusdam rei clerici ad ipsos confugientis, contra sententiam sui episcopi, et contra mandatum ipsius regis, etc. 415
    EPIST. CLIX. Ad Arnonem.---Commendat illi discipulum grammatice, quem uitulum uocat. 416
    EPIST. CLX. Ad ***.---Amici caritati se commendat. 417
    EPIST. CLXI. Ad Arnonem.---Exponit quomodo substantia, essentia, subsistentia, et natura de Deo dicantur. Ibid.
    EPIST. CLXII. Ad domnum regem.---Exponit que sit differentia inter eternum et sempiternum, perpetuum et immortale, seculum, euum et tempus. 419
    EPIST. CLXIII. Ad Carolum.---Exponit textum S. Luce cap. XXII, 36, etc., de duobus gladiis. Conqueritur de quibusdam episcopis, qui presbyteris et diaconis munus predicationis inhibere uolunt; et de profanatione altarium. 422
    EPIST. CLXIu.---Ad eumdem.---Respondet ad interrogata de hymno post cenam dicto apud Mattheum et Marcum. 428
    EPIST. CLXu. Ad eumdem.---Respondetur ad interrogationem de pretio salutis humane, cui daretur. 431
    EPIST. CLXuI. Seu capitulare admonitionis ad eumdem.---Capitula que tali conuenit in tempore memorari. 437
    EPIST. CLXuII. Ad Petrum archiepiscopum.---Commendat se paternis affectibus et sacris orationibus. 438
    EPIST. CLXuIII. Ad eumdum.---Gratitudinem suam significat ob paternam beneuolentiam; Liudgardam commendat, a qua ei dona mittuntur. 440
    EPIST. CLXIX. Ad pontificem Rigbodum Treuirensis ciuitatis, cognomento Macarium.---Conqueritur de absentia amici, et intermisso commercio epistolico. Reprehendit in eo nimium amorem Maronis. 441
    EPIST. CLXX. Ad eumdem.---Dolet de amici absentia. 442
    EPIST. CLXXI. Ad eumdem.---Queritur de intermisso commercio litterarum. Ad horam expetit quedam scripta sancti Leonis et uen. Bede. Ad sanctum Martinum inuitat. Ibid.
    EPIST. CLXXII. Ad eumdem.---Dolet de absentia, et gaudium significat ob nuntium restitute Macario sanitatis. 443
    EPIST. CLXXIII. Ad Ioseppum.---Condolet ob infirmitatem corporis, et excitat ad patientiam. Commendat se orationibus; hortatur ad renouationem domus Dei, etc., 444
    EPIST. CLXXIu. Ad Remigium episcopum.---Commendat illi negotiatorem in Italiam proficiscentem: animam uero Ioseppi illius orationibus. 445
    EPIST. CLXXu. Ad Remedium episcopum.---Gratias pro caritatis muneribus agit: ad bonas actiones stimulat. Ibid.
    EPIST. CLXXuI. Ad eumdem.---Commendat se ob ueterem amicitiam illius orationibus. 446
    EPIST. CLXXuII. Ad eumdem.---Confidentiam suam significat in eius orationibus, et ad bene obeundum episcopale officium hortatur, sub spe eterne mercedis. Ibid.
    EPIST. CLXXuIII. Ad Aedilbertum episcopum.---Orationibus omnium et singulorum se commendat; hortatur ad patrum suorum sequenda uestigia, ad lectionem sancte Scripture, ad iuniorum instructionem. 448
    EPIST. CLXXIX. Ad quemdam episcopum.---Ad eterna suspirat. Hortatur ad officium pastorale diligenter obeundum. Auguria, auium cantus, et sternutationes aboleri uult. 449
    EPIST. CLXXX. Ad quemdam episcopum.---Dolet de amici egritudine; hortatur ad patientiam, ad uirtutes, ac curam scholarium. 451
    EPIST. CLXXXI. Ad quemdam.---Hortatur ad pietatem, reliquasque uirtutes: commendat curam diuine laudis in ecclesiis illi commissis. 452
    EPIST. CLXXXII. Ad Hechstanum presbyterum.---Hortatur ad uirtutes: et orationibus amicorum cupit se commendari. Ibid.
    EPIST. CLXXXIII. Ad Monnam presbyterum et fratrem eius.---Hortatur ad seculi contemptum, ad humilitatem. 454
    EPIST. CLXXXIu. Ad presbyterum Eada.---Pro muneribus gratias agit; dolet se de gradu paupertatis raptum esse in uoraginem diuitiarum; orationibus se commendat. 455
    EPIST. CLXXXu. Ad quemdam discipulum.---Gaudet ob discipuli prosperitatem et litterarum studium; hortatur ad penitentiam et ad pugnam contra hostes anime. Ornatum corporis reprehendit. 456
    EPIST. CLXXXuI. Ad amicum fidelem.---Ardorem caritatis sue significat; hortatur ut omnibus sit exemplum uite. Commendat lectionem sancti Euangelii, et Libri Pastoralis sancti Gregorii. 457
    EPIST. CLXXXuII. Ad quemdam filium.---Laudat discipuli deuotionem et sapientie studium. Non suos mores, sed exhortationes et sanctorum exempla sequi hortatur;  commendat lectionem sancte Scripture, uirtutum exercitium, curam adolescentum, etc. 458
    EPIST. CLXXXuIII. Ad filium egrotum.---Solatur illum, et hortatur ad confessionem peccatorum. 460
    EPIST. CLXXXIX. Ad Antonium.---Conqueritur de sui obliuione, spectacula reprobat, et Homero se de iis scripsisse dicit, etc. 461
    EPIST. CXC. Ad eumdem.---Nuntiat fratres insule Lirinensis aduenisse, et fratrem Adalhardi uocatum ad palatium fuisse, etc. 462
    EPIST. CXCI. Ad eumdem.---Antonio ad se inuisuro significat animi sui letitiam. Homeri uanitatem in histrionibus carpit; conqueritur de intermisso litterarum commercio, quod ait non esse contra regularem uitam. Post obitum sui memoriam exoptat. 463
    EPIST. CXCII. Ad eumdem.---Desiderat multum orationes Antonii, ut Deum semper amare possit et laudare. 466
    EPIST. CXCIII.---Aenigmatica. Ibid.
    EPIST. CXCIu. Ad congregationem sancte Marie et patrem Moroaldum.---Cupit eorum societate frui et amicitia. 467
    EPIST. CXCu. Ad matrem et filiam.---Hortatur ad bona opera, et precibus earum se commendat. Ibid.
    EPIST. CXCuI. Ad Eugeniam filiam.---Hortatur ad fortitudinem in tribulationibus, quas ipsa innocens cum Dei seruis patitur ab iniquis regibus. 468
    EPIST. CXCuII. Ad eumdem.---Castitatem cum eleemosynarum largitate commendat. 469
    EPIST. CXCuIII. Ad Hundrudem feminam.---Hortatur ad deuotionem et uitam exemplarem in palatio regis. Salutem precatur regine, et Egfrido. 470
    EPIST. CXCIX. Ad Aedilthydem, famulam Dei, olim reginam.---Instruit optimis uite documentis. 471
    EPIST. CC. Ad Edilthrudam.---Consolatur matrem de morte filii. 473
    EPIST. CCI. Ad Magenharium comitem Senonice ciuitatis.---Hortatur ad uirtutes, curamque sui officii. 475
    EPIST. CCII. Ad Amicum.---Charitatem suam amico significat. 476
    EPIST. CCIII. Ad Gallicellulam.---De comparatione numerorum ueteris et Noui Testamenti. Ibid.
    EPIST. CCIu. Ad Fridugisum.---De tribus generibus uisionum. 478
    EPIST. CCu. Ad quemdam discipulum.---Causam dissensionis a se amolitur, et in amicitiam redire postulat. 479
    EPIST. CCuI. Ad discipulum.---Reprehendit illum ob uite peruersitatem et ad emendationem hortatur. 481
    EPIST. CCuII. Ad filium prodigum.---Reprehendit discipuli peruersos mores, et ad emendationem uite prouocat exemplo cuiusdam nunc episcopi, olim sui condiscipuli. 482
    EPIST. CCuIII. Ad eumdem.---Deplorat discipuli peruersos mores, et illum ad meliora reuocare conatur timore gehenne. 484
    EPIST. CCIX. Ad amicum.---Conuersum ad meliora hortatur ad constantiam. 485
    EPIST. CCX.---Commendatitia cuiusdam presbyteri Fordradi ad amicos. 486
    EPIST. CCXI.---Commendatitia Noroberet ad omnes amicos. Ibid.
    EPIST. CCXII.---Commendatio ad amicos pro peregrinantibus ad limina apostolorum. Ibid.
    EPIST. CCXIII. Ad Ragaubertum episcopum.---Conqueritur de nouis exactionibus, quibus ministri episcopales uexabant presbyteros in ecclesiis sancti Martini seruientes. 487
    EPIST. CCXIu. Ad Nifridium episcopum.---Memoriam sui in orationibus exorat; Benedictum a se digredientem commendat. 488
    EPIST. CCXu. Ad dilectissimos Patres.---Hortatur illos ad caritatem et ad labores uite monastice. 489
    EPIST. CCXuI. Ad Cuniberctum episcopum.---Commendat memoriam contracte olim amicitie. Ad opus predicationis hortatur, nulla seculi potestate aut uanitate impediendum. 490
    EPIST. CCXuII. Ad Alchardum et Tifredum episcopos.---Hortatur illos ad officium predicationis implendum. 491
    EPIST. CCXuIII. Ad Ardbertum.---Hortatur ad ope a iustitie et misericordie; laudat illius bonitatem, eique commendat causam Lulli abbatis. 492
    EPIST. CCXIX. Ad Leutfredum episcopum.---Solatur illum in tribulatione. 493
    EPIST. CCXX. Ad Benedictum.---Quemdam fratrem, quem filium suum uocat, caritati, se uero in seculi fluctibus iactatum precibus illius commendat. Pro herbis medicinalibus gratias refert, etc. 494
    EPIST. CCXXI. Ad eumdem.---Epistolas mittit regi et aliis a Benedicto tradendas; optat sepius accipere ab ipso epistolas. 495
    EPIST. CCXXII. Ad Hillirienses fratres.---Commemorat  famam bone illorum conuersationis: precibus eorum se commendat: hortatur ad mutuam caritatem et pacem. 495.
    EPIST. CCXXIII. Ad Teotgarium abbatem et fratres quibus preesse uidetur.---Remittit fratres ad S. Martinum peregrinantes cum epistola: ueniam illis ob inobedientiam et negligentiam exorat. Errantes optat reuocari, non abiici. 497
    EPIST. CCXXIu. Ad Friduinum.---Gratulatur adeptam curam monasteriorum SS. Benedicti et Ceolfridi, hortatur ut presit gregi suo bono exemplo. Precibus se commendat. 498
    EPIST. CCXXu. Ad fratres qui in Hibernia insula per diuersa loca Deo deseruire uidentur.---Ob famam optime conuersationis ad se delatam letatur: que bona ipsorum Patres olim in Britannia, Gallia et Italia gesserint, depredicat. Hortatur ad uitam regularem; docet que debeat esse uita principum, monachorum, monialium et omnium Christianorum 500
    EPIST. CCXXuI. Ad fratres in ecclesia beati Ioannis Baptiste Deo seruientes.---Abbatem et fratres monasterii Montis-Oliui in familiaritatem suscipit, et illos hortatur ut militent pro fide catholica, et perseuerent in obseruantia regulari. 503
    EPIST. CCXXuII. Ad quosdam monachos.---Ambit eorum familiaritatem et orationes. Hortatur ad caritatem, humilitatem, obedientiam, ad curam regularis discipline, et laudis diuine. 504
    EPIST. CCXXuIII. Ad Arnoldum abbatem.---Laudat eorum conuersationem; hortatur ad uirtutes religiosas, presertim paupertatem in conuiuiis, in nummis, in uestimentis, etc. 506
    EPIST. CCXXIX. Ad Eanulfum presbyterum. Commendat se eius orationibus: ad conuersationem fraternam et regularem uitam, ad curam animarum, etc., hortatur. 507
    EPIST. CCXXX. Ad Oniam sacerdotem.---Charitatem in presente dulcem, in absente amaram dicit. Hortatur ad uirtutes. 508
    EPIST. CCXXXI. Ad eumdem.---Charitatem erga Deum et erga pauperes, miseros et peregrinos commendat. Ibid.
    EPIST. CCXXXII. Ad Gislam. Charitatem suam illi significat: ad omnia uirtutum genera hortatur, et commendat sancte Scripture lectionem. 509
    Fragmentum I.---Ad fratres sancti Niniani. Candide Case. 511
    Fragmentum II.---Ad Eboracenses. 512
    Fragmentum III.---Ad Osbertum patricium Merciorum. Ibid.
    Fragmentum Iu.---Ad eumdem Osbertum patricium. Ib.
    Ordo alphabeticus personarum quibus B. Flaccus Alcuinus inscripsit epistolas suas. 511
    BEATI ALCUINI OPERUM PARS SECUNDA.---OPUSCULA EXEGETICA SEU COMMENTATIONES IN SACRAM SCRIPTURAM. 515
    OPUSCULUM PRIMUM.---INTERROGATIONES ET RESPONSIONES IN GENESIN. Ibid.
    Monitum preuium. Ibid.
    Prefatio Alcuini. 516
    Incipiunt Questiones et Responsiones 517
    De Benedictionibus patriarcharum. 558
    Dicta beati Albini leuite super illud Geneseos: Faciamus hominem ad imaginem et similitudinem nostram. 565
    De decem uerbis legis. 567
    OPUSCULUM SECUNDUM.---ENCHIRIDION. SEU EXPOSITIO PIA AC BREuIS IN PSALMOS PeNITENTIALES, IN PSALMUM CXuIII ET GRADUALES. 569
    Hymnus uetus de Xu psalmis graduum. 637
    OPUSCULUM TERTIUM.---COMPENDIUM IN CANTICUM CANTICORUM. 639
    Monitum preuium. Ibid.
    Carmen in codice uaticano prefixum sequenti commentariolo. 641
    Incipit compendium. 642
    Epistola ad Daphnin de illo Cantici Canticorum loco: Sexaginta sunt regine et octoginta concubine. 663
    OPUSCULUM QUARTUM.---COMMENTARIA SUPER ECCLESIASTEN. 665
    Monitum preuium. Ibid.
    Prefatio. 667
    Incipiunt Commentaria. 668
    uersus Albini ad lectorem. 720
    Oratio Salomonis in dedicatione templi. 721
    OPUSCULUM QUINTUM.---INTERPRETATIONES  NOMINUM HEBRAICORUM PROGENITORUM DOMINI NOSTRI IESU CHRISTI. 723
    Monitum preuium. Ibid.
    Interpretatio litteralis. 725
    Interpretatio allegorica. Ibid.
    Interpretatio moralis. 728
    OPUSCULUM SEXTUM.---COMMENTARIA IN SANCTI IOANNIS EuANGELIUM. 733
    Monitum preuium. Ibid.
    Epistola ad sororem et filiam. 737
    Epistola Christi famularum Gisle atque Rectrude ad Albinum magistrum. 738
    Epistola Albini magistri ad Gislam et Richtrudam. 740
    LIBER PRIMUS. 743
    CAPUT PRIMUM.---In principio erat uerbum apud Denm, per quem facta sunt omnia. Ioannes missus est ante eum, qui recipientes se facit filios Dei per gratiam. Ibid.
    CAP. II.---Ioannes negat se esse Christum, sed missum se ante ipsum, uocemque clamantis in deserto secundum Isaiam enuntiat. 753
    CAP. III.---Quod ex duobus Ioannis discipulis qui secuti fuerant Dominum unus Andreas adduxit fratrem suum ad Iesum, qui Petrus ab ipso nuncupatur. Philippus quoque uocatus Nathaneli indicat. Qui mox inter cetera Dei Filium confitetur. Hinc iehsu aquam conuertit in uinum, creduntque in eum discipuli eius. 760
    LIBER SECUNDUS. 771
    CAP. Iu. Appropinquante pascha Iudeorum, eiicit uendentes et ementes de templo. Ibid.
    CAP. u.---Nicodemo inter multa dicit nisi renatum in regnum Dei intrare non posse, ut quod non iudicare sed saluare uenerit mundum. Et manifestari dicit opera que in Deo sunt acta. 778
    CAP. uI.---Ioanni in Aenon baptizanti a suis discipulis dicitur quod cui ille testimonium perhibebat, hic baptizet, et quod omnes ad eum ueniant. Quem ille Sponsum esse, et oportere crescere, se autem minui. Illumque de sursum et supra omnes esse. Credentemque in eum habere uitam eternam. Super incredulum uero iram manere confirmat. 784
    CAP. uII.---Ad puteum Iacob mulieri Samaritane Christus se manifestans plurima mystice loquitur, et multi Samaritanorum credunt in eum, dicentes: uere hic est Saluator mundi. 791
    CAP. uIII.---Reguli cuiusdam filius egrotans absentis Domini uoce sanatur. 801
    LIBER TERTIUS. 803
    CAP. IX.---Hominem triginta octo annos habentem in infirmitate sua iehsu dicendo: Tolle grabatum tuum, et ambula, in Sabbato curauit, equalem se, qui erat, faciens Deo. Ibid.
    CAP. X.---Quod sicut Pater suscitat mortuos, sic et Filius; et quod equaliter cum Patre sit honorandus; et quod in eum credentes transeant de morte ad uitam. uenturam quoque pronuntiat horam qua de monumentis boni malique resurgent. 810
    CAP. XI.---Ioannem lucernam appellat. Patrem quoque et Scripturas de se testimonium perhibere. Iudeos se non recipientes uenientem in nomine Patris, alium in nomine suo uenturum recepturos. De se autem Moysen scripsisse testatur. 816
    CAP. XII.---Appropinquante Iudeorum pascha de quinque panibus et duobus piscibus quinque millia hominum satiauit. Pro quo signo cum regem uellent eum facere, fugit in montem. Dehinc ambulans super mare pauentibus ait discipulis: Ego sum, nol te timere. 819
    CAP. XIII.---A turbis quesitus et inuentus ait: Operamini cibum qui non perit, sed qui permanet in uitam eternam. Et panem de celis se dicit uerum, uitamque mundi. 826
    CAP. XIu.---Panem uite se dicit, et resurrecturos credentes in se in nouissimo die. 830
    CAP. Xu.---Murmurantes Pharisei filium Ioseph eum dicunt. Et ipse inter plura carnem suam panem se daturume dicit pro mundi uita. Et cetera his similia plurima de pane et carne sua testatur. 832
    CAP. XuI.---uerba sua spiritum uitamque pronuntiat, et unum ex duodecim diabolum appellat. 838
    LIBER QUARTUS. 839
    CAP. XuII.---Iudeis interficere eum querentibus, ascendit occulte ad diem festum Scenopegie, ubi diuersa de eo et ab eo dicuntur. Et querentes eum apprehendere, nequiuerunt, quia nondum uenerat hora eius. Ibid.
    CAP. XuIII.---Multis de turba credentibus plurima loquitur, inter que ait: Qui sitit, ueniat ad me et bibat. Nicodemo quoque de audientia ipsius resistitur a Phariseis. 849
     CAP. XIX.---Mulierem in adulterio deprehensam, adductamque ad se, nec ab accusatoribus condemnatam, ipse sub conditione, qua ulterius non peccaret, absoluit. 853
    CAP. XX.---Lucem mundi se dicit. Phariseos de proprio testimonio refutans arguit. Iudicium suum uerum ipse confirmat. 855
    CAP. XXI.---Dicit Iudeis quod in peccato suo morientur. A quibus cum esset interrogatus quis esset, respondit principium se esse, addens hoc: Cum exaltaueritis Filium Hominis, tunc cognoscetis quia ego sum. 861
    CAP. XXII.---Iudeis credentibus ait: Si manseritis in sermone meo, ueritas liberabit uos. Quibus respondentibus se esse liberos dicit: Qui facit peccatum, seruus est peccati. 867
    CAP. XXIII.---Qui sermonem suum seruauerit, eum mortem non uisurum in eternum dicit. Et inter cetera plurima, ante Abraham se esse affirmans exiuit de templo. 875
    LIBER QUINTUS. 877
    CAP. XXIu.---Ceco a natiuitate illuminato, multaque Phariseis anxietate turbatis, mundi lucem se dicit. Postea cognitus ab illuminato ceco adoratur. Ibid.
    CAP. XXu.---Qui non intrat per ostium in ouile ouium, furem esse, ostiumque se et pastorem ouium, pro quibus se animam positurum suam, et alias oues adducturum, ut fiat unum ouile et unus pastor, dicit. 882
    CAP. XXuI.---Potestatem habere se dicit ponendi, ac resumendi animam suam. Facta quoque encenia in Hierosolymis, et inter multa Phariseis sciscitantibus ait: Ego et Pater unum sumus. Et multi crediderunt in eum. Ibid.
    CAP. XXuII.---Lazarum amicum suum iam quatriduanum mortuum dormire dicit. Quem magna uoce clamando resuscitans, solui iubet simul et abire, plurimis credentibus ex Iudeis. 896
    CAP. XXuIII.---Pontifices aduersus eum concilium colligunt, in quo Caiphas unum debere pro populo mori, ne cuncti perirent, prophetizat. Et ante sex dies Pasche de unguenti super pedes Domini profusi pretio murmur arguitur Iude. 903
    CAP. XXIX.---Turba cum ramis palmarum occurrens, clamat Osanna. Ipse uero super pullum sedit, Phariseis dicentibus: Totus mundus post eum abit. 909
    CAP. XXX.---Nuntiatus gentibus eum uidere uolentibus, horam sue clarificationis esse dicit, et granum frumenti mortuum multum fructum pronuntiat allaturum. Ministrantem quoque sibi honorificandum promittit. 911
    CAP. XXXI.---Animam suam turbatam esse dicenti, et clarificari se a Patre poscenti uox de celo ait: Et clarificaui, et iterum clarificabo. Post hec multa prosequitur, inter que se non ad iudicandum, sed ad saluandum mundum uenisse testatur. 913
    LIBER SEXTUS. 923
    CAP. XXXII.---Surgens a cena, lauit pedes discipulorum, exemplum se dedisse dicens, ut ipsi conseruis faciant quod omnium Dominum fecisse probatur. 923
    CAP. XXXIII.---Non esse seruum maiorem domino dicens, post testimonium Scripture a Iuda se tradendum intincti panis porrectione significat, et discipulos multipliciter exhortatur. 926
    CAP. XXXIu.---Non turbetur cor uestrum, ait discipulis: Ego sum uia, ueritas, et uita. Qui uidet me, uidet et Patrem. Ego in Patre, et Pater in me. Quodcunque peteritis in nomine meo, hoc faciam. 932
     CAP. XXXu.---Diligentibus se discipulis, mandataque seruantibus, Paracletum a Patre mittendum promittit, mansurumque cum eis in eternum; seque pacem dare eis pacemque relinquere pollicetur. 935
    CAP. XXXuI.---Se ipsum uitem, Patrem uero agricolam dicens, discipulosque palmites, ac sine se nichil eos facere posse testatur. Et multis locutionum modis alteram eis dilectionem inculcat, cuius merito possent quodcunque petierint impetrare. 941
    CAP. XXXuII.---Eamdem dilectionem instantius commendans, contemnendum dicit odium mundi. Predicens quoque qualia pro eius nomine sint passuri, et arguendum mundum a Paraclito de peccato, et de iustitia, et de iudicio, manifestat. 946
    CAP. XXXuIII.---Modicum se ab eis uidendum dicit; et iterum modicum, et non uidendum. De quo querentibus discipulis, similitudinem mulieris post partum pre gaudio tristitie non reminiscentis inducit. Et quos a Patre amari significat, corroborat relicturus dicens: In mundo pressuram habebitis, sed confidite, ego uici mundum. 954
    LIBER SEPTIMUS. 959
    CAP. XXXIX.---Ad Patrem de clarificatione sua loquens, discipulos prolixa et multimoda prosecutione commendat, passione protinus imminente. Ibid.
    CAP. XL.---Traditionis ac passionis eius per ordinem gesta narrantur. 968
    CAP. XLI.---Resurrectionis similiter manifestatio declaratur, qua Maria Magdalene Petro et Ioanni nuntiat sublatum corpus de monumento. Quibus occurrentibus ac reuersis, ipsa post angelicam uisionem uisum a se Dominum estimans hortulanum, proprio mox ab eo reuocatur ex nomine. Quem cognitum iubetur ut protinus discipulis nuntiare. 987
    CAP. XLII.---Cum fores essent clause, ueniens ad discipulos pacem infert, manibus latereque monstrato. Quibus etiam per insufflationem significat Spiritum sanctum. Item post dies octo Thomas inspectu uel tactu lateris ac manuum in fidem confirmatur audiens: Beati qui non uiderunt et crediderunt. 992
    CAP. XLIII.---Manifestat se iterum ad mare Tiberiadis septem discipulis in captura piscium centum quinquaginta trium, cum resurrexisset a mortuis. 995
    CAP. XLIu, XLu.---Usque tertio dicit Petro: Amas me? Quia ter eum negauerat; et pascendas oues eque tertio commendans extensione manuum significat et quod crucis morte foret martyrio coronandus.---Dicit Simoni Petro iehsu. Simon Ioannis, diligis me plus his? etc., usque Clarificaturus esset Deum. 1000
    CAP. XLuI.---Dicit Dominus Petro: Sequere me, usque ubi dicitur: Et scimus quia uerum est testimonium eius. 1003
    OPUSCULUM SEPTIMUM.---TRACTATUS SUPER TRES SANCTI PAULI AD TITUM, AD PHILEMONEM ET AD HEBRAEOS EPISTOLAS. 1007
    COMMENTATIO BREuIS IN QUASDAM SANCTI PAULI APOSTOLI SENTENTIAS. 1083
    BEATI ALCUINI COMMENTARIORUM IN APOCALYPSIN LIBRI QUINQUE. 1085
    INDEX ANALYTICUS RERUM QUAE IN COMMENTARIUS ALCUINI IN APOCALYPSIN CONTINENTUR. 1157




FINIS TOMI CENTESIMI.
