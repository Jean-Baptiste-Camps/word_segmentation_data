
PATROLOGIAE TOMUS XXXIu.

S. AURELII AUGUSTINI

TOMI TERTII PARS PRIOR.


PARISIIS, uENIT APUD EDITOREM, IN uIA DICTA D'AMBOISE, PRÈS LA BARRIÈRE D'ENFER, OU PETIT-MONTROUGE. 1845.


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD USQUE INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM. ACCURANTE I.-P. MIGNE, Cursuum Completorum IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS XXXIu.


S. AURELII AUGUSTINI



TOMI TERTII PARS PRIOR.


PARISIIS, uENIT APUD EDITOREM, IN uIA DICTA D'AMBOISE, PRÈS LA BARRIÈRE D'ENFER, OU PETIT-MONTROUGE. 1845.


uolume title page
SANCTI AURELII

AUGUSTINI

HIPPONENSIS EPISCOPI

OPERA OMNIA,

POST LOuANIENSIUM THEOLOGORUM RECENSIONEM, CASTIGATA DENUO AD MANUSCRIPTOS CODICES GALLICOS, uATICANOS, BELGICOS, ETC., NECNON AD EDITIONES ANTIQUIORES ET CASTIGATIORES, OPERA ET STUDIO MONACHORUM ORDINIS SANCTI BENEDICTI E CONGREGATIONE S. MAURI. Editio nouissima, emendata et auctior, Accurante Migne, Cursuum completorum Editore.

TOMUS TERTIUS.
Pars prior. 16 uOL. PRIX: 85 FR.

PARISIIS uENIT APUD EDITOREM IN uICO DICTO MONTROUGE, IUXTA PORTAM INFERNI, GALLICE: PRÈS LA BARRIÈRE D'ENFER. 1841.


ELENCHUS OPERUM QUAE IN HOC TERTIO TOMO CONTINENTUR.


IN I PARTE.
DE DOCTRINA CHRISTIANA LIBRI Iu. 	Pag. 15
DE uERA RELIGIONE LIBER UNUS. 	121
DE GENESI CONTRA MANICHAEOS LIBRI II. 	173
DE GENESI AD LITTERAM IMPERFECTUS LIBER. 	219
DE GENESI AD LITTERAM LIBRI XII. 	245
SCRIPTURAE SACRAE LOCUTIONUM LIBRI uII. 	485
QUAESTIONUM IN PENTATEUCHUM LIBRI uII. 	547
ANNOTATIONUM IN IOB LIBER UNUS. 	825
DE SCRIPTURA SACRA SPECULUM. 	887
DE CONSENSU EuANGELISTARUM LIBRI Iu. 	1041
DE SERMONE DOMINI IN MONTE LIBRI II. 	1229





Main uolume text




[OPERA OMNIA AUGUSTINI.]





IN TERTIUM TOMUM Prefatio.

Cum scientiam sanctarum Scripturarum, ceu castas anime sue delicias , ab inito maxime sacerdotio unam excoluerit Augustinus; opere pretium erat, ut ab ipso statim limine primis eius scriptis et epistolis succederent sacre ipsius commentationes, et recto quidem ac naturali ordine disponerentur. Nam, si libros polemicos, qui aduersus Manicheos, Donatistas, Pelagianos, aliosque hereticos ab eo conscripti sunt, in unam classem editores studiosorum gratia digesserunt; idem sane in Exegeticis prestandum erat, quod in recensendis Patribus, Ambrosio, Gregorio, aliisque nuper factum est. Id enim non modo argumenti dignitas, sed etiam piorum lectorum causa, qui Augustinum de sanctis Litteris disserentem auscultare amant, postulare uidebatur; ut dispositis ex ordine Scripturis, continuas sancti Doctoris expositiones in promptu haberent. Hinc est quod cum iste antehac in quasdam ueluti lacinias inconcinne diuulse, ac disperse extarent per uarios hinc inde tomos; eas in unum demum adducere uisum est, ne illa pars que potiores sibi curas, maioremque religionem merito uindicabat, tanquam minus a nobis curata haberetur, si perturbatum et confusum superiorum editionum ordinem retineremus.

Quapropter, que Augustini in sacras Litteras lucubrationes in tertio, quarto ac nono tomo distracte erant, eas in hoc uolumen pro serie ueteris ac Noui Testamenti ordinate coniecimus; premissis in fronte libris de Doctrina Christiana, que ueluti clauis atque ars est recte interpretandi rationis, quam adhibuit Augustinus, et post eum catholici commentatores. Hunc autem ordinem nulla sane singularitatis affectatione instituimus, sed uirorum eruditorum consilio, atque animo iuuandi lectores christianos, qui reconditos Scripturarum sensus ex Patrum traditione depromere ac discere malunt, quam ex libris recentiorum auctorum, rati plus latentis efficacie celestisque uirtutis illis inesse, qui ad ipsos fontes propius accedunt, non solum tempore, sed etiam sanctitate.

Cum enim Scripture sacre expositio in duabus maxime partibus consistat, nimirum in uero germanoque sensu eliciendo, et in excitandis ad pietatem lectorum animis; ita comparati sunt piorum doctorumque simul hominum plerique, ut non solum plus ualeat apud eos ueterum quam recentiorum auctoritas, sed etiam longe amplius in Dei cultum et amorem ex illorum lectione accendantur: siue id oriatur ex insita ueneratione maiorum, siue ex celesti quadam uirtute eorum libris infusa, atque ex quodam genuine sanctitatis succo et gustu, qui ex eorum scriptis percipitur. Etsi porro in explicando sensu litterali seu grammaticali nonnulla felicius assecuti sint recentiores quidam, quam ueteres; magis tamen ad roborandam fidem conducunt hi quam illi: at si recondite pietatis sensum in utrisque compares, in nouis pene emarcida et languens iacet intelligentia Scripturarum; in antiquis sacro caritatis igne succensa animos legentium fouet ac recreat. Id sane experiri licet precipue in Augustino, imo experti sunt quicumque sedulam eius commentariis ac scriptis nauarunt operam. Nam, si docendi sunt lectores, sicut sol in lumine excedit omnes planetas, ita Augustinus omnes excessit in exponendo sacras Scripturas, inquit Remigius Autissiodorensis . Si commouendi et excitandi sunt legentium affectus, nullus id suauius et efficacius prestat quam Augustinus. Probauit hoc iam olim Fulgentius tanti Magistri discipulus, qui ubi omnia que sibi dura uidebantur expertus, adiutorio gratie spiritualis uoluntati sue sensit suppetere facultatem; beati Augustini exponentis trigesimum sextum Psalmum disputatione commonitus et compunctus, publicare suum statuit uotum  quod de monastico instituto conceperat.

Has autem sancti Doctoris in exponendis Scripturis dotes ita suspexere non modo posteri, uerum etiam eius equales, ut ad ipsum in obscuris ac dubiis locis, tanquam ad celeste oraculum, missis epistolis confugerint Simplicianus Mediolanensis, Paulinus Nolensis, Euodius Uzalensis antistites: imo ad eumdem Orosius presbyter, ab ultima Hispania, solo sanctarum Scripturarum ardore inflammatus aduenerit . Hinc Augustinum Audax Oraculum legis appellat ; asseritque uolusianus legi deesse, quidquid contigerit ab eo ignorari . Sed illud in primis commendatione dignum, quod non tantum priuati doctissimi quique homines, sed ipsa Concilia, scilicet Numidie et Carthaginis, sanctissimo Doctori, tanquam canonico interpreti, sacras Scripturas exponendi curam et prouinciam commiserint , ut quod iam diuina prouidentia ipsi creditum fuerat, etiam suffragante ac postulante Ecclesia exsequeretur.

Ad eam uero sacrorum Librorum intelligentiam peruenerat uir sanctissimus imprimis uite integritate ac puritate. Unde Paulinus ad ipsum: Lucere non dubito sancte anime tue, que de interioris oculi puritate meruit illuminationem Spiritus sancti, per quem scrutari et inspicere possit alta Dei. . Deinde que ipsius erat in sacram Scripturam religio et reuerentia, tantum eius animo uenerationis incusserat,  ut perpetuo miraretur profunditatem eloquiorum diuinorum, et ipsi horror esset intendere in eam . Unde, quemadmodum temerarius Scripturarum scrutator opprimitur a gloria ; sic e contrario eius splendore ipse religiosus admirator totus illustrabatur. His accessit feruens et indefessum Augustini in easdem Scripturas studium, adeo ut totus inardesceret meditari in lege Dei, nolletque in aliud horas diffluere, quas a uite necessitatibus liberas inueniebat . Ideo cum ad extremam uite periodum peruenisset, successorem sibi substitui curauit, quo pastoralibus curis expeditus, totus in eam meditationem intenderet animum ; quasi non aliam, uniuerse Ecclesie magis utilem necessariamque operam nauare posset.

Sed huic intelligentie cumulum imposuisse uidentur eius caritas et modestia. Modestia quippe modo imperitiam atque inscitiam suam profitetur, modo expositiones suas timide pro coniecturis proponit: tum alios ad meliores inueniendas hortatur; et si quid ipse profecerit, non sue ipsius industrie, sed aliorum meritis et orationibus ascribit. Denique caritas efficit, ut in uarias sese formas componat, et ad res minutissimas demittat, qualis est numerorum expositio, ut seculi sui genio ac studiis sese accommodet. Que res tantum abest ut minorem de eius commentariis opinionem generare, quin ex aduerso maiorem eis gratiam conciliare debeat; quo magis accedit ad illam sapientie diuine formam, que rudium et imperitorum hominum causa quodammodo puerascere non erubuit. Non ergo audiendi sunt quidam minus religiosi censores, qui in sacris Libris nonnisi grammaticalia fere elementa pensitantes, in sanctissimo Doctore carpere ausi sunt humilem interpretandi modum, qui ad regulas artis diuine totus compositus est, non ad humane illius, quam isti tam studiose consectantur, humane eloquentie pompam.

Neque quemquam offendere debent allegorie, quibus aliquando uir sanctus usus est in explanando precipue ueteri Testamento. Hac enim religione in eiusmodi rebus agere solebat, ut illum ceteris expositorem preferret, qui omnia que dicta sunt, secundum litteram acciperet, dummodo posset euitare blasphemias ; id est indignum Deo sensum. Sin minus, ad allegoricum sensum confugiendum esse docebat exemplo Apostolorum, qui eo sensu non semel usi sunt. Et certe quoniam Scriptura uetus rationem habet historie, prophetie atque legis; pro triplici ista ratione triplex sensus a sacris interpretibus merito usurpatus est; litteralis qui historie, allegoricus qui prophetie, moralis qui legi respondet. Itaque, etsi sensus ille mysticus ad finienda et stabilienda Ecclesie dogmata solus non sufficiat, nisi in sacris Litteris contineatur; utilissimus tamen est, ubi promouende legis perfectioni inseruit, scilicet caritati; et ubi ducit ad Christum, qui finis est legis ac caritatis Duplicem hunc scopum, ceu duplicem regulam, sibi proponit Augustinus in commentariis suis: unde fit ut nichil spirare uideantur, nisi Christum; nichil inspirare, nisi caritatem. Accedit quod prudenter admodum hunc sensum inducit, eumque plurimum elicit ex litterali; nec ad eum facilius confugit, etiam in illis libris quos edidit aduersus Manicheos , tametsi opportuna eius scopo hec ratio uideretur ad explicanda quedam ueterum Patrum facta, quibus heretici illi abutebantur. Sicubi uero Doctor sapientissimus unicum profert allegoricum sensum; id facit uel quia litteralem sibi obscurum ignetumue confitetur; uel quia litteralis ipse per sese ita dilucidus est, ut explicatione non egeat; uel denique quod aliis in locis eum exposuerit. Hoc enim pertinet ad prudentiam catholici Doctoris, ut non quauis occasione litteralem, ne uilescat, inculcet; sed aliquando preferat mysticum ac spiritualem, ubi auditorum studia et affectus id postulare uidebuntur; imo etiam ipsa res, cum sensus allegoricus litteralis gerit uicem.

Hic fortasse occurrendum esset censure quorumdam hominum leuis auctoritatis, qui uerbis inuerecundis Augustino exprobrare ausi sunt imperitiam linguarum, ex quarum ignoratione lapsus sit aliquando, ut mollius reddamus cuiusdam neoterici dictum, quod atroci et impudenti uocabulo expressit. Sed eiusmodi conuicia in auctorem ipsum recidunt, constatque apud equos rerum estimateres, Augustinum ad intelligentiam Noui Testamenti subsidio grece lingue, ad quam omnes latine editiones condite sunt, satis instructum fuisse, ut probant uarie Lectiones ex grecis fontibus deducte, quas uir sanctus in locis dubiis aut mendosis adhibuit. Fatetur quidem in Confessionibus suis uir modestissimus se, cum puerulus latinas litteras adamaret, grecas odisse ; sed iam episcopus, iam senex, ait Erasmus, ad puero sibi fastiditas grecas litteras reuersus est. Qua in re egregium dedit specimen sue in sacras Scripturas sedulitatis et reuerentie, qui iam senex tot negotiis distractus, ad elementa greca descendere non grauatus est, ut ad sacrarum Litterarum intelligendum textum esset instructior.

Quod attinet ad uetus Testamentum, in eo exponendo uir sanctus pre oculis habuit uersionem Septuaginta interpretum, que sola tunc in auctoritate erat iam inde ab Apostolorum temporibus: sed eam ita secutus est, ut in nullum inductus sit graue erratum; tametsi uberiores fortasse et locupletiores fuissent ipsius commentarii, si in hebraicas litteras penetrasset. Porro grecus contextus Septuaginta ab eo receptus, ille ipse est quem recensuit Nobilius; cuius plereque uariantes ex Augustino lectiones oriuntur ex editionum uitiis, que subsidio ueteram librorum in hac editione sustulimus. Eam autem interpretationem credimus illam esse, quam ipso Usitatem appellat , Hieronymus ueterem et uulgatam , eamdem fortasse quam ceteris prefert Augustinus, nempe Italam, ab ipso laudatam in libro secundo de Doctrina Christiana, capite decimo quinto, tanquam uerborum tenaciorem  cum perspicuitate sententie: si tamen Italica hec aliud complectebatur quam Nouum Testamentum; quod ex Augustini uerbis non penitus exploratum est. Ceterum in libris Locutionum et Questionum in Heptateuchum, quos composuit iam senex, uersionem ex hebreis fontibus proxime deriuatam consulere solet, uulgari nostre conuenientem; forsan que auctore Hieronymo prodierat, quam uersione Septuaginta tandem accuratiorem agnoscit in libro quarto de Doctrina Christiana , scripto per id tempus, quo retractandis opusculis suis incumbebat. Paulo post, id est, sub finem uite sue, hanc uersionem adhibuit in condendo Speculo, quod ex Scripture centonibus ad usum uulgi tum meditabatur: sicque factum est ut hec in manus populi ab Augustino tradita, euaserit uulgaris ac receptissima, uersione Septuaginta interim quamdam retinente auctoritatem etiam in Ecclesia Romana, ut sancti Gregorii ad Leandrum Hispalensem super Iobi expositionem epistola contestatur.

Denique si nostram in recensendis istis Augustini libris operam commemorare iuuat; summa cum ubique cura et fide, tum maxime ubi in sacro textu mutandum aliquid uel tantillum fuit, agendum esse duximus. Quapropter cum in nonnullis Scripture testimoniis uarietatem apud Augustinum nostrum deprehendet lector, atque unam eamdemque sententiam non constanter a nobis in integrum ubique, sed certis quibusdam in locis restitutam; id minime tribuet negligentie aut temeritati, sed religioni et sincere fidei nostre. Nam ea in re secuti sumus ueterum codicum fidem, sicubi quid uel castigandum erat, uel retinendum: ne si pro arbitrio unam eamdemque sententiam, quam aliquando corrigendam esse docebant melioris note codices, in aliis locis diuers in absque suffragio codicum similiter emendaremus; excideret non leuis, qui ex uariis Augustini scriptis percipitur fructus, nempe ut ex uariantibus eius lectionibus argumenta deducantur tum ad restituendam Bibliorum que modo in Ecclesia leguntur integritatem, tum ad eorum auctoritatem stabiliendam.



[DE DOCTRINA CHRISTIANA.]





ADMONITIO IN LIBROS DE DOCTRINA CHRISTIANA.

Exegeticis opusculis, que tomus hic tertius complectitur, prefigendos curauimus libros de Doctrina Christiana, quorum uidelicet argumentum eo pertinet, ut ad sacrarum Scripturarum intelligentiam et tractationem necessariis quibusdam documentis et preceptis imbuamur. Opus pro rei dignitate studiose elaboratum, nec profecto indignum, cui locus in Bibliorum limine cum Hieronymianis prefationibus concedatur. Id suscepto non ita pridem episcopatu, sicuti ex Retractationum serie intelligimus, id est, sub Christi annum trecentesimum nonagesimum septimum inchoauerat Augustinus, et cum ad eam duntaxat libri tertii partem, cui numerica nota 36 nunc prefigitur, perduxisset, impedire non potuit quo minus continuo prodiret in publicum: quando quidem in libris contra Faustum, circiter annum quadringentesimum conscriptis, locum ex eo quemdam de Aegyptiis per Hebreos Dei iussu exspoliatis commemorat in hec uerba: Quid prefigurauerit, iam in quibusdam libris, quos de Doctrina Christiana prenotaui, quantum mihi tunc occurrit, me recolo posuisse . Postmodum uero recognoscens opuscula sua, cum imperfectum illud comperisset, prius absoluere uoluit, quam ad alia retractanda gradum faceret: tuncque non modo librum tertium compleuit, sed etiam quartum adiecit, anno a sua in Mauritaniam Cesareensem profectione circiter octauo, id est Christi 426, aut 427, quemadmodum hic ad eiusdem quarti libri caput uigesimum quartum obseruamus.

Librorum autem argumenta hec sunt. In primo quidem libro facta operis partitione, suscipitur tractatio de rebus: quibus explicatis, docetur Legis et omnium diuinarum Scripturarum plenitudinem ac finem esse dilectionem rei qua fruendum est, et rei que nobis cum ea re frui potest, id est Dei et proximi.

In secundo libro de signis uerbisque Scripture sacre disputatur. Quoniam uero huius sensus plerumque aut pre signorum ignorantia, aut pre eorum ambiguitate non percipitur; ideo prolato in primis diuinorum Librorum canone, declarare pergit Augustinus quarumnam potissimum linguarum peritia, quenamue discipline ac scientie conferant ad illam signorum ignorantiam remouendam. Ubi, data occasione, de repudiandis superstitiosis artibus agit. Quemadmodum etiam animo comparatus is esse debeat, qui operam studio Scripturarum nauaturus sit, declarat sub initium et ad finem libri.

In tertio libro transit S. Doctor ad considerationem ambiguitatis, que cum in propriis, tum in translatis signis occurrere potest: discutit sedulo quibus ex fontibus oriatur isthec ambiguitas, quaue ratione possit auferri. Hinc tradit regulas quibus dignoscatur an locutio figurata sit; et si quidem figurata, quo pacto debeat explicari. Tum ipsius Tichonii septem Regulas singulatim expendit.

Hactenus de inuestigando Scripture sensu. Iam autem in quarto libro tractat de disserendo, ibique partes et officia christiani oratoris persequitur; cui sacrarum Litterarum auctores et doctores ecclesiasticos imitandos proponit, ex eorum scriptis sane eloquentie exempla in uario dicendi genere subiiciens. Postremo ipsum ecclesiasten  hortatur, ut in primis orationi det operam; et quod uerbis docet alios, id omnino uita et moribus exhibeat.

Hoc ipsum opus olim Angilbertus Corlbeie Abbas in usum Ludouici Francorum Regis, fratris Carolomani, describi curauit, uti contestantur uersus in Corbeiensis codicis fronte prefixi, in quibus hi preter alios leguntur:

Hunc Abbas humilis iussit fabricare libellum
   Angilbertus enim uilis et exiguus:
Quem daret ille pio celesti numine fulto
   Hlodoico Regi, qui est pius atque humilis.





[1Kb] S. AURELII AUGUSTINI HIPPONENSIS EPISCOPI DE DOCTRINA CHRISTIANA LIBRI QUATUOR  . [2Kb] [1Kb] 



Prologus. Doctrinam de Scriptura tractanda haud superfluo tradi.

1. Sunt precepta quedam tractandarum Scripturarum, que studiosis earum uideo non incommode posse tradi; ut non solum legendo alios qui diuinarum Litterarum operta aperuerunt, sed et aliis ipsi aperiendo proficiant. Hec tradere institui uolentibus et ualentibus discere, si Deus ac Dominus noster ea que de hac re cogitanti solet suggerere, etiam scribenti mihi non deneget. Quod antequam exordiar, uidetur mihi respondendum esse his qui hec reprehensuri sunt, aut reprehensuri essent, si eos non ante placaremus. Quod si nonnulli etiam post ista reprehenderint, saltem alios non mouebunt, nec ab utili studio ad imperitie pigritiam reuocabunt, quos mouere possent, nisi premunitos preparatosque inuenirent.

2. Quidam enim reprehensuri sunt hoc opus nostrum, cum ea que precepturi sumus non intellexerint. Quidam uero cum intellectis uti uoluerint, conatique fuerint Scripturas diuinas secundum hec precepta tractare, neque ualuerint aperire atque explicare quod cupiunt, inaniter me laborasse arbitrabuntur; et quia ipsi non adiuuabuntur hoc opere,  nullum adiuuari posse censebunt. Tertium genus est reprehensorum, qui diuinas Scripturas uel reuera bene tractant, uel bene tractare sibi uidentur: qui quoniam nullis huiusmodi obseruationibus lectis, quales nunc tradere institui, facultatem exponendorum sanctorum Librorum se assecutos uel uident, uel putant, nemini esse ista precepta necessaria, sed potius totum quod de illarum Litterarum obscuritatibus laudabiliter aperitur, diuino munere fieri posse clamitabunt.

3. Quibus omnibus breuiter respondens, illis qui hec que scribimus non intelligunt, hoc dico: me ita non esse reprehendendum, quia hec non intelligunt; tanquam si lunam ueterem uel nouam, sidusue aliquod minime clarum uellent uidere, quod ego intento digito demonstrarem; illis autem nec ad ipsum digitum meum uidendum sufficiens esset acies oculorum, non propterea mihi succensere deberent. Illi uero qui etiam istis preceptis cognitis atque perceptis, ea que in diuinis Scripturis obscura sunt intueri nequiuerint, arbitrentur se digitum quidem meum uidere posse,  sidera uero quibus demonstrandis intenditur, uidere non posse. Et illi ergo, et isti me reprehendere desinant, et lumen oculorum diuinitus sibi preberi deprecentur. Non enim si possum membrum meum ad aliquid demonstrandum mouere, possum etiam oculos accendere, quibus uel ipsa demonstratio mea, uel etiam illud quod uolo demonstrare, cernatur.

4. Iamuero eorum qui diuino munere exsultant, et sine talibus preceptis, qualia nunc tradere institui, se sanctos Libros intelligere atque tractare gloriantur, et propterea superflua uoluisse me scribere existimant, sic est lenienda commotio, ut quamuis magno Dei dono iure letentur, recordentur se tamen per homines didicisse uel litteras; nec propterea sibi ab Antonio sancto et perfecto uiro Aegyptio monacho insultari debere, qui sine ulla scientia litterarum Scripturas diuinas et memoriter audiendo tenuisse, et prudenter cogitando intellexisse predicatur; aut ab illo seruo Barbaro christiano [1 1Kb] , de quo a grauissimis fideque dignissimis uiris nuper accepimus, qui litteras quoque ipsas nullo docente homine, in plenam notitiam orando ut sibi reuelarentur, accepit triduanis precibus impetrans ut etiam codicem oblatum, stupentibus qui aderant, legendo percurreret.

5. Aut [2 1Kb] si hec quisque falsa esse arbitratur, non ago pugnaciter. Certe enim quoniam cum Christianis nobis res est, qui se Scripturas sanctas sine duce homine gaudent nosse, et si ita est, uero et non mediocri gaudent bono; concedant necesse est unumquemque nostrum et ab ineunte pueritia consuetudine audiendi linguam suam didicisse, et aliam aliquam uel grecam uel hebream uel quamlibet ceterarum, aut similiter audiendo, aut per hominem preceptorem accepisse. Iam ergo si placet, moneamus omnes fratres, ne paruulos suos ista doceant, quia momento uno temporis adueniente Spiritu sancto, repleti Apostoli omnium gentium linguis locuti sunt; aut cui talia non prouenerint, non se arbitretur esse christianum, aut Spiritum sanctum accepisse se dubitet. Imo uero et quod per hominem discendum est, sine superbia discat; et per quem docetur alius, sine superbia et sine inuidia tradat quod accepit: neque tentemus eum cui credidimus, ne talibus inimici uersutiis et peruersitate decepti, ad ipsum quoque audiendum Euangelium atque discendum nolimus ire in ecclesias, aut codicem legere, aut legentem predicantemque hominem audire; et exspectemus rapi usque in tertium celum, siue in corpore, siue extra corpus, sicut dicit Apostolus, et ibi audire ineffabilia uerba, que non licet homini loqui , aut ibi uidere Dominum Iesum Christum, et ab illo potius quam ab hominibus audire Euangelium.

6. Caueamus tales tentationes superbissimas et periculosissimas, magisque cogitemus et ipsum apostolum Paulum, licet diuina et celesti uoce prostratum et instructum,  ad hominem tamen missum esse, ut sacramenta perciperet, atque copularetur Ecclesie : et centurionem Cornelium quamuis exauditas orationes eius, eleemosynasque respectas ei angelus nuntiauerit, Petro tamen traditum imbuendum; per quem non solum sacramenta perciperet, sed etiam quid credendum, quid sperandum, quid diligendum esset, audiret . Et poterant utique omnia per angelum fieri, sed abiecta esset humana conditio, si per homines hominibus Deus uerbum suum ministrare nolle uideretur. Quomodo enim uerum esset quod dictum est, Templum enim Dei sanctum est, quod estis uos ; si Deus de humano templo responsa non redderet, et totum quod discendum hominibus tradi uellet, de celo atque per Angelos personaret? Deinde ipsa caritas, que sibi inuicem homines nodo unitatis astringit, non haberet aditum refundendorum et quasi miscendorum sibimet animorum, si homines per homines nichil discerent.

7. Et certe spadonem illum qui Isaiam prophetam legens non intelligebat, neque ad angelum apostolus misit, nec ei per angelum id quod non intelligebat expositum, aut diuinitus in mente sine hominis ministerio reuelatum est; sed potius suggestione diuina missus est ad eum, seditque cum eo Philippus, qui nouerat Isaiam prophetam, eique humanis uerbis et lingua quod in Scriptura illa tectum erat, aperuit . Nonne cum Moyse Deus loquebatur, et tamen consilium regendi atque administrandi tam magni populi a socero suo, alienigena scilicet homine, et maxime prouidus et minime superbus accepit ? Nouerat enim ille uir, ex quacumque anima uerum consilium processisset, non ei, sed illi qui est ueritas, incommutabili Deo tribuendum esse.

8. Postremo quisquis se nullis preceptis instructum diuino munere quecumque in Scripturis obscura sunt intelligere gloriatur, bene quidem credit, et uerum est, non esse illam suam facultatem quasi a seipso existentem, sed diuinitus traditam; ita enim Dei gloriam querit et non suam: sed cum legit, et nullo sibi hominum exponente intelligit, cur ipse aliis affectat exponere, ac non potius eos remittit Deo, ut ipsi quoque non per hominem, sed illo intus docente intelligant? Sed uidelicet timet ne audiat a Domino, Serue nequam, dares pecuniam meam nummulariis . Sicut ergo hi ea que intelligunt, produnt ceteris uel loquendo uel scribendo; ita ego quoque si non solum ea que intelligant [1 1Kb] , sed etiam intelligendo ea que obseruent, prodidero, culpari ab eis profecto non debeo: quanquam nemo debet aliquid sic habere quasi suum proprium, nisi forte mendacium. Nam omne uerum ab illo est, qui ait: Ego sum ueritas . Quid enim habemus quod non accepimus? Quod si accepimus, quid gloriamur quasi non acceperimus ?

9. Qui legit audientibus litteras, utique quas agnoscit enuntiat; qui autem ipsas litteras tradit, hoc agit  ut alii quoque legere nouerint: uterque tamen id insinuat quod accepit. Sic etiam qui ea que in Scripturis intelligit, exponit audientibus, tanquam litteras quas agnoscit pronuntiat lectoris officio; qui autem precipit quomodo intelligendum sit, similis est tradenti litteras, hoc est precipienti quomodo sit legendum: ut quomodo ille qui legere nouit, alio lectore non indiget, cum codicem inuenerit, a quo audiat quid ibi scriptum sit; sic iste qui precepta que conamur tradere acceperit, cum in libris aliquid obscuritatis inuenerit, quasdam regulas ueluti litteras tenens  intellectorem alium non requirat, per quem sibi quod opertum est retegatur; sed quibusdam uestigiis indagatis ad occultum sensum sine ullo errore ipse perueniat, aut certe in absurditatem praue sententie non incidat. Quapropter, quanquam et in ipso opere satis apparere possit huic officioso labori nostro non recte aliquem contradicere; tamen, si huiusmodi proemio quibuslibet obsistentibus conuenienter uidetur esse responsum, huius uie quam in hoc libro ingredi uolumus, tale nobis occurrit exordium



LIBER PRIMUS.


Principio fit partitio totius operis, quo Scripturarum studiosus cum ad earum inuestigandum sensum, tum ad edisserendum iustituatur. Mex obseruata eorum de quibus doctrina tradenda est distinctione in res et signa, suscipitur in hocce priore libro tractatio de rebus. Res porro alias esse quibus rui, alias quibus nonnisi uti nobis liceat: et quidem Deo soli fruitione inherendum esse, eoque nos ipsius incarnatione ueriti et rebus ab ipso temporaliter gestis, atque traditis Ecclesie clauinus promoueri; inter eas uero res que in usum ueniunt, nonnullas esse quibus dilectio iure impenditur, sed in Deum relata. Quibus explicatis docetur totius Scripture sacre plenitudinem et finem esse geminam caritatem, Dei propter seipsum, ac proximi propter Deum.



CAPUT PRIMUM.---Inuentione et enuntiatione nititur Scripture tractatio; que cum Dei auxilio suscipienda.

1. Due sunt res quibus nititur omnis tractatio Scripturarum; modus inueniendi que intelligenda sunt, et modus proferendi que intellecta sunt. De inueniendo prius, de proferendo postea disseremus. Magnum opus [1 1Kb] et arduum, et si ad sustinendum difficile, uereor ne ad suscipiendum temerarium. Ita sane si de nobis ipsis presumeremus: nunc uero cum in illo sit spes peragendi huius operis, a quo nobis in cogitatione multa de hac re iam tradita tenemus, non est metuendam ne dare desinat cetera, cum ea que data sunt ceperimus impendere. Omnis enim res que dando non deficit, dum habetur et non datur, nondum habetur quomodo habenda est. Ille autem ait: Qui habet, dabitur ei . Dabit ergo habentibus, id est, cum benignitate utentibus eo quod acceperunt, adimplebit atque cumulabit quod dedit. Illi quinque et illi septem erant panes, antequam inciperent dari esurientibus; quod ubi fieri cepit, cophinos et sportas satiatis tot hominum millibus impleuerunt . Sicut ergo ille panis dum frangeretur accreuit, sic ea que ad hoc opus aggrediendum iam Dominus prebuit, cum dispensari ceperint, eo ipso suggerente multiplicabuntur, ut in ipso hoc nostro ministerio, non solum nullam patiamur inopiam, sed de mirabili etiam abundantia gaudeamus.



CAPUT II.---Quid res, quid signa.

2. Omnis doctrina uel rerum est uel signorum, sed res per signa discuntur. Proprie autem nunc res appellaui, que non ad significandum aliquid adhibentur, sicuti est lignum, lapis, pecus, atque huiusmodi cetera. Sed non illud lignum quod in aquas amaras Moysen misisse legimus, ut amaritudine carerent ; neque ille lapis quem Iacob sibi ad  caput posuerat ; neque illud pecus quod pro filio immolauit Abraham . He namque ita res sunt, ut aliarum etiam signa sint rerum. Sunt autem alia signa quorum omnis usus in significando est, sicuti sunt uerba. Nemo enim utitur uerbis, nisi aliquid significandi gratia. Ex quo intelligitur quid appellem signa; res eas uidelicet que ad significandum aliquid adhibentur. Quamobrem omne signum etiam res aliqua est; quod enim nulla res est, omnino nichil est: non autem omnis res etiam signum est. Et ideo in hac diuisione rerum atque signorum, cum de rebus loquemur, ita loquemur ut etiamsi earum alique adhiberi ad significandum possint, non impediant partitionem, qua prius de rebus, postea de signis disseremus; memoriterque teneamus id nunc in rebus considerandum esse quod sunt, non quod aliud etiam preter scipsas significant.



CAPUT III.---Rerum diuisio

3. Res ergo alie sunt quibus fruendum est, alie quibus utendum, alie que fruuntur et utuntur. Ille quibus fruendum est, beatos nos faciunt. Istis quibus utendum est, tendentes ad beatitudinem adiuuamur, et quasi adminiculamur, ut ad illas que nos beatos faciunt, peruenire, atque his inherere possimus. Nos uero qui fruimur et utimur, inter utrasque constituti, si eis quibus utendum est frui uoluerimus, impeditur cursus noster, et aliquando etiam deflectitur, ut ab his rebus quibus fruendum est obtinendis uel retardemur, uel etiam reuocemur, inferiorum amore pre pediti.



CAPUT Iu.---Frui et uti, quid sit.

4. Frui enim est amore alicui rei inherere propter seipsam. Uti autem, quod in usum uenerit ad id quod amas obtinendum referre, si tamen amandum est. Nam usus illicitus, abusus potius uel abusio nominandus est. Quomodo ergo, si essemus peregrini, qui beate uiuere nisi in patria non possemus, eaque peregrinatione utique miseri et miseriam finire cupientes,  in patriam redire uellemus, opus esset uel terrestribus uel marinis uehiculis quibus utendum esset ut ad patriam, qua fruendum erat, peruenire ualeremus; quod si amenitates itineris, et ipsa gestatio uehiculorum nos delectaret, et conuersi ad fruendum his quibus uti debuimus, nollemus cito uiam finire, et peruersa suauitate implicati alienaremur a patria, cuius suauitas faceret beatos: sic in huius mortalitatis uita peregrinantes a Domino , si redire in patriam uolumus, ubi beati esse possimus, utendum est hoc mundo, non fruendum; ut inuisibilia Dei, per ea que facta sunt, intellecta conspiciantur , hoc est, ut de corporalibus temporalibusque rebus eterna et spiritualia capiamus.



CAPUT u.---Deus Trinitas, res qua fruendum.

5. Res igitur quibus fruendum est, Pater et Filius et Spiritus sanctus, eademque Trinitas, una quedam summa res, communisque omnibus fruentibus ea; si tamen res et non rerum omnium causa sit, si tamen et causa. Non enim facile nomen quod tante excellentie conueniat potest inueniri, nisi quod melius ita dicitur Trinitas hec, unus Deus ex quo omnia, per quem omnia, in quo omnia . Ita Pater et Filius et Spiritus sanctus, et singulus quisque horum Deus, et simul omnes unus Deus; et singulus quisque horum plena substantia, et simul omnes una substantia. Pater nec Filius est nec Spiritus sanctus, Filius nec Pater est nec Spiritus sanctus, Spiritus sanctus nec Pater est nec Filius; sed Pater tantum Pater, et Filius tantum Filius, et Spiritus sanctus tantum Spiritus sanctus. Eadem tribus eternitas, eadem incommutabilitas, eadem maiestas, eadem potestas. In Patre unitas, in Filio equalitas, in Spiritu sancto unitatis equalitatisque concordia: et tria hec unum omnia propter Patrem, equalia omnia propter Filium, connexa omnia propter Spiritum sanctum.



CAPUT uI.---Deus ineffabilis, quomodo.

6. Diximusne aliquid et sonuimus aliquid dignum Deo? Imo uero nichil me aliud quam dicere uoluisse sentio: si autem dixi, non hoc est quod dicere uolui. Hoc unde scio, nisi quia Deus ineffabilis est; quod autem a me dictum est, si ineffabile esset, dictum non esset? Ac per hoc ne ineffabilis quidem dicendus est Deus, quia et hoc cum dicitur, aliquid dicitur. Et fit nescio que pugna uerborum, quoniam si illud est ineffabile, quod dici non potest, non est ineffabile quod uel ineffabile dici potest. Que pugna uerborum silentio cauenda potius quam uoce pacanda est. Et tamen Deus, cum de illo nichil digne dici possit, admisit humane uocis obsequium, et uerbis nostris in laude sua gaudere nos uoluit. Nam inde est et quod dicitur Deus. Non enim reuera in strepitu istarum duarum syllabarum ipse cognoscitur; sed tamen omnes latine lingue scios [1 1Kb] , cum aures eorum sonus iste tetigerit, mouet ad cogitandam excellentissimam quamdam immortalemque naturam.



CAPUT uII.---Deum omnes intelligunt in quo nichil melius.


7. Nam cum ille unus cogitatur deorum Deus, ab his etiam qui alios et suspicantur et uocant et colunt deos siue in celo siue in terra, ita cogitatur, ut aliquid quo nichil melius sit atque sublimius illa cogitatio conetur attingere. Sane quoniam diuersis mouentur bonis, partim eis que ad corporis sensum, partim eis que ad animi intelligentiam pertinent; illi qui dediti sunt corporis sensibus, aut ipsum celum, aut quod in celo fulgentissimum uident, aut ipsum mundum, Deum deorum esse arbitrantur: aut, si extra mundum ire contendunt, aliquid lucidum imaginantur, idque uel infinitum, uel ea forma que optima uidetur, inani suspicione constituunt, aut humani corporis figuram cogitant, si eam [1 1Kb] ceteris anteponunt. Quod si unum Deum deorum esse non putant, et potius multos aut innumerabiles equalis ordinis deos; etiam eos tamen prout cuique aliquid corporis uidetur excellere, ita figuratos animo tenent. Illi autem qui per intelligentiam pergunt uidere quod Deus est, omnibus eum naturis uisibilibus et corporalibus, intelligibilibus etiam et spiritualibus, omnibus mutabilibus preferunt. Omnes tamen certatim pro excellentia Dei dimicant; nec quisquam inueniri potest qui hoc Deum credat esse quo melius aliquid est. Itaque hoc omnes Deum consentiunt esse, quod ceteris rebus omnibus anteponunt.



CAPUT uIII.---Deus cum sit sapientia incommutabilis, rebus omnibus anteponendus.

8. Et quoniam omnes qui de Deo cogitant, uiuum aliquid cogitant, illi soli possunt non absurda et indigna existimare de Deo, qui uitam ipsam cogitant, et quecumque illis forma occurrerit corporis, eam uita uiuere uel non uiuere statuunt, et uiuentem non uiuenti anteponunt; eamque ipsam uiuentem corporis formam, quantalibet luce prefulgeat, quantalibet magnitudine preemineat, quantalibet pulchritudine ornetur, aliud esse ipsam, aliud uitam qua uegetatur intelligunt, eamque illi moli que ab illa uegetatur et animatur, dignitate incomparabili preferunt. Deinde ipsam uitam pergunt inspicere, et si eam sine sensu uegetantem inuenerint, qualis est arborum, preponunt eis sentientem, qualis est pecorum; et huic rursus intelligentem, qualis est hominum. Quam cum adhuc mutabilem uiderint, etiam huic aliquam incommutabilem coguntur preponere, illam scilicet uitam que non aliquando desipit, aliquando sapit, sed est potius ipsa Sapientia. Sapiens enim mens, id est, adepta sapientiam, antequam adipisceretur non erat sapiens; at uero ipsa Sapientia nec fuit unquam insipiens, nec esse unquam potest. Quam si non uiderent, nullo modo plena fiducia uitam incommutabiliter sapientem commutabili uite anteponerent. Ipsam quippe [2 1Kb] regulam ueritatis, qua illam clamant esse meliorem, incommutabilem uident; nec uspiam nisi supra suam  naturam uident, quandoquidem se uident mutabiles.



CAPUT IX.---Sapientiam immutabilem mutabili preferendam esse omnes norunt.

9. Nemo est enim tam impudenter [1 1Kb] insulsus qui dicat: Unde scis incommutabiliter sapientem uitam mutabili esse preferendam? Idipsum enim quod interrogat, unde sciam, omnibus ad contemplandum communiter atque incommutabiliter presto est. Et hoc qui non uidet, ita est quasi cecus in sole, cui nichil prodest ipsis locis oculorum eius tam clare ac presentis lucis fulgor infusus. Qui autem uidet et refugit, consuetudine umbrarum carnalium inualidam mentis aciem gerit. Prauorum igitur morum quasi contrariis flatibus ab ipsa patria repercutiuntur homines; posteriora atque inferiora sectantes, quam illud quod esse melius atque prestantius confitentur.



CAPUT X.---Ad uidendum Deum purgandus animus.

10. Quapropter, cum illa ueritate perfruendum sit, que incommutabiliter uiuit, et in ea Trinitas Deus, auctor et conditor uniuersitatis, rebus quas condidit consulat; purgandus est animus, ut et perspicere illam lucem ualeat, et inherere perspecte [2 1Kb] . Quam purgationem quasi ambulationem quamdam, et quasi nauigationem ad patriam esse arbitremur. Non enim ad eum qui ubique presens est, locis mouemur, sed bono studio bonisque moribus.



CAPUT XI.---Purgandi animi exemplum Sapientia incarnata.

11. Quod non possemus, nisi ipsa Sapientia tante etiam nostre infirmitati congruere dignaretur, et uiuendi nobis preberet exemplum, non aliter quam in homine, quoniam et nos homines sumus. Sed quia nos cum ad illam uenimus, sapienter facimus; ipsa cum ad nos uenit, ad hominibus superbis quasi stulte fecisse putata est. Et quoniam nos cum ad illam uenimus, conualescimus; ipsa cum ad nos uenit, quasi infirma existimata est. Sed quod stultum est Dei, sapientius est hominibus: et quod infirmum est Dei, fortius est hominibus . Cum ergo ipsa sit patria, uiam se quoque nobis fecit ad patriam.



CAPUT XII.---Quomodo Sapientia Dei ad nos uenit.

Et cum sano et puro interiori oculo ubique sit presens, eorum qui oculum illum infirmum immundumque habent, oculis etiam carneis apparere dignata est. Quia enim in Sapientia Dei non poterat mundus per Sapientiam cognoscere Deum, placuit Deo per stultitiam predicationis saluos facere credentes .

12. Non igitur per locorum spatia ueniendo, sed in carne mortali mortalibus apparendo, uenisse ad nos dicitur. Illuc ergo uenit ubi erat, quia in hoc mundo erat, et mundus per eam factus est. Sed quoniam cupiditate fruendi pro ipso Creatore creatura, homines configurati huic mundo, et mundi nomine congruentissime uocati, non eam cognouerunt, propterea dixit Euangelista: Et mundus eum non cognouit  . Itaque in Sapientia Dei non poterat mundus per Sapientiam cognoscere Deum. Cur ergo uenit cum hic esset, nisi quia placuit Deo per stultitiam predicationis saluos facere credentes?



CAPUT XIII.---uerbum caro factum est.

Quomodo uenit, nisi quod uerbum caro factum est, et habitauit in nobis ? Sicuti cum loquimur, ut id quod animo gerimus, in audientis animum per aures carneas illabatur, fit sonus uerbum quod corde gestamus, et locutio uocatur; nec tamen in eumdem sonum cogitatio nostra conuertitur, sed apud se manens integra, formam uocis qua se insinuet auribus, sine aliqua labe sue mutationis [1 1Kb] assumit: ita uerbum Dei non commutatum, caro tamen factum est, ut habitaret in nobis.



CAPUT XIu.---Hominem quomodo sanarit Dei Sapientia.

13. Sicut autem curatio uia est ad sanitatem, sic ista curatio peccatores sanandos reficiendosque suscepit. Et quemadmodum medici cum alligant uulnera, non incomposite, sed apte id faciunt, ut uinculi utilitatem quedam pulchritudo etiam consequatur: sic medicina Sapientie per hominis susceptionem nostris est accommodata uulneribus; de quibusdam contrariis curans, et de quibusdam similibus. Sicut etiam ille qui medetur uulneri corporis, adhibet quedam contraria, sicut frigidum calido, uel humidum sicco, uel si quid aliud huiusmodi; adhibet etiam quedam similia, sicut linteolum uel rotundo uulneri rotundum, uel oblongum oblongo, ligaturamque ipsam non eamdem membris omnibus, sed similem similibus coaptat: sic sapientia Dei hominem curans, seipsam exhibuit ad sanandum, ipsa medicus, ipsa medicina. Quia ergo per superbiam homo lapsus est, humilitatem adhibuit ad sanandum. Serpentis sapientia decepti sumus, Dei stultitia liberamur. Quemadmodum autem illa Sapientia uocabatur, erat autem stultitia contemnentibus Deum; sic ista que uocatur stultitia, Sapientia est uincentibus diabolum. Nos immortalitate male usi sumus, ut moreremur; Christus mortalitate bene usus est, ut uiueremus. Corrupto animo femine ingressus est morbus; integro corpore femine processit salus. Ad eadem contraria pertinet, quod etiam exemplo uirtutum eius uitia nostra curantur. Iamuero similia quasi ligamenta membris et uulneribus nostris adhibita, illa sunt, quod per feminam deceptos per feminam natus, homo homines, mortalis mortales, morte mortuos liberauit. Multa quoque alia diligentius considerantibus quos instituti operis peragendi necessitas non rapit, uel a contrariis, uel a similibus medicine christiane apparet instructio.



CAPUT Xu.---Resurrectione et ascensione Christi fulcitur fides, excitatur iudicio.

14. Iamuero credita Domini a mortuis resurrectio, et in celum ascensio, magna spe fulcit fidem nostram. Multum enim ostendit quam uoluntarie pro nobis animam posuerit, qui eam sic habuit in potestate resumere. Quanta ergo se fiducia spes credentium consolatur,  considerans quantus quanta pro nondum credentibus passus sit? Cum uero iudex uiuorum atque mortuorum exspectatur e celo, magnum timorem incutit negligentibus, ut se ad diligentiam [1 1Kb] conuertant, eumque magis bene agendo desiderent, quam male agendo formident. Quibus autem uerbis dici, aut qua cogitatione capi potest premium, quod ille in fine daturus est; quando ad consolationem huius itineris de Spiritu suo tantum dedit, quo in aduersis uite huius fiduciam caritatemque tantam eius, quem nondum uidemus, habeamus, et dona [2 1Kb] unicuique propria ad instructionem Ecclesie sue, ut id quod ostendit esse faciendum, non solum sine murmure, sed etiam cum delectatione [3 1Kb] faciamus?



CAPUT XuI.---Ecclesia Christi corpus et coniux medicinalibus molestiis ab ipso purgatur.

15. Est enim Ecclesia corpus eius, sicut apostolica doctrina commendat , que etiam coniux eius dicitur. Corpus ergo suum multis membris diuersa officia gerentibus , nodo unitatis et caritatis tanquam sanitatis astringit. Exercet autem hoc tempore et purgat medicinalibus quibusdam molestiis, ut erutam de hoc seculo, in eternum sibi copulet coniugem Ecclesiam, non habentem maculam aut rugam, aut aliquid huiusmodi .



CAPUT XuII.---Christus donando peccata uiam aperuit ad patriam.

16. Porro quoniam in uia sumus, nec uia ista locorum est, sed affectuum, quam intercludebat, quasi septa quedam spinosa, preteritorum malitia [4 1Kb] peccatorum; quid liberalius et misericordius facere potuit, qui seipsum nobis, qua [5 1Kb] rediremus, substernere uoluit, nisi ut omnia donaret peccata conuersis, et grauiter fixa interdicta reditus nostri pro nobis crucifixus euelleret?



CAPUT XuIII.---Claues tradite Ecclesie.

17. Has igitur claues dedit Ecclesie sue, ut que solueret in terra, soluta essent in celo; que ligaret in terra, ligata essent et in celo : scilicet ut quisquis in Ecclesia eius dimitti sibi peccata non crederet, non ei dimitterentur; quisquis autem crederet, seque ab his correctus auerteret, in eiusdem Ecclesie gremio constitutus, eadem fide atque correctione sanaretur. Quisquis enim non credit dimitti sibi posse peccata, fit deterior desperando, quasi nichil illi melius quam malum esse remaneat, ubi de fructu sue conuersionis infidus est.



CAPUT XIX.---Corporis et animi mors atque resurrectio.

18. Iamuero sicut animi quedam mors est, uite prioris morumque relictio [6 1Kb] , que fit penitendo; sic etiam corporis mors est animationis pristine resolutio:  et quomodo animus post penitentiam, qua priores mores perditos interemit, reformatur in melius; sic etiam corpus post istam mortem, quam uinculo peccati omnes debemus, credendum et sperandum est resurrectionis tempore in melius commutari, ut non caro et sanguis regnum Dei possideant, quod fieri non potest; sed corruptibile hoc induat incorruptionem, et mortale hoc induat immortalitatem , nullamque faciens molestiam, quia nullam patietur indigentiam, a beata perfectaque anima cum summa quiete uegetetur.



CAPUT XX.---Qui non ad uitam sed ad supplicia renascantur.

19. Cuius autem animus non moritur huic seculo, neque incipit configurari ueritati, in grauiorem mortem morte corporis trahitur; neque ad commutationem [1 1Kb] celestis habitudinis, sed ad luenda supplicia reuiuiscet.



CAPUT XXI.---Rursus corporis de resurrectione.

Hoc itaque fides habet, atque ita se rem habere credendum est, neque animum, neque corpus humanum omnimodum interitum pati; sed impios resurgere ad penas inestimabiles, pios autem ad uitam eternam.



CAPUT XXII.---Solo Deo fruendum.

20. In his igitur omnibus rebus ille tantum sunt quibus fruendum est, quas eternas atque incommutabiles commemorauimus; ceteris autem utendum est, ut ad illarum perfructionem peruenire possimus. Nos itaque qui fruimur et utimur aliis rebus, res alique sumus. Magna enim quedam res est homo, factus ad imaginem et similitudinem Dei, non in quantum mortali corpore includitur, sed in quantum bestias rationalis anime honore precedit [2 1Kb] . Itaque magna questio est utrum frui se homines debeant, an uti, an utrumque. Preceptum est enim nobis ut diligamus inuicem; sed queritur utrum propter se homo ab homine diligendus sit, an propter aliud. Si enim propter se, fruimur eo; si propter aliud, utimur eo. uidetur autem mihi propter aliud diligendus. Quod enim propter se diligendum est, in eo constituitur uita beata; cuius etiamsi nondum res, tamen spes eius nos hoc tempore consolatur. Maledictus autem qui spem suam ponit in homine .

21. Sed nec seipso quisquam frui debet, si liquido aduertas; quia nec seipsum debet propter seipsum diligere, sed propter illum quo fruendum est. Tunc est quippe optimus homo, cum tota uita sua pergit [3 1Kb] in incommutabilem uitam, et toto affectu inheret illi: si autem se propter se diligit, non se refert ad Deum; sed ad seipsum conuersus, non ad incommutabile aliquid conuertitur. Et propterea iam cum defectu aliquo se fruitur; quia melior est cum totus heret  atque constringitur incommutabili bono, quam cum inde uel ad seipsum relaxatur. Si ergo teipsum non propter te debes diligere, sed propter illum ubi dilectionis tue rectissimus finis est, non succenseat alius homo, si etiam ipsum propter Deum diligis. Hec enim regula dilectionis diuinitus constituta est: Diliges, inquit, proximum tuum sicut teipsum; Deum uero ex toto corde, et ex tota anima et ex tota mente ; ut omnes cogitationes tuas et omnem uitam et omnem intellectum in illum conferas, a quo habes ea ipsa que confers. Cum autem ait, toto corde, tota anima, tota mente, nullam uite nostre partem reliquit, que uacare debeat et quasi locum dare ut alia re uelit frui; sed quidquid aliud diligendum uenerit in animum, illuc rapiatur, quo totus dilectionis impetus currit. Quisquis ergo recte proximum diligit, hoc cum eo debet agere, ut etiam ipse toto corde, tota anima, tota mente diligat Deum. Sic enim eum diligens tanquam seipsum, totam dilectionem sui et illius refert in illam dilectionem Dei, que nullum a se riuulum duci extra patitur, cuius deriuatione minuatur.



CAPUT XXIII.---Homini precepto non opus est, ut se et suum corpus diligat. Praua sui dilectio.

22. Non autem omnia quibus utendum est, diligenda sunt, sed ea sola que aut nobiscum societate quadam referuntur in Deum, sicuti est homo, uel angelus; aut ad nos relata, beneficio Dei per nos indigent, sicuti est corpus. Nam utique martyres non dilexerunt scelus persequentium se, quo tamen usi sunt ad promerendum Deum. Cum ergo quatuor sint diligenda, unum quod supra nos est, alterum quod nos sumus, tertium quod iuxta nos est, quartum quod infra nos est; de secundo et quarto nulla precepta danda erant. Quamtumlibet enim homo excidat a ueritate, remanet illi dilectio sui et dilectio corporis sui. Fugax enim animus ab incommutabili lumine omnium regnatore, id agit ut ipse sibi regnet et corpori suo; et ideo non potest nisi et se et corpus suum diligere.

23. Magnum autem aliquid adeptum se putat, si etiam sociis, id est aliis hominibus, dominari potuerit. Inest enim uitioso animo id magis appetere, et sibi tanquam debitum uindicare, quod uni proprie debetur Deo. Talis autem sui dilectio melius odium uocatur. Iniquum est enim, quia uult sibi seruire quod infra se est, cum ipse seruire superiori nolit: rectissimeque dictum est, Qui diligit iniquitatem, odit animam suam : et ideo fit infirmus animus, et de mortali corpore cruciatur. Necesse est enim ut illud diligat, et eius corruptione pregrauetur. Immortalitas enim et incorruptio corporis de sanitate animi existit; sanitas autem animi est firmissime inherere potiori, hoc est incommutabili Deo. Cum uero etiam eis qui sibi naturaliter pares sunt, hoc est, hominibus, dominari affectat, intolerabilis omnino superbia est.



CAPUT XXIu.---Nemo carnem suam odit, nequidem illi qui in eam insurgunt.

24. Nemo ergo se odit. Et hinc quidem nulla cum  aliqua secta questio fuit [1 1Kb] . Sed neque corpus suum quisquam odit: uerum est enim quod ait Apostolus, Nemo unquam carnem suam odio habuit . Et quod nonnulli dicunt, malle se omnino esse sine corpore, omnino falluntur: non enim corpus suum, sed corruptiones eius et pondus oderunt. Non itaque nullum corpus, sed incorruptum et celerrimum [2 1Kb] corpus uolunt habere: sed putant nullum corpus esse si tale fuerit, quia tale aliquid esse animam putant. Quod autem continentia quadam et laboribus quasi persequi uidentur corpora sua; qui hoc recte faciunt, non id agunt ut non habeant corpus, sed ut habeant subiugatum et paratum ad opera necessaria. Libidines enim male utentes corpore, id est consuetudines et inclinationes [3 1Kb] anime ad fruendum inferioribus, per ipsius corporis laboriosam quamdam militiam exstinguere affectant. Nam non se interimunt, sed curam sue ualetudinis gerunt.

25. Qui autem peruerse id agunt, quasi naturaliter inimico suo corpori bellum ingerunt. In quo fallit eos quod legunt: Caro concupiscit aduersus spiritum, et spiritus aduersus carnem; hec enim sibi inuicem aduersantur . Dictum est enim hoc propter indomitam carnalem consuetudinem, aduersus quam spiritus concupiscit; non ut interimat corpus, sed ut concupiscentia eius, id est consuetudine mala edomita, faciat spiritui subiugatum [4 1Kb] , quod naturalis ordo desiderat. Quia enim hoc erit post resurrectionem, ut corpus omnimodo cum quiete summa spiritui subditum immortaliter uigeat, hoc etiam in hac uita meditandum est, ut consuetudo carnalis mutetur in melius, nec inordinatis motibus resistat spiritui. Quod donec fiat, caro concupiscit aduersus spiritum, et spiritus aduersus carnem: non per odium resistente spiritu, sed per principatum; quia magis quod diligit uult subditum esse meliori: nec per odium resistente carne, sed per consuetudinis uinculum, quod a parentum etiam propagine inueteratum nature lege inoleuit. Id ergo agit spiritus in domanda carne, ut soluat male consuetudinis quasi pacta peruersa, et fiat pax consuetudinis bone. Tamen nec isti qui falsa opinione deprauati corpora sua detestantur, parati essent unum oculum uel sine sensu doloris amittere, etiamsi in altero tantus cernendi sensus remaneret, quantus erat in duobus, nisi aliqua res que preponenda esset, urgeret. Isto atque huiusmodi documento satis ostenditur eis qui sine pertinacia uerum requirunt, quam certa sententia sit Apostoli, ubi ait: Nemo enim unquam carnem suam odio habuit. Addidit etiam: Sed nutrit et fouet eam, sicut Christus Ecclesiam.



CAPUT XXu.---Etsi aliquid amplius diligitur quam corpus, non tamen corpus odio habetur.

26. Modus ergo diligendi precipiendus est homini,  id est, quomodo se diligat ut prosit sibi. Quin autem se diligat et prodesse sibi uelit, dubitare dementis est. Precipiendum etiam quomodo corpus suum diligat, ut ei ordinate prudenterque consulat. Nam quod diligat etiam corpus suum, idque saluum habere atque integrum uelit, eque manifestum est. Aliquid itaque amplius diligere aliquis potest, quam salutem atque integritatem corporis sui. Nam multi et dolores et amissiones nonnullorum membrorum uoluntarias suscepisse inueniuntur, sed ut alia que amplius diligebant, consequerentur. Non ergo propterea quisquam dicendus est non diligere salutem atque incolumitatem corporis sui, quia plus aliquid diligit. Nam et auarus quamuis pecuniam diligat, tamen emit sibi panem: quod cum facit, dat pecuniam quam multum diligit et augere desiderat; sed quia pluris estimat salutem corporis sui, que illo pane fulcitur. Superuacaneum est diutius de re manifestissima disputare, quod tamen plerumque nos facere cogit error impiorum.



CAPUT XXuI.---Preceptum de Deo et proximo, imo et de seipso diligendo datum est.

27. Ergo, quoniam precepto non opus est ut se quisque et corpus suum diligat, id est, quoniam id quod sumus, et id quod infra nos est, ad nos tamen pertinet, inconcussa nature lege diligimus, que in bestias etiam promulgata est ; restabat ut et de illo quod supra nos est, et de illo quod iuxta nos est, precepta sumeremus. Diliges, inquit, Dominum Deum tuum ex toto corde tuo, et ex tota anima tua, et ex tota mente tua, et diliges proximum tuum tanquam teipsum. In his duobus preceptis tota Lex pendet et Prophete . Finis itaque precepti est dilectio , et ea gemina, id est Dei et proximi. Quod si te totum intelligas, id est animum et corpus tuum, et proximum totum, id est animum et corpus eius , nullum rerum diligendarum genus in his duobus preceptis pretermissum est. Cum enim precurrat dilectio Dei, eiusque dilectionis modus prescriptus appareat, ita ut cetera in illum confluant, de dilectione tua nichil dictum uidetur; sed cum dictum est, Diliges proximum tuum tanquam teipsum, simul et tui abs te dilectio non pretermissa est.



CAPUT XXuII.---Ordo dilectionis.

28. Ille autem iuste et sancte uiuit, qui rerum integer estimator est: ipse est autem qui ordinatam dilectionem habet, ne aut diligat quod non est diligendum, aut non diligat quod est diligendum, aut amplius diligat quod minus est diligendum, aut eque diligat quod uel minus uel amplius diligendum est, aut minus uel amplius quod eque diligendum est. Omnis peccator in quantum peccator est, non est diligendus; et omnis homo in quantum homo est, diligendus est propter Deum, Deus uero propter seipsum. Et si Deus omni homine amplius diligendus est, amplius quisque debet Deum diligere quam seipsum. Item amplius alius homo diligendus est quam corpus nostrum: quia propter Deum omnia ista diligenda  sunt, et potest nobiscum alius homo Deo perfrui, quod non potest corpus; quia corpus per animam uiuit qua fruimur Deo.



CAPUT XXuIII.---Cui succurrendum, quando succurrere omnibus, uel duobus non possis.

29. Omnes autem eque diligendi sunt: sed cum omnibus prodesse non possis, his potissimum consulendum est, qui pro locorum et temporum uel quarumlibet rerum opportunitatibus, constrictius tibi quasi quadam sorte iunguntur. Sicut enim, si tibi abundaret aliquid, quod dari oporteret ei qui non haberet, nec duobus dari posset, si tibi occurrerent duo, quorum neuter alium uel indigentia, uel erga te aliqua necessitudine superaret; nichil iustius faceres quam ut sorte legeres, cui dandum esset quod dari utrique non posset: sic in hominibus quibus omnibus consulere nequeas, pro sorte habendum est, prout quisque tibi temporaliter colligatius adherere potuerit.



CAPUT XXIX.---Optandum et agendum ut omnes Deum diligant.

30. Omnium autem qui nobiscum frui possunt Deo, partim eos diligimus [1 1Kb] quos ipsi adiuuamus, partim eos a quibus adiuuamur, partim quorum et indigemus adiutorio, et indigentie subuenimus; partim quibus nec ipsi conferimus aliquid commodi, nec ab eis ut nobis conferatur attendimus. uelle tamen debemus ut omnes nobiscum diligant Deum, et totum quod uel eos adiuuamus uel adiuuamur ab eis, ad unum illum finem referendum est. Si enim in theatris nequitie qui aliquem diligit histrionem, et tanquam magno uel etiam summo bono eius arte perfruitur, omnes diligit qui eum diligunt secum, non propter illos, sed propter eum quem pariter diligunt; et quanto est in eius amore feruentior, tanto agit quibus potest modis, ut a pluribus diligatur, et tanto pluribus eum cupit ostendere; et quem frigidiorem uidet, excitat eum quantum potest laudibus illius; si autem contrauenientem inuenerit, odit in illo uehementer odium dilecti sui, et quibus modis ualet, instat ut auferat: quid nos in societate dilectionis Dei agere conuenit, quo perfrui, beate uiuere est; et a quo habent omnes qui eum diligunt, et quod sunt, et quod eum diligunt; de quo nichil metuimus, ne cuiquam possit cognitus displicere; et qui se uult diligi, non ut sibi aliquid, sed ut eis qui diligunt, eternum premium conferatur, hoc est ipse quem diligunt? Hinc efficitur ut inimicos etiam nostros diligamus: non enim eos timemus, quia nobis quod diligimus auferre non possunt; sed miseramur potius, quia tanto magis nos oderunt, quanto ab illo quem diligimus separati sunt. Ad quem si conuersi fuerint, et illum tanquam beatificum bonum, et nos tanquam socios tanti boni necesse est ut diligant.



CAPUT XXX.---Proximi nostri, omnes homines, et ipsi Angeli.

31. Oritur autem hoc loco de Angelis nonnulla questio. Illo enim fruentes, etiam ipsi beati sunt, quo  et nos frui desideramus: et quanto in hac uita fruimur uel per speculum uel in enigmate , tanto nostram peregrinationem et tolerabilius sustinemus, et ardentius finire cupimus. Sed utrum ad illa duo precepta etiam dilectio pertineat Angelorum, non irrationabiliter queri potest. Nam quod nullum hominum exceperit qui precepit ut proximum diligamus, et ipse in Euangelio Dominus ostendit, et Paulus apostolus. Namque ille cui duo ipsa precepta protulerat, atque in eis pendere totam Legem Prophetasque dixerat, cum interrogaret eum dicens, Et quis est meus proximus [1 1Kb] ? hominem quemdam proposuit descendentem ab Ierusalem in Iericho, incidisse in latrones, et ab eis grauiter uulneratum, saucium et semiuiuum esse derelictum; cui proximum esse non docuit, nisi qui erga illum recreandum atque curandum misericors exstitit, ita ut hoc qui interrogauerat, interrogatus ipse fateretur. Cui Dominus ait, uade, et tu fac similiter ; ut uidelicet eum esse proximum intelligamus, cui uel exhibendum est officium misericordie, si indiget, uel exhibendum esset, si indigeret. Ex quo est iam consequens ut etiam ille a quo nobis hoc uicissim exhibendum est, proximus sit noster. Proximi enim nomen ad aliquid est, nec quisquam esse proximus nisi proximo potest. Nullum autem exceptum esse cui misericordie denegetur officium, quis non uideat, quando usque ad inimicos etiam porrectum est, eodem Domino dicente: Diligite inimicos uestros, benefacite iis qui oderunt uos ?

32. Ita quoque Paulus apostolus docet, cum dicit: Nam non adulterabis, non homicidium facies, non furaberis, non concupisces, et si quod est aliud mandatum, in hoc sermone recapitulatur: Diliges proximum tuum tanquam teipsum. Dilectio proximi malum non operatur . Quisquis ergo arbitratur non de omni homine Apostolum precepisse, cogitur fateri, quod absurdissimum et sceleratissimum est, fuisse uisum Apostolo non esse peccatum si quis aut non christiani, aut inimici adulterauerit uxorem, aut eum occiderit, aut eius rem concupierit: quod si dementis est dicere, manifestum est omnem hominem proximum esse deputandum, quia erga neminem operandum est malum.

33. Iamuero si uel cui prebendum est, uel a quo nobis prebendum est officium misericordie, recte proximus dicitur; manifestum est hoc precepto quo iubemur diligere proximum, etiam sanctos Angelos contineri, a quibus tanta nobis misericordie impenduntur officia, quanta multis diuinarum Scripturarum locis animaduertere facile est. Ex quo et ipse Deus et Dominus noster proximum se nostrum dici uoluit. Nam et seipsum significat Dominus iehsu Christus opitulatum esse semiuiuo iacenti in uia afflicto et relicto a latronibus. Et propheta in oratione ait: Sicut proximum, sicut fratrem nostrum, ita complacebam . Sed quoniam excellentior ac supra nostram naturam est diuina substantia, preceptum  quo diligamus Deum, a proximi dilectione distinctum est [1 1Kb] . Ille enim nobis prebet misericordiam propter suam bonitatem, nos autem nobis inuicem propter illius: id est, ille nostri miseretur, ut se perfruamur; nos uero inuicem nostri miseremur, ut illo perfruamur.



CAPUT XXXI.---Deus nobis non fruitur, sed utitur.

34. Quapropter adhuc ambiguum esse uidetur, cum dicimus ea re nos perfrui, quam diligimus propter seipsam, et ea re nobis fruendum esse tantum, qua efficimur beati, ceteris uero utendum. Diligit enim nos Deus, et multum nobis dilectionem eius erga nos diuina Scriptura commendat: quomodo ergo diligit? ut nobis utatur, an ut fruatur? Sed si fruitur, eget bono nostro, quod nemo sanus dixerit. Omne enim bonum nostrum uel ipse, uel ab ipso est: cui autem obscurum uel dubium est, non egere lucem rerum harum nitore quas ipsa illustrauerit? Dicit etiam apertissime propheta: Dixi Domino, Deus meus es tu, quoniam bonorum meorum non eges . Non ergo fruitur nobis, sed utitur. Nam si neque fruitur neque utitur, non inuenio quemadmodum diligat.



CAPUT XXXII.---Deus homine quomodo utatur.

35. Sed neque sic utitur ut nos: nam nos res quibus utimur ad id referimus, ut Dei bonitate perfruamur; Deus uero ad suam bonitatem usum nostrum refert. Quia enim bonus est, sumus; et in quantum sumus, boni sumus. Porro autem quia etiam iustus est, non impune sumus mali; et in quantum mali sumus, in tantum etiam minus sumus. Ille enim summe ac primitus est, qui omnino incommutabilis est, et qui plenissime dicere potuit: Ego sum qui sum; et, Dices eis, Qui est, misit me ad uos . Ut cetera que sunt, et nisi ab illo esse non possint, et in tantum bona sint [2 1Kb] , in quantum acceperunt ut sint. Ille igitur usus qui dicitur Dei, quo nobis utitur, non ad eius, sed ad nostram utilitatem refertur, ad eius autem tantummodo bonitatem. Cuius autem nos miseremur, et cui consulimus, ad eius quidem utilitatem id facimus, eamque intuemur; sed nescio quomodo etiam nostra fit [3 1Kb] consequens, cum eam misericordiam quam impendimus egenti, sine mercede non relinquit Deus. Hec autem merces summa est ut ipso perfruamur, et omnes qui eo fruimur, nobis etiam inuicem in ipso perfruamur.



CAPUT XXXIII.---Quomodo homine frui conueniat.

36. Nam si in nobis id facimus, remanemus in uia, et spem beatitudinis nostre in homine uel in angelo collocamus. Quod et homo superbus et angelus superbus arrogant sibi, atque in se aliorum spem gaudent constitui. Sanctus autem homo et sanctus angelus etiam fessos nos atque in se acquiescere et remanere cupientes, reficiunt potius, aut eo sumptu quem propter nos, aut illo etiam quem propter se  acceperunt, acceperunt tamen; atque ita refectos in illum ire compellunt, quo fruentes pariter beati sumus. Nam et Apostolus clamat: Numquid Paulus crucifixus est pro uobis? aut in nomine Pauli baptizati estis ? et, Neque qui plantat est aliquid, neque qui rigat, sed qui incrementum dat Deus . Et angelus hominem se adorantem monet ut potius illum adoret, sub quo ei Domino etiam ipse conseruus est .

37. Cum autem homine in Deo frueris, Deo potius quam homine frueris. Illo enim frueris quo efficeris beatus; et ad eum te peruenisse letaberis, in quo spem ponis ut uenias. Inde ad Philemonem Paulus: Ita, frater, inquit, ego te fruar in Domino . Quod si non addidisset, in Domino, et te fruar tantum dixisset, in eo constituisset spem beatitudinis sue. Quanquam etiam uicinissime dicitur frui, cum delectatione uti [1 1Kb] . Cum enim adest quod diligitur, etiam delectationem secum necesse est gerat: per quam si transieris, eamque ad illud ubi permanendum est, retuleris; uteris ea, et abusiue, non proprie, diceris frui. Si uero inheseris atque permanseris, finem in ea ponens letitie tue, tunc uere et proprie frui dicendus es: quod non faciendum est nisi in illa Trinitate, id est summo et incommutabili bono.



CAPUT XXXIu.---Prima ad Deum uia, Christus.

38. uide quemadmodum cum ipsa ueritas, et uerbum per quod facta sunt omnia, caro factum esset, ut habitaret in nobis , tamen ait Apostolus: Et si noueramus Christum secundum carnem, sed iam non nouimus . Ille quippe qui non solum peruenientibus possessionem, sed etiam uiam prebere se uoluit uenientibus ad principium uiarum [2 1Kb] , uoluit carnem assumere: unde est etiam illud, Dominus creauit me in principio uiarum suarum ; ut inde inciperent, qui uellent uenire. Apostolus igitur quamuis adhuc ambularet in uia, et ad palmam superne uocationis sequeretur uocantem Deum, tamen ea que retro sunt obliuiscens, et in ea que ante sunt extentus , iam principium uiarum transierat; hoc est, eo non indigebat, a quo tamen aggrediendum et exordiendum iter est omnibus qui ad ueritatem peruenire, et in uita eterna permanere desiderant. Sic enim ait, Ego sum uia, et ueritas, et uita ; hoc est, per me uenitur, ad me peruenitur, in me permanetur. Cum enim ad ipsum peruenitur, etiam ad Patrem peruenitur; quia per equalem ille cui est equalis agnoscitur; uinciente et tanquam agglutinante nos Spiritu sancto, quo in summo atque incommutabili bono permanere possimus. Ex quo intelligitur quam nulla res [3 1Kb] in uia tenere nos debeat, quando nec ipse Dominus, in quantum uia nostra esse dignatus est, tenere nos uoluerit, sed transire; ne rebus temporalibus, quamuis ab illo pro salute nostra susceptis et gestis, hereamus infirmiter, sed per eas potius curramus alacriter, ut  ad eum ipsum, qui nostram naturam a temporalibus liberauit, et collocauit ad dexteram Patris, prouehi atque peruehi [1 1Kb] mereamur.



CAPUT XXXu.---Scripture plenitudo, finisque, amor Dei et proximi.

39. Omnium igitur que dicta sunt, ex quo de rebus tractamus, hec summa est, ut intelligatur Legis et omnium diuinarum Scripturarum plenitudo et finis esse dilectio  rei qua fruendum est, et rei que nobiscum ea re frui potest; quia ut se quisque diligat, precepto non opus est. Hoc ergo ut nossemus atque possemus, facta est tota pro salute nostra per diuinam prouidentiam dispensatio temporalis, qua debemus uti, non quasi mansoria quadam dilectione atque delectatione, sed transitoria potius, tanquam uie, tanquam uehiculorum, uel aliorum quorumlibet instrumentorum, aut si quid congruentius dici potest; ut ea quibus ferimur, propter illud ad quod ferimur, diligamus.



CAPUT XXXuI.---Interpretatio Scripture licet uitiosa, non est mendax nec perniciose fallax, si modo utilis sit edificande caritati. Corrigendus tamen interpres qui sic fallitur.

40. Quisquis igitur Scripturas diuinas uel quamlibet earum partem intellexisse sibi uidetur, ita ut eo intellectu non edificet istam geminam caritatem Dei et proximi, nondum intellexit. Quisquis uero talem inde sententiam duxerit [2 1Kb] , ut huic edificande caritati sit utilis, nec tamen hoc dixerit quod ille quem legit eo loco sensisse probabitur, non perniciose fallitur, nec omnino mentitur. Inest quippe in mentiente uoluntas falsa dicendi: et ideo multos inuenimus, qui mentiri uelint; qui autem falli, neminem. Cum igitur hoc sciens homo faciat, illud nesciens patiatur, satis in una eademque re apparet illum qui fallitur, eo qui mentitur esse meliorem; quandoquidem pati melius est iniquitatem, quam facere: omnis autem qui mentitur, iniquitatem facit [3 1Kb] ; et si cuiquam uidetur utile aliquando esse mendacium, potest uideri utilem aliquando esse iniquitatem. Nemo enim mentiens, in eo quod mentitur, seruat fidem; nam hoc utique uult, ut cui mentitur fidem sibi habeat, quam tamen ei mentiendo non seruat: omnis autem fidei uiolator, iniquus est. Aut igitur iniquitas aliquando utilis est, quod fieri non potest; aut mendacium semper inutile est.

41. Sed quisquis in Scripturis aliud sentit quam ille qui scripsit, illis non mentientibus fallitur: sed tamen, ut dicere ceperam, si ea sententia fallitur, qua edificet caritatem, que finis precepti est, ita fallitur, ac si quisquam errore deserens uiam, eo tamen per agrum pergat, quo etiam uia illa perducit. Corrigendus est tamen, et quam sit utilius uiam non deserere demonstrandum est, ne consuetudine deuiandi etiam in transuersum aut peruersum ire cogatur.



CAPUT XXXuII.---Multum inest periculi in hac interpretatione uitiosa.


Asserendo enim temere quod ille non sensit quem legit, plerumque incurrit in alia que illi sententie contexere nequeat: que si uera et certa esse consentit, illud non possit uerum esse quod senserat; fitque in eo, nescio quomodo, ut amando sententiam suam, Scripture incipiat offensior esse quam sibi. Quod malum si serpere siuerit, euertetur ex eo. Per fidem enim ambulamus, non per speciem ; titubabit autem fides, si diuinarum Scripturarum uacillat auctoritas: porro fide titubante, caritas etiam ipsa languescit. Nam si a fide quisque ceciderit, a caritate etiam necesse est cadat; non enim potest diligere quod esse non credit: porro si et credit et diligit, bene agendo et preceptis morum bonorum obtemperando efficit, ut etiam speret se ad id quod diligit esse uenturum. Itaque tria hec sunt, quibus et scientia omnis et prophetia militat, fides, spes, caritas.



CAPUT XXXuIII.Charitas perpetuo manet.

42. Sed fidei succedit species [1 1Kb] , quam uidebimus; et spei succedit beatitudo ipsa, ad quam peruenturi sumus: caritas autem etiam istis decedentibus augebitur potius. Si enim credendo diligimus quod nondum uidemus, quanto magis cum uidere ceperimus? et si sperando diligimus quo nondum peruenimus, quanto magis cum peruenerimus? Inter temporalia quippe atque eterna hoc interest, quod temporale aliquid plus diligitur antequam habeatur, uilescit autem cum aduenerit; non enim satiat animam, cui uera est et certa sedes eternitas: eternum autem ardentius diligitur adeptum, quam desideratum: nulli enim desideranti conceditur plus de illo existimare quam se habet, ut ei uilescat cum minus inuenerit; sed quantum quisque ueniens existimare potuerit,  plus perueniens inuenturus est.



CAPUT XXXIX.---Scripturis non indiget homo fide, spe et caritate instructus.

43. Homo itaque fide, spe et caritate subnixus, eaque inconcusse retinens, non indiget Scripturis nisi ad alios instruendos. Itaque multi per hec tria etiam in solitudine sine codicibus uiuunt. Unde in illis arbitror iam impletum esse quod dictum est: Siue prophetie euacuabuntur, siue lingue cessabunt, siue scientia euacuabitur. Quibus tamen quasi machinis tanta fidei et spei et caritatis in eis surrexit instructio, ut perfectum aliquid tenentes, ea que sunt ex parte non querant: perfectum sane, quantum in hac uita potest; nam in comparatione future uite nullius iusti et sancti est uita ista perfecta. Ideo manent, inquit, fides, spes, caritas; tria hec: maior autem horum est caritas ; quia et cum quisque ad eterna peruenerit, duobus istis decedentibus caritas auctior et certior permanebit.



CAPUT XL.---Qualem lectorem Scriptura postulet.

44. Quapropter, cum quisque cognouerit finem precepti esse caritatem, de corde puro, et conscientia bona, et fide non ficta , omnem intellectum diuinarum Scripturarum ad ista tria relaturus, ad tractationem illorum Librorum securus accedat. Cum enim diceret, caritas, addidit, de corde puro, ut nichil aliud quam id quod diligendum est, diligatur. Conscientiam uero bonam coniunxit propter spem: ille enim se ad id quod credit et diligit peruenturum esse desperat, cui male conscientie scrupulus inest. Tertio, et fide, inquit, non ficta. Si enim fides nostra mendacio caruerit, tunc et non diligimus quod non est diligendum, et recte uiuendo id speramus, ut nullo modo spes nostra fallatur. Propterea de rebus continentibus fidem, quantum pro tempore satis esse arbitratus sum, dicere uolui, quia in aliis uoluminibus, siue per alios siue per nos multa iam dicta sunt. Modus itaque sit iste libri huius. Cetera de signis, quantum Dominus dederit, disseremus.



LIBER SECUNDUS.


Iam de signis uerbisque Scripture sacre sermonem instituit Augustinus, ostenditque huius germanum sensum plerumque ideo non percipi, quia signa illa aut ignota sunt, aut ambigua. Quapropter prolato in primis diuinorum Librorum canone, declarare pergit quarum potissimum linguarum peritia, quenamue discipline ac scientie conferant ad illam signorum ignorantiam remouendam. Ubi data occasione de repudiandis superstitiosis artibus et doctrinis strictim, sed prounde disputat. Quemadmodum etiam animo comparatus is esse debeat, qui operam studio Scripturarum nauaturus sit, declarat sub initium et ad finem libri.



CAPUT PRIMUM.---Signum quid et quotuplex.

1. Quoniam de rebus cum scriberem, premisi commonens ne quis in eis attenderet nisi quod sunt, non etiam si quid aliud preter se significant; uicissim de signis disserens hoc dico, ne quis in eis attendat quod sunt, sed potius quod signa sunt, id est, quod significant. Signum est enim res, preter speciem quam ingerit sensibus, aliud aliquid ex se faciens in cogitationem uenire: sicut uestigio uiso, transisse animal cuius uestigium est, cogitamus; et fumo uiso, ignem subesse cognoscimus; et uoce animantis audita, affectionem animi eius aduertimus; et tuba sonante, milites uel progredi se [1 1Kb] , uel regredi, et si quid aliud  pugna postulat, oportere nouerunt.

2. Signorum igitur alia sunt naturalia, alia data. Naturalia sunt, que sine uoluntate atque ullo appetitu significandi, preter se aliquid aliud ex se cognosci faciunt, sicuti est fumus significans ignem. Non enim uolens significare id facit, sed rerum expertarum animaduersione et notatione cognoscitur ignem subesse, etiam si fumus solus appareat. Sed et uestigium transeuntis animantis ad hoc genus pertinet: et uultus irati seu tristis affectionem animi significat, etiam nulla eius uoluntate qui aut iratus aut tristis est; aut si quis alius  motus animi uultu indice proditur, etiam nobis non id agentibus ut prodatur. Sed de hoc toto genere nunc disserere non est propositum. Quoniam tamen incidit in partitionem nostram, preteriri omnino non potuit; atque id hactenus notatum esse suffecerit.



CAPUT II.---De quo signorum genere hic tractandum.

3. Data uero signa sunt, que sibi queque uiuentia inuicem dant ad demonstrandos, quantum possunt, motus animi sui, uel sensa, aut intellecta quelibet. Nec ulla causa est nobis significandi, id est signi dandi, nisi ad depromendum et traiiciendum in alterius animum id quod animo gerit is qui signum dat. Horum igitur signorum genus, quantum ad homines attinet, considerare atque tractare statuimus; quia et signa diuinitus data, que in Scripturis sanctis continentur, per homines nobis indicata sunt, qui ea conscripserunt. Habent etiam bestie quedam inter se signa, quibus produnt appetitum animi sui. Nam et gallus gallinaceus reperto cibo, dat signum uocis galline ut accurrat; et columbus gemitu columbam uocat, uel ab ea uicissim uocatur; et multa huiusmodi animaduerti solent. Que utrum, sicut uultus aut dolentis clamor, sine significandi uoluntate sequantur motum animi, an uere ad significandum dentur, alia questio est, et ad rem que agitur non pertinet: quam partem ab hoc opere tanquam non necessariam remouemus.



CAPUT III.---Inter signa principatum obtinent uerba.

4. Signorum igitur quibus inter se homines sua sensa communicant, quedam pertinent ad oculorum sensum, pleraque ad aurium, paucissima ad ceteros sensus. Nam cum innuimus, non damus signum nisi oculis eius quem uolumus per hoc signum uoluntatis nostre participem facere. Et quidam motu [1 1Kb] manuum pleraque significant: et histriones omnium membrorum motibus dant signa quedam scientibus, et cum oculis eorum quasi fabulantur; et uexilla draconesque militares per oculos insinuant uoluntatem ducum: et sunt hec omnia quasi quedam uerba uisibilia. Ad aures autem que pertinent, ut dixi, plura sunt, in uerbis maxime. Nam et tuba, et tibia, et cithara, dant plerumque non solum suauem, sed etiam significantem sonum. Sed hec omnia signa uerbis comparata paucissima sunt. uerba enim prorsus inter homines obtinuerunt principatum significandi quecumque animo concipiuntur, si ea quisque prodere uelit. Nam et odore unguenti Dominus, quo perfusi sunt pedes eius, signum aliquod dedit ; et Sacramento corporis et sanguinis sui pregustato [2 1Kb] , significauit quod uoluit ; et cum mulier tangendo fimbriam uestimenti eius, salua facta est, nonnichil significat : sed innumerabilis multitudo signorum, quibus suas cogitationes  homines exerunt, in uerbis constituta est. Nam illa signa omnia quorum genera breuiter attigi, potui uerbis enuntiare; uerba uero illis signis nullo modo possem.



CAPUT Iu.---Unde littere.

5. Sed quia uerberato ere statim transeunt, nec diutius manent quam sonant, instituta sunt per litteras signa uerborum. Ita uoces oculis ostenduntur, non per seipsas, sed per signa quedam sua. Ista igitur signa non potuerunt communia esse omnibus gentibus, peccato quodam dissensionis humane, cum ad se quisque principatum rapit. Cuius superbie signum est erecta illa turris in celum, ubi homines impii non solum animos, sed etiam uoces dissonas habere meruerunt .



CAPUT u.---Diuersitas linguarum.

6. Ex quo factum est ut etiam Scriptura diuina, qua tantis morbis humanarum uoluntatum subuenitur, ab una lingua profecta, qua [1 1Kb] opportune potuit per orbem terrarum disseminari, per uarias interpretum linguas longe lateque diffusa innotesceret gentibus ad salutem: quam legentes nichil aliud appetunt quam cogitationes uoluntatemque illorum a quibus conscripta est, inuenire, et per illas uoluntatem Dei, secundum quam tales homines locutos credimus.



CAPUT uI.---Obscuritas Scripture in tropis et figuris quorsum utilis.

7. Sed multis et multiplicibus obscuritatibus, et ambiguitatibus decipiuntur qui temere legunt, aliud pro alio sentientes; quibusdam autem locis quid uel falso suspicentur non inueniunt, ita obscure quedam dicta densissimam caliginem obducunt. Quod totum prouisum diuinitus esse non dubito, ad edomandam labore superbiam, et intellectum a fastidio reuocandum [2 1Kb] , cui facile inuestigata plerumque uilescunt. Quid enim est, queso, quod si quisquam dicat sanctos esse homines atque perfectos, quorum uita et moribus Christi Ecclesia de quibuslibet superstitionibus precidit eos qui ad se ueniunt, et imitatione bonorum sibimet quodammodo incorporat; qui boni fideles et ueri [3 1Kb] Dei serui, deponentes onera seculi, ad sanctum Baptismi lauacrum uenerunt, atque inde ascendentes conceptione sancti Spiritus fructum dant gemine caritatis, id est, Dei et proximi: quid est ergo quod si hec quisque dicat, minus delectat audientem, quam si ad eumdem sensum locum illum exponat de Canticis canticorum, ubi dictum est Ecclesie, cum tanquam pulchra quedam femina laudaretur, Dentes tui sicut grex detonsarum, ascendens de lauacro, que omnes geminos creant, et non est sterilis in eis ? Num aliud homo discit, quam cum illud planissimis uerbis, sine similitudinis huius adminiculo audiret? Et tamen nescio quomodo suauius intueor sanctos, cum eos quasi dentes Ecclesie uideo precidere ab erroribus homines, atque in eius corpus, emollita duritia, quasi demorsos mansosque  transferre. Oues etiam iucundissime agnosco detonsas, oneribus secularibus tanquam uelleribus positis, et ascendentes de lauacro, id est de Baptismate, creare omnes geminos, id est duo precepta dilectionis, et nullam esse ab isto sancto fructu sterilem uideo.

8. Sed quare suauius uideam, quam si nulla de diuinis Libris talis similitudo promeretur, cum res eadem sit eademque cognitio, difficile est dicere, et alia questio est. Nunc tamen nemo ambigit, et per similitudines libentius queque cognosci, et cum aliqua difficultate quesita multo gratius inueniri. Qui enim prorsus non inueniunt quod querunt, fame laborant; qui autem non querunt, quia in promptu habent, fastidio sepe marcescunt: in utroque autem languor cauendus est. Magnifice igitur et salubriter Spiritus sanctus ita Scripturas sanctas modificauit, ut locis apertioribus fami occurreret, obscurioribus autem fastidia detergeret. Nihil enim fere de illis obscuritatibus eruitur, quod non planissime dictum alibi reperiatur.



CAPUT uII.---Gradus ad sapientiam: primus, timor; secundus, pietas; tertius, scientia; quartus, fortitudo; quintus, consilium; sextus, purgatio cordis; septimus gradus seu finis, sapientia.

9. Ante omnia igitur opus est Dei timore conuerti ad cognoscendam eius uoluntatem, quid nobis appetendum fugiendumque precipiat. Timor autem iste cogitationem de nostra mortalitate et de futura morte necesse est incutiat, et quasi clauatis carnibus omnes superbie motus ligno crucis affigat. Deinde mitescere opus est pietate, neque contradicere diuine Scripture siue intellecte, si aliqua uitia nostra percutit; siue non intellecte, quasi nos melius sapere meliusque precipere [1 1Kb] possimus: sed cogitare potius et credere id esse melius et uerius quod ibi scriptum est, etiam si lateat, quam id quod nos per nosmetipsos sapere possumus.

10. Post istos duos gradus timoris atque pietatis ad tertium uenitur scientie gradum, de quo nunc agere institui. Nam in eo se exercet omnis diuinarum Scripturarum studiosus, nichil in eis aliud inuenturus quam diligendum esse Deum propter Deum, et proximum propter Deum: et illum quidem ex toto corde, ex tota anima, ex tota mente diligere; proximum uero tanquam seipsum , id est, ut tota proximi, sicut etiam nostri, dilectio referatur in Deum. De quibus duobus preceptis, cum de rebus ageremus, libro superiore tractauimus. Necesse est ergo, ut primo se quisque in Scripturis inueniat amore huius seculi, hoc est, temporalium rerum, implicatum, longe seiunctum esse a tanto amore Dei et tanto amore proximi, quantum Scriptura ipsa prescribit. Tum uero ille timor quo cogitat de iudicio Dei, et illa pietas qua non potest nisi credere et cedere auctoritati sanctorum Librorum, cogit eum seipsum lugere. Nam ista scientia bone spei hominem non se iactantem, sed lamentantem facit: quo affectu impetrat sedulis precibus consolationem diuini adiutorii, ne desperatione frangatur, et esse incipit in quarto gradu, hoc est fortitudinis, quo esuritur et sititur iustitia. Hoc enim affectu ab omni  mortifera iucunditate rerum transeuntium sese extrahit, et inde se auertens conuertit ad dilectionem eternorum, incommutabilem scilicet unitatem eamdemque Trinitatem.

11. Quam ubi aspexerit, quantum potest, in longinqua radiantem, suique aspectus infirmitate sustinere se illam lucem non posse persenserit; in quinto gradu, hoc est in consilio misericordie, purgat animam tumultuantem quodammodo atque obstrepentem sibi de appetitu inferiorum conceptis sordibus. Hic uero se in dilectione proximi guauiter exercet, in eaque perficitur; et spe iam plenus atque integer uiribus, cum peruenerit usque ad inimici dilectionem, ascendit in sextum gradum, ubi iam ipsum oculum purgat, quo uideri Deus potest, quantum potest ab iis qui huic seculo moriuntur quantum possunt. Nam in tantum uident, in quantum moriuntur huic seculo; in quantum autem huic uiuunt, non uident. Et ideo quamuis iam certior, et non solum tolerabilior, sed etiam iucundior species lucis illius incipiat apparere; in enigmate adhuc tamen et per speculum uideri dicitur , quia magis per fidem quam per speciem ambulatur, cum in hac uita peregrinamur , quamuis conuersationem habeamus in celis  In hoc autem gradu ita purgat oculum cordis, ut ueritati ne ipsum quidem preferat aut conferat proximum; ergo nec seipsum, quia nec illum quem diligit sicut seipsum. Erit ergo iste sanctus tam simplici corde atque mundato, ut neque hominibus placendi studio detorqueatur a uero, nec respectu deuitandorum quorumlibet incommodorum suorum, que aduersantur huic uite. Talis filius ascendit ad sapientiam, que ultima et septima est, qua pacatus tranquillusque perfruitur. Initium enim sapientie timor Domini . Ab illo enim usque ad ipsam per hos gradus tenditur, et uenitur.



CAPUT uIII.---Libri canonici.

12. Sed nos ad tertium illum gradum considerationem referamus, de quo disserere quod Dominus suggesserit, atque tractare instituimus. Erit igitur diuinarum Scripturarum solertissimus indagator, qui primo totas legerit, notasque habuerit, et si nondum intellectu, iam tamen lectione, duntaxat eas que appellantur canonice. Nam ceteras securius leget fide ueritatis instructus, ne preoccupent imbecillem animum, et periculosis mendaciis atque phantasmatibus eludentes preiudicent aliquid contra sanam intelligentiam. In canonicis autem Scripturis, Ecclesiarum catholicarum quamplurium auctoritatem sequatur; inter quas sane ille sint, que apostolicas Sedes habere et Epistolas accipere meruerunt. Tenebit igitur hunc modum in Scripturis canonicis, ut eas que ab omnibus accipiuntur Ecclesiis catholicis, preponat eis quas quedam non accipiunt: in eis uero que non accipiuntur ab omnibus, preponat eas quas plures grauioresque accipiunt, eis quas pauciores minorisque auctoritatis Ecclesie tenent. Si autem alias inuenerit a pluribus, alias a grauioribus haberi, quanquam hoc  facile inuenire non possit, equalis tamen auctoritatis eas habendas puto.

13. Totus autem canon Scripturarum, in quo istam considerationem uersandam dicimus, his libris continetur  : Quinque Moyseos, id est Genesi, Exodo, Leuitico, Numeris, Deuteronomio; et uno libro Iesu Naue, uno Iudicum, uno libello qui appellatur Ruth, qui magis ad Regnorum principium [1 1Kb] uidetur pertinere; deinde quatuor Regnorum, et duobus Paralipomenon, non consequentibus, sed quasi a latere adiunctis simulque pergentibus. Hec est historia, que sibimet annexa tempora continet, atque ordinem rerum: sunt alie tanquam ex diuerso ordine, que neque huic ordini, neque inter se connectuntur, sicut est Iob, et Tobias, et Esther, et Iudith, et Machabeorum libri duo, et Esdre duo, qui magis subsequi uidentur ordinatam illam historiam usque ad Regnorum uel Paralipomenon terminatam: deinde Prophete, in quibus Dauid unus liber Psalmorum; et Salomonis tres, Prouerbiorum, Cantica canticorum, et Ecclesiastes. Nam illi duo libri, unus qui Sapientia, et alius qui Ecclesiasticus inscribitur, de quadam similitudine Salomonis esse dicuntur: nam iehsu Sirach eos conscripsisse constantissime perhibetur  , qui tamen quoniam in auctoritatem recipi meruerunt, inter propheticos numerandi sunt. Reliqui sunt eorum libri, qui proprie Prophete appellantur, duodecim Prophetarum libri singuli, qui connexi sibimet, quoniam nunquam seiuncti sunt, pro uno habentur: quorum Prophetarum nomina sunt hec, Osee, Iel, Amos, Abdias, Ionas, Micheas, Nahum, Habacuc, Sophonias, Aggeus, Zacarias, Malachias: deinde quatuor Prophete sunt maiorum uoluminum, Isaias, Ieremias, Daniel, Ezechiel. His quadraginta quatuor libris Testamenti ueteris terminatur auctoritas  : Noui autem, quatuor libris Euangelii, secundum Mattheum, secundum Marcum, secundum Lucam, secundum Ioannem; quatuordecim Epistolis Pauli apostoli, ad Romanos, ad Corinthios duabus, ad Galatas, ad Ephesios, ad Philippenses, ad Thessalonicenses duabus, ad Colossenses, ad Timotheum duabus, ad Titum, ad Philemonem, ad Hebreos; Petri duabus; tribus Ioannis; una Iude, et una Iacobi; Actibus Apostolorum libro uno, et Apocalypsi Ioannis libro uno.



CAPUT IX.---Qua ratione uacandum studio Scripture.


14. In his omnibus libris timentes Deum et pietate mansueti, querunt uoluntatem Dei. Cuius operis et laboris prima obseruatio est, ut diximus, nosse istos libros, etsi nondum ad intellectum, legendo tamen uel mandare memorie, uel omnino incognitos non habere. Deinde illa que in eis aperte posita sunt, uel precepta uiuendi, uel regule credendi, solertius diligentiusque inuestiganda sunt: que tanto quisque plura inuenit, quanto est intelligentie [1 1Kb] capacior. In iis enim que aperte in Scripturis posita sunt, inueniuntur illa omnia que continent fidem, moresque uiuendi, spem scilicet atque caritatem, de quibus libro superiore tractauimus. Tum uero, facta quadam familiaritate cum ipsa lingua diuinarum Scripturarum, in ea que obscura sunt aperienda et discutienda pergendum est, ut ad obscuriores locutiones illustrandas de manifestioribus sumantur exempla, et quedam certarum sententiarum testimonia dubitationem incertis auferant. In qua re memoria ualet plurimum: que si defuerit, non potest his preceptis dari.



CAPUT X.---Scripturam contingit non intelligi ob ignota signa uel ambigua.

15. Duabus autem causis non intelliguntur que scripta sunt, si aut ignotis, aut ambiguis signis obteguntur. Sunt autem signa uel propria, uel translata. Propria dicuntur, cum his rebus significandis adhibentur, propter quas sunt instituta; sicut dicimus bouem, cum intelligimus pecus [2 1Kb] , quod omnes nobiscum latine lingue homines hoc nomine uocant. Translata sunt, cum et ipse res quas propriis uerbis significamus, ad aliud aliquid significandum usurpantur: sicut dicimus bouem, et per has duas syllabas intelligimus pocus quod isto nomine appellari solet; sed rursus per illud pecus intelligimus euangelistam, quem significauit Scriptura, interpretante Apostolo, dicens, Bouem triturantem non infrenabis .



CAPUT XI.---Ut ignorantia signorum tollatur, necessaria est linguarum cognitio, ac presertim grece et hebree.

16. Contra ignota signa propria magnum remedium est linguarum cognitio. Et latine quidem lingue homines, quos nunc instruendos suscepimus, duabus aliis ad Scripturarum diuinarum cognitionem opus habent, hebrea scilicet et greca; ut ad exemplaria precedentia recurratur, si quam dubitationem attulerit latinorum interpretum infinita uarietas. Quanquam et hebrea uerba non interpretata sepe inueniamus in libris, sicut Amen, et Alleluia, et Racha, et Hosanna, et si qua sunt alia: quorum partim propter sanctiorem auctoritatem, quamuis interpretari potuissent, seruata est antiquitas, sicut est Amen, et Alleluia; partim uero in aliam linguam transferri non potuisse dicuntur, sicut alia duo que posuimus. Sunt enim quedam uerba certarum linguarum, que in usum alterius  lingue per interpretationem transire non possint. Et hoc maxime interiectionibus accidit, que uerba motum animi significant potius, quam sententie concepte [1 1Kb] ullam particulam; nam et hec duo talia esse perhibentur: dicunt enim Racha indignantis esse uocem, Hosanna letantis. Sed non propter hec pauca, que notare atque interrogare facillimum est, sed propter diuersitates, ut dictum est, interpretum, illarum linguarum est cognitio necessaria. Qui enim Scripturas ex hebrea lingua in grecam uerterunt, numerari possunt; latini autem interpretes nullo modo. Ut enim cuique primis fidei temporibus in manus uenit codex grecus, et aliquantulum facultatis sibi utriusque lingue habere uidebatur, ausus est interpretari,



CAPUT XII.---Diuersitas interpretationum utilis. Ex uerborum ambiguitate ut accidit error interpretam.

17. Que quidem res plus adiuuit intelligentiam, quam impediuit, si modo legentes non sint negligentes. Nam nonnullas obscuriores sententias plurium codicum sepe manifestauit inspectio, sicut illud Isaie prophete unus interpres ait, Et domesticos seminis tui ne despexeris; alius autem ait, Et carnem tuam ne despexeris : uterque sibimet inuicem attestatus est. Namque alter ex altero exponitur, quia et caro posset accipi proprie, ut corpus suum quisque ne despiceret, se putaret admonitum; et domestici seminis translate, Christiani possent intelligi, ex eodem uerbi semine nobiscum spiritualiter nati: nunc autem collato interpretum sensu, probabilior occurrit sententia proprie de consanguineis non despiciendis esse preceptum, quoniam domesticos seminis cum ad carnem retuleris, consanguinei potissimum occurrunt; unde esse arbitror illud Apostoli quod ait, Si quo modo ad emulationem adducere potuero carnem meam, ut saluos faciam aliquos ex illis ; id est, ut emulando eos qui crediderant, et ipsi crederent. Carnem enim suam dixit Iudeos, propter consanguinitatem. Item illud eiusdem Isaie prophete, Nisi credideritis, non intelligetis; alius interpretatus est, Nisi credideritis, non permanebitis : quis horum uerba [2 1Kb] secutus sit, nisi exemplaria lingue precedentis legantur, incertum est. Sed tamen ex utroque magnum aliquid insinuatur scienter legentibus. Difficile est enim ita diuersos a se interpretes fieri, ut non se aliqua uicinitate contingant. Ergo, quoniam intellectus in specie sempiterna est, fides uero in rerum temporalium quibusdam cunabulis quasi lacte alit paruulos; nunc autem per fidem ambulamus, non per speciem ; nisi autem per fidem ambulauerimus, ad speciem peruenire non poterimus que non transit, sed permanet, per intellectum purgatum nobis coherentibus ueritati: propterea ille ait, Nisi credideritis, non permanebitis; ille uero, Nisi credideritis, non intelligetis.

18. Et ex ambiguo lingue precedentis plerumque interpres fallitur, cui non bene nota sententia est, et eam significationem transfert, que a sensu scriptoris  penitus aliena est: sicut quidam codices habent, Acuti pedes eorum ad effundendum sanguinem; enim et acutum apud Grecos, et uelocem significat. Ille ergo uidit sententiam, qui transtulit, ueloces pedes eorum ad effundendum sanguinem ; ille autem alius ancipiti signo in aliam partem raptus errauit. Et talia quidem non obscura, sed falsa sunt: quorum alia conditio est; non enim intelligendos, sed emendandos tales codices potius precipiendum est. Hinc est etiam illud, quoniam grece uitulas dicitur, quidam non intellexerunt esse plantationes, et uitulamina interpretati sunt: qui error tam multos codices preoccupauit, ut uix inueniatur aliter scriptum; et tamen sententia manifestissima est, quia clarescit consequentibus uerbis: namque, Adulterine plantationes non dabunt radices altas , conuenientius dicitur quam, uitulamina, que pedibus in terra gradiuntur, et non herent radicibus. Hanc translationem in eo loco etiam cetera contexta custodiunt.



CAPUT XIII.---Interpretationis uitium unde emendari possit.

19. Sed quoniam et que sit ipsa sententia, quam plures interpretes pro sua quisque facultate atque iudicio conantur eloqui, non apparet, nisi in ea lingua inspiciatur quam interpretantur; et plerumque a sensu auctoris deuius aberrat interpres, si non sit doctissimus: aut linguarum illarum, ex quibus in latinam Scriptura peruenit, petenda cognitio est; aut habende interpretationes eorum qui se uerbis nimis obstrinxerunt; non quia sufficiunt, sed ut ex eis ueritas uel error detegatur aliorum [1 1Kb] , qui non magis uerba quam sententias interpretando sequi maluerunt. Nam non solum uerba singula, sed etiam locutiones sepe transferuntur, que omnino in latine lingue usum, si quis consuetudinem ueterum qui latine locuti sunt, tenere uoluerit, transire non possunt. Que aliquando intellectui nichil adimunt, sed offendunt tamen eos qui plus delectantur rebus, cum etiam in earum signis sua quedam seruatur integritas. Nam solecismus qui dicitur, nichil aliud est quam cum uerba non ea lege sibi coaptantur, qua coaptauerunt qui priores nobis non sine auctoritate aliqua locuti sunt. Utrum enim Inter homines, an, Inter hominibus dicatur, ad rerum non pertinet cognitorem. Item barbarismus quid aliud est, nisi uerbum non eis litteris uel sono enuntiatum, quo ab eis qui latine ante nos locuti sunt, enuntiari solet? Utrum enim Ignoscere producta an correpta tertia syllaba dicatur, non multum curat qui peccatis suis Deum ut ignoscat petit, quolibet modo illud uerbum sonare potuerit. Quid est ergo integritas locutionis, nisi aliene [2 1Kb] consuetudinis conseruatio, loquentium ueterum auctoritate firmate.

20. Sed tamen eo magis inde offenduntur homines, quo infirmiores sunt; et eo sunt infirmiores, quo doctiores uideri uolunt, non rerum scientia qua edificamur,  sed signorum qua non inflari omnino difficile est, cum et ipsa rerum scientia sepe ceruicem erigat, nisi dominico reprimatur iugo. Quid enim obest intellectori, quod ita scriptum est: Que est terra in qua isti insidunt super eam, si bona est an nequam; et que sunt ciuitates in quibus ipsi inhabitant in ipsis ? Quam locutionem magis aliene lingue esse arbitror, quam sensum aliquem altiorem. Illud etiam quod iam auferre non possumus de ore cantantium populorum, Super ipsum autem floriet sanctificatio mea , nichil profecto sententie detrahit: auditor tamen peritior mallet hoc corrigi, ut non floriet, sed florebit diceretur; nec quidquam impedit correctionem, nisi consuetudo cantantium. Ista ergo facile etiam contemni possunt, si quis ea cauere noluerit, que sano intellectui nichil detrahunt. At uero illud quod ait Apostolus, Quod stultum est Dei, sapientius est hominibus; et quod infirmum est Dei, fortius est hominibus : si quis in eo grecam locutionem seruare uoluisset, ut diceret, Quod stultum est Dei, sapientius est hominum; et quod infirmum est Dei, fortius est hominum; iret quidem uigilantis lectoris intentio in sententie ueritatem, sed tamen aliquis tardior aut non intelligeret, aut etiam peruerse intelligeret. Non enim tantum uitiosa locutio est in latina lingua talis, uerum et in ambiguitatem cadit; ut quasi hominum stultum uel hominum infirmum sapientius uel fortius uideatur esse quam Dei. Quanquam et illud, sapientius est hominibus, non caret ambiguo, etiamsi solecismo caret. Utrum enim his hominibus ab eo quod est, Huic homini; an his hominibus ab eo quod est, Ab hoc homine, dictum sit, non apparet nisi illuminatione sententie. Melius itaque dicitur, Sapientius est quam homines, et fortius est quam homines.



CAPUT XIu.---Ignoti uerbi et ignote locutionis unde eruenda cognitio.

21. De ambiguis autem signis post loquemur; nunc de incognitis agimus, quorum due forme sunt, quantum ad uerba pertinet. Namque aut ignotum uerbum facit herere lectorem, aut ignota locutio. Que si ex alienis linguis ueniunt, aut querenda sunt ab earum linguarum hominibus, aut eedem lingue, si et otium est et ingenium, ediscende, aut plurium interpretum consulenda collatio est. Si autem ipsius lingue nostre aliqua uerba locutionesque ignoramus, legendi consuetudine audiendique innotescunt. Nulla sane sunt magis mandanda memorie, quam illa uerborum locutionumque genera que ignoramus; ut cum uel peritior occurrerit de quo queri possint, uel talis lectio que uel ex precedentibus uel consequentibus uel utrisque ostendat quam uim habeat, quidue significet quod ignoramus, facile adiuuante memoria possimus aduertere et discere. Quanquam tanta est uis consuetudinis etiam ad discendum, ut qui in Scripturis sanctis quodammodo nutriti educatique sunt, magis alias locutiones mirentur, easque minus latinas putent, quam illas quas in Scripturis didicerunt, neque in latine lingue auctoribus reperiuntur. Plurimum hic quoque  iuuat interpretum numerositas collatis codicibus inspecta atque discussa; tantum absit falsitas: nam codicibus emendandis primitus debet inuigilare solertia eorum qui Scripturas diuinas nosse desiderant, ut emendatis non emendati cedant, ex uno duntaxat interpretationis genere uenientes.



CAPUT Xu.---Commendatur Itala uersio latina, et greca Septuaginta interpretum.

22. In ipsis autem interpretationibus, Itala ceteris preferatur; nam est uerborum tenacior cum perspicuitate sententie. Et latinis quibuslibet emendandis, greci adhibeantur, in quibus Septuaginta interpretum, quod ad uetus Testamentum attinet, excellit auctoritas  ; qui iam per omnes peritiores Ecclesias tanta presentia sancti Spiritus interpretati esse dicuntur, ut os unum tot hominum fuerit. Qui si, ut fertur, multique non indigni fide predicant  , singuli cellis etiam singulis separati cum interpretati essent, nichil in alicuius eorum codice inuentum est quod non iisdem uerbis eodemque uerborum ordine inueniretur in ceteris; quis huic auctoritati conferre aliquid, nedum preferre audeat? Si autem contulerunt ut una omnium communi tractatu iudicioque uox fieret, nec sic quidem quemquam unum hominem qualibet peritia, ad emendandum tot seniorum doctorumque consensum aspirare oportet aut decet. Quamobrem, etiamsi aliquid aliter in hebreis exemplaribus inuenitur quam isti posuerunt, cedendum esse arbitror diuine dispensationi que per eos facta est, ut libri quos gens Iudea ceteris populis, uel religione uel inuidia prodere nolebat, credituris per Dominum Gentibus ministra regis Ptolemei potestate tanto ante proderentur. Itaque fieri potest ut sic illi interpretati sint, quemadmodum congruere Gentibus ille qui eos agebat, et qui unum os omnibus fecerat, Spiritus sanctus iudicauit. Sed tamen, ut superius dixi, horum quoque interpretum qui uerbis tenacius inheserunt, collatio non est inutilis ad explanandam sepe sententiam. Latini ergo, ut dicere ceperam, codices ueteris Testamenti, si necesse fuerit, grecorum auctoritate emendandi sunt, et eorum potissimum qui cum Septuaginta essent, ore uno interpretati esse perhibentur. Libros autem Noui Testamenti, si quid in latinis uarietatibus titubat, grecis cedere oportere non dubium est, et maxime qui apud Ecclesias doctiores et diligentiores reperiuntur.



CAPUT XuI.---Ut translata signa intelligantur iuuat tum linguarum notitia, tum rerum.

23. In translatis uero signis si qua forte ignota  cogunt herere lectorem, partim linguarum notitia, partim rerum, inuestiganda sunt. Aliquid enim ad similitudinem ualet, et procul dubio secretum quiddam insinuat Siloa piscina, ubi faciem lauare iussus est cui oculos Dominus luto de sputo facto inunxerat : quod tamen nomen lingue incognite, nisi Euangelista interpretatus esset, tam magnus intellectus lateret. Sic etiam multa, que ab auctoribus eorumdem Librorum interpretata non sunt, nomina hebrea, non est dubitandum habere non paruam uim atque adiutorium ad soluenda enigmata Scripturarum, si quis ea possit interpretari: quod nonnulli eiusdem lingue periti uiri, non sane paruum beneficium posteris contulerunt, qui separata de Scripturis eadem omnia uerba interpretati sunt; et quid sit Adam, quid Eua, quid Abraham, quid Moyses; siue etiam locorum nomina, quid sit Ierusalem, uel Sion, uel Iericho, uel Sina, uel Libanus, uel Iordanis; uel quecumque alia in illa lingua nobis sunt incognita nomina: quibus apertis et interpretatis, multe in Scripturis figurate locutiones manifestantur.

24. Rerum autem ignorantia facit obscuras figuratas locutiones, cum ignoramus uel animantium, uel lapidum, uel herbarum naturas, aliarumue rerum, que plerumque in Scripturis similitudinis alicuius gratia ponuntur. Nam et de serpente quod notum est, totum corpus eum pro capite obiicere ferientibus, quantum illustrat sensum illum, quo Dominus iubet astutos nos esse sicut serpentes ; ut scilicet pro capite nostro, quod est Christus, corpus potius persequentibus offeramus, ne fides christiana tanquam [1 1Kb] necetur in nobis, si parcentes corpori negemus Deum! uel illud, quod per cauerne angustias coarctatus, deposita ueteri tunica uires nouas accipere dicitur, quantum concinit ad imitandam ipsam serpentis astutiam, exuendumque ipsum ueterem hominem, sicut Apostolus dicit, ut induamur nouo ; et exuendum per angustias, dicente Domino, Intrate per angustam portam ! Ut ergo notitia nature serpentis illustrat multas similitudines quas de hoc animante dare Scriptura consueuit; sic ignorantia nonnullorum animalium que non minus per similitudines commemorat, impedit plurimum intellectorem [2 1Kb] . Sic lapidum, sic herbarum, uel quecumque tenentur radicibus. Nam et carbunculi notitia, quod lucet in tenebris, multa illuminat etiam obscura librorum, ubicumque propter similitudinem ponitur; et ignorantia berylli uel adamantis claudit plerumque intelligentie fores. Nec aliam ob causam facile est intelligere pacem perpetuam significari olee ramusculo, quem rediens ad arcam columba pertulit , nisi quia nouimus et olei lenem contactum non facile alieno humore corrumpi, et arborem ipsam frondere perenniter. Multi autem propter ignorantiam hyssopi, dum nesciunt quam uim habeat, uel ad purgandum pulmonem, uel, ut dicitur, ad saxa radicibus  penetranda, cum sit herba breuis atque humilis, omnino inuenire non possunt quare sit dictum, Asperges me hyssopo, et mundabor .

25. Numerorum etiam imperitia multa facit non intelligi, translate ac mystice posita in Scripturis. Ingenium quippe, ut ita dixerim, ingenuum non potest non moueri quid sibi uelit quod et Moyses, et Elias, et ipse Dominus quadraginta diebus ieiunauerunt . Cuius actionis figuratus quidam nodus, nisi huius numeri cognitione et consideratione, non soluitur. Habet enim denarium quater, tanquam cognitionem omnium rerum intextam temporibus. Quaternario namque numero et diurna et annua curricula peraguntur: diurna matutinis, meridianis, uespertinis, nocturnisque horarum spatiis; annua uernis, estiuis, autumnalibus, hiemalibusque mensibus. A temporum autem delectatione dum in temporibus uiuimus, propter eternitatem in qua uiuere uolumus, abstinendum et ieiunandum est: quamuis temporum cursibus ipsa nobis insinuetur doctrina contemnendorum temporum et appetendorum eternorum. Porro autem denarius numerus Creatoris atque creature significat scientiam: nam trinitas Creatoris est, septenarius autem numerus creaturam indicat, propter uitam et corpus. Nam in illa tria sunt, unde etiam toto corde, tota anima, tota mente diligendus est Deus ; in corpore autem quatuor manifestissima apparent, quibus constat, elementa. In hoc ergo denario dum temporaliter nobis insinuatur, id est, quater ducitur, caste et continenter, a temporum delectatione uiuere, hoc est quadraginta diebus ieiunare monemur. Hoc Lex, cuius persona est in Moyse, hoc Prophetia, cuius personam gerit Elias, hoc ipse Dominus monet; qui tanquam testimonium habens ex Lege et Prophetis, medius inter illos in monte, tribus discipulis uidentibus atque stupentibus, claruit . Deinde ita queritur quomodo quinquagenarius de quadragenario numero existat, qui non mediocriter in nostra religione sacratus est propter Pentecosten , et quomodo ter ductus propter tria tempora, ante Legem, sub Lege, sub Gratia, uel propter nomen Patris, et Filii, et Spiritus sancti, adiuncta eminentius ipsa Trinitate, ad purgatissime Ecclesie mysterium referatur, perueniatque ad centum quinquaginta tres pisces, quos retia post resurrectionem Domini in dexteram partem missa ceperunt . Ita multis aliis atque aliis numerorum formis quedam similitudinum in sanctis Libris secreta ponuntur, que propter numerorum imperitiam legentibus clausa sunt.

26. Non pauca etiam claudit atque obtegit nonnullarum rerum musicarum ignorantia. Nam et de psalterii et cithare differentia, quidam non inconcione aliquas rerum figuras aperuit: et decem chordarum psalterium , non importune inter doctos queritur utrum habeat aliquam musice legem, que ad tantum neruorum numerum cogat; an uero, si non habet, eo ipso magis sacrate accipiendus sit ipse numerus, uel propter decalogum  Legis, de quo item numero si queratur, nonnisi ad Creatorem creaturamque referendus est, uel propter superius expositum ipsum denarium. Et ille numerus edificationis templi, qui commemoratur in Euangelio, quadraginta scilicet et sex annorum , nescio quid musicum sonat; et relatus ad fabricam Dominici corporis, propter quam templi mentio facta est, cogit nonnullos hereticos confiteri Filium Dei non falso, sed uero et humano corpore indutum: et numerum quippe et musicam plerisque locis in sanctis Scripturis honorabiliter posita inuenimus.



CAPUT XuII.---Origo fabule Musarum nouem.

27. Non enim audiendi sunt errores gentilium superstitionum, qui nouem Musas Iouis et Memorie [1 1Kb] filias esse finxerunt. Refellit eos uarro, quo nescio utrum apud eos quisquam talium rerum doctior uel curiosior esse possit. Dicit enim ciuitatem nescio quam, non enim nomen recolo, locasse apud tres artifices terna simulacra Musarum, quod in templo Apollinis donum poneret, ut quisquis artificum pulchriora formasset, ab illo potissimum electa emeret. Itaque contigisse ut opera sua quoque illi artifices eque pulchra explicarent, et placuisse ciuitati omnes nouem, atque omnes esse emptas, ut in Apollinis templo dedicarentur; quibus postea dicit Hesiodum petam imposuisse uocabula. Non ergo Iupiter nouem Musas genuit, sed tres fabri ternas creauerunt. Tres autem non propterea illa ciuitas locauerat, quia in somnis eas uiderat, aut tot se cuiusquam illorum oculis demonstrauerant; sed quia facile erat animaduertere omnem sonum, que materies cantilenarum est, triformem esse natura. Aut enim uoce editur, sicuti eorum est qui faucibus sine organo canunt; aut flatu, sicut tubarum et tibiarum; aut pulsu, sicut in citharis et tympanis, et quibuslibet aliis que percutiendo canora sunt.



CAPUT XuIII.---Profani si quid bene dixerunt, non aspernandum.

28. Sed siue ita se habeat quod uarro retulit, siue non ita; nos tamen non propter superstitionem profanorum debemus musicam fugere, si quid inde utile ad intelligendas sanctas Scripturas rapere potuerimus; nec ad illorum theatricas nugas conuerti, si aliquid de citharis et de organis, quod ad spiritualia capienda ualeat, disputemus. Neque enim et litteras discere non debuimus, quia earum repertorem [2 1Kb] dicunt esse Mercurium; aut quia iustitie uirtutique templa dedicarunt, et que corde gestanda sunt in lapidibus adorare maluerunt, propterea nobis iustitia uirtusque fugienda est: imo uero quisquis bonus uerusque christianus est, Domini sui esse intelligat, ubicumque inuenerit ueritatem, quam confitens [3 1Kb] et agnoscens, etiam in Litteris sacris superstitiosa figmenta repudiet; doleatque homines atque caueat, qui cognoscentes Deum, non ut Deum glorificauerunt, aut gratias  egerunt, sed euanuerunt in cogitationibus suis, et obscuratum est cor insipiens eorum: dicentes enim se esse sapientes, stulti facti sunt, et immutauerunt gloriam incorruptibilis Dei in similitudinem imaginis corruptibilis hominis, et uolucrum, et quadrupedum, et serpentium .



CAPUT XIX.---Doctrinarum genera duo reperta apud Ethnicos.

29. Sed ut totum istum locum, nam est maxime necessarius, diligentius explicemus; duo sunt genera doctrinarum, que in gentilibus etiam moribus exercentur. Unum earum rerum quas instituerunt homines; alterum earum quas animaduerterunt iam peractas aut diuinitus institutas. Illud quod est secundum institutiones hominum, partim superstitiosum est, partim non est.



CAPUT XX.---Scientie quas homines instituerunt alique superstitionum plene. Catonis dictum lepidum.

30. Superstitiosum est quidquid institutum est ab hominibus ad facienda et colenda idola pertinens, uel ad colendam sicuti Deum creaturam partemue ullam creature; uel ad consultationes et pacta quedam significationum cum demonibus placita atque federata, qualia sunt molimina magicarum artium, que quidem commemorare potius quam docere assolent pete. Ex quo genere sunt, sed quasi licentiore uanitate, aruspicum et augurum libri. Ad hoc genus pertinent omnes etiam ligature atque remedia, que medicorum quoque disciplina condemnat, siue in precantationibus, siue in quibusdam notis quos characteres uocant, siue in quibusque rebus suspendendis atque illigandis, uel etiam aptandis [1 1Kb] quodammodo, non ad temperationem corporum, sed ad quasdam significationes aut occultas, aut etiam manifestas; que mitiore nomine physica uocant, ut quasi non superstitione implicare, sed natura prodesse uideantur: sicut sunt inaures in summo aurium singularum, aut de struthionum ossibus ansule in digitis, aut cum tibi dicitur singultienti, ut dextera manu sinistrum pollicem teneas.

31. His adiunguntur millia inanissimarum obseruationum, si membrum aliquod salierit, si iunctim ambulantibus amicis lapis, aut canis, aut puer medius interuenerit: atque illud quod lapidem calcant, tanquam diremptorem amicitie, minus molestum est, quam quod innocentem puerum colapho percutiunt, si pariter ambulantibus intercurrit. Sed bellum est quod aliquando pueri uindicantur a canibus: nam plerumque tam superstitiosi sunt quidam, ut etiam canem qui medius interuenerit, ferire audeant, non impune; namque a uano remedio cito ille interdum percussorem suum ad uerum medicum mittit. Hinc sunt etiam illa, limen calcare cum ante domum suam transit; redire ad lectum, si quis dum se calceat sternutauerit; redire domum, si procedens offenderit; cum uestis a soricibus roditur, plus tremere suspicione  [1 1Kb] futuri mali, quam presens damnum dolere. Unde illud eleganter dictum est Catonis, qui cum esset consultus a quodam, qui sibi a soricibus erosas caligas diceret; respondit non esse illud monstrum, sed uere monstrum habendum fuisse, si sorices a caligis roderentur.



CAPUT XXI.---Superstitio mathematicorum.

32. Neque illi ab hoc genere perniciose superstitionis segregandi sunt, qui genethliaci, propter natalium dierum considerationes, nunc autem uulgo mathematici uocantur. Nam et ipsi quamuis ueram stellarum positionem, cum quisque nascitur, consectentur, et aliquando etiam peruestigent; tamen quod inde conantur uel actiones nostras uel actionum euenta predicere, nimis errant, et uendunt imperitis hominibus miserabilem seruitutem. Nam quisque liber ad huiusmodi mathematicum cum ingressus fuerit, dat pecuniam ut seruus inde exeat aut Martis, aut ueneris, uel potius omnium siderum; quibus illi qui primi errauerunt, erroremque posteris propinauerunt, uel bestiarum propter similitudinem, uel hominum ad ipsos homines honorandos imposuerunt uocabula. Non enim mirandum est, cum etiam propioribus recentioribusque temporibus, sidus quod appellamus Luciferum, honori et nomini Cesaris Romani dicare conati sunt  . Et fortasse factum esset atque isset in uetustatem, nisi auia eius uenus preoccupasset hoc nominis predium; neque iure ullo ad heredes traiiceret, quod nunquam uiua possederat aut possidendum petiuerat. Nam ubi uacabat locus, neque alicuius priorum mortuorum honore tenebatur, factum est quod in rebus talibus fieri solet. Pro quintili enim et sextili mensibus, Iulium atque Augustum uocamus, de honoribus hominum Iulii Cesaris et Augusti Cesaris nuncupatos; ut facile qui uoluerit intelligat etiam illa sidera prius sine his nominibus celo uagata esse: mortuis autem illis quorum honorare memoriam uel coacti sunt homines regia potestate, uel placuit humana uanitate, nomina eorum imponentes sideribus, eos ipsos sibi mortuos in celum leuare uidebantur. Sed quodlibet uocentur ab hominibus, sunt tamen sidera, que Deus instituit et ordinauit ut uoluit; et est certus motus illorum, quo tempora distinguuntur atque uariantur. Quem motum notare, cum quisque nascitur, quo modo se habeat, facile est, per eorum inuentas conscriptasque regulas, quos sancta Scriptura condemnat, dicens: Si enim tantum potuerunt scire, ut possent estimare seculum, quomodo eius Dominum non facilius inuenerunt ?



CAPUT XXII.---Obseruatio siderum ad cognoscendam uite seriem uana.

33. Sed ex ea notatione uelle nascentium mores, actus, euenta predicere, magnus error et magna dementia est. Et apud eos quidem qui talia dediscenda didicerunt, sine ulla dubitatione refellitur hec superstitio. Constellationes enim quas uocant, notatio  est siderum, quomodo se habebant cum ille nasceretur, de quo isti miseri a miserioribus consuluntur. Fieri autem potest, ut aliqui gemini tam sequaciter fundantur ex utero, ut interuallum temporis inter eos nullum possit apprehendi, et constellationum numeris annotari. Unde necesse est nonnullos geminos easdem habere constellationes, cum paria rerum, uel quas agunt uel quas patiuntur, euenta non habeant, sed plerumque ita disparia, ut alius felicissimus, alius infelicissimus uiuat: sicut Esau et Iacob geminos accepimus natos, ita ut Iacob, qui posterior nascebatur, manu plantam precedentis fratris tenens inueniretur . Horum certe dies atque hora nascentium aliter notari non posset, nisi ut amborum constellatio esset una; quantum autem intersit inter amborum mores, facta, labores atque successus, Scriptura testis est, iam ore omnium gentium peruagata [1 1Kb] .

34. Neque enim ad rem pertinet, quod dicunt ipsum momentum minimum atque angustissimum temporis, quod geminorum partum disterminat, multum ualere in rerum natura atque celestium corporum rapidissima uelocitate. Etsi enim concedam ut plurimum ualeat, tamen in constellationibus a mathematico inueniri non potest, quibus inspectis se fata dicere profitetur. Quod ergo in constellationibus non inuenit, quas necesse est unas inspiciat, siue de Iacob, siue de eius fratre consulatur; quid ei prodest si distat in celo quod temere securus infamat, et non distat [2 1Kb] in tabula quam frustra sollicitus intuetur? Quare iste quoque opiniones quibusdam rerum signis humana presumptione institutis, ad eadem illa quasi quedam cum demonibus pacta et conuenta referende sunt.



CAPUT XXIII.---Cur repudianda genethliacorum scientia.

35. Hinc enim fit ut occulto quodam iudicio diuino, cupidi malarum rerum homines tradantur illudendi et decipiendi pro meritis uoluntatum suarum, illudentibus eos atque decipientibus preuaricatoribus angelis; quibus ista mundi pars infima, secundum pulcherrimum ordinem rerum, diuine prouidentie lege subiecta est. Quibus illusionibus et deceptionibus euenit, ut istis superstitiosis et perniciosis diuinationum generibus multa preterita et futura dicantur, nec aliter accidant, quam dicuntur; multaque obseruantibus secundum obseruationes suas eueniant, quibus implicati curiosiores fiant, et sese magis magisque inserant multiplicibus laqueis perniciosissimi erroris. Hoc genus fornicationis anime salubriter diuina Scriptura non tacuit; neque ab ea sic deterruit animam, ut propterea talia negaret esse sectanda quia falsa dicuntur a professoribus eorum, sed etiam si dixerint uobis, inquit, et ita euenerit, ne credatis eis . Non enim quia imago Samuelis mortui Sauli regi  uera prenuntiauit , propterea talia sacrilegia, quibus imago illa presentata est, minus exsecranda sunt: aut quia in Actibus Apostolorum uentriloqua [1 1Kb] femina uerum testimonium perhibuit Apostolis Domini, idcirco Paulus apostolus pepercit illi spiritui, ac non potius feminam illius demonii correptione atque exclusione mundauit .

36. Omnes igitur artes huiusmodi uel nugatorie uel noxie superstitionis, ex quadam pestifera societate hominum et demonum, quasi pacta quedam infidelis et dolose amicitie constituta, penitus sunt repudianda et fugienda christiano: Non quod idolum sit aliquid, ait Apostolus, sed quia que immolant, demoniis immolant, et non Deo; nolo autem uos socios demoniorum fieri . Quod autem de idolis, et de immolationibus, que honori eorum exhibentur, dixit Apostolus, hoc de omnibus imaginariis signis sentiendum est, que uel ad cultum idolorum, uel ad creaturam eiusque partes tanquam Deum colendas trahunt, uel ad remediorum aliarumque obseruationum curam pertinent; que non sunt diuinitus ad dilectionem Dei et proximi tanquam publice constituta, sed per priuatas appetitiones rerum temporalium corda dissipant miserorum. In omnibus ergo istis doctrinis societas demonum formidanda atque uitanda est, qui nichil cum principe suo diabolo nisi reditum nostrum claudere atque obserare conantur. Sicut autem de stellis, quas condidit et ordinauit Deus, humane et deceptorie coniecture ab hominibus institute sunt; sic etiam de quibusque nascentibus uel quoquo modo diuine prouidentie administratione existentibus rebus, multi multa humanis suspicionibus, quasi regulariter coniectata [2 1Kb] , litteris mandauerunt, si forte insolite acciderint, tanquam si mula pariat, aut fulmine aliquid percutiatur.



CAPUT XXIu.---Societas et pactum cum demonibus in superstitioso rerum usu.

37. Que omnia tantum ualent, quantum presumptione animorum quasi communi quadam lingua cum demonibus federata sunt. Que tamen plena sunt omnia pestifere curiositatis, cruciantis sollicitudinis, mortifere seruitutis. Non enim quia ualebant, animaduersa sunt; sed animaduertendo atque signando [3 1Kb] iactum est ut ualerent. Et ideo diuersis diuerse proueniunt secundum cogitationes et presumptiones suas. Illi enim spiritus qui decipere uolunt, talia procurant cuique, qualibus eum irretitum per suspiciones et consensiones eius uident. Sicut enim, uerbi gratia,  una figura littere X que decussatim notatur, aliud apud Grecos, aliud apud Latinos ualet, non natura, sed placito et consensione significandi; et ideo qui utramque linguam nouit, si homini Greco uelit aliquid significare scribendo, non in ea significatione ponit hanc litteram, in qua eam ponit cum homini scribit Latino: et Beta uno eodemque sono, apud Grecos littere, apud Latinos oleris nomen est; et cum dico, Lege, in his duabus syllabis, aliud Grecus, aliud Latinus intelligit: sicut ergo he omnes significationes pro sue cuiusque societatis consensione animos mouent, et quia diuersa consensio est, diuerse mouent; nec ideo consenserunt in eas homines, quia iam ualebant ad significationem, sed ideo ualent, quia consenserunt in eas: sic etiam illa signa, quibus perniciosa demonum societas comparatur, pro cuiusque obseruationibus ualent. Quod manifestissime ostendit ritus augurum, qui et antequam obseruent, et posteaquam obseruata signa tenuerint, id agunt ne uideant uolatus, aut audiant uoces auium; quia nulla ista signa sunt, nisi consensus obseruantis accedat.



CAPUT XXu.---In institutis humanis non superstitiosis quedam superflua, quedam commoda et necessaria.

38. Quibus amputatis atque eradicatis ab animo christiano, deinceps uidende sunt institutiones hominum non superstitiose, id est, non cum demonibus, sed cum ipsis hominibus institute. Namque omnia que ideo ualent inter homines, quia placuit inter eos ut ualeant, instituta hominum sunt: quorum partim superflua luxuriosaque instituta sunt, partim commoda et necessaria. Illa enim signa que saltando faciunt histriones, si natura, non instituto et consensione hominum ualerent; non primis temporibus, saltante pantomimo  , preco pronuntiaret populis Carthaginis quid saltator uellet intelligi. Quod adhuc multi meminerunt senes, quorum relatu hec solemus audire. Quod ideo credendum est, quia nunc quoque si quis theatrum talium nugarum imperitus intrauerit, nisi ei dicatur ab altero quid illi motus significent, frustra totus intentus est. Appetunt tamen omnes quamdam similitudinem in significando, ut ipsa signa, in quantum possunt, rebus que significantur similia sint. Sed quia multis modis simile aliquid alicui potest esse, non constant talia signa inter homines, nisi consensus accedat.

39. In picturis uero et statuis, ceterisque huiusmodi simulatis operibus, maxime peritorum artificum, nemo errat cum similia uiderit, ut agnoscat quibus sint rebus similia. Et hoc totum genus inter superflua hominum instituta numerandum est, nisi cum interest quid eorum, qua de causa, et ubi, et quando, et cuius auctoritate fiat. Millia denique fictarum fabularum et falsitatum, quarum mendaciis homines delectantur, humana instituta sunt. Et nulla magis hominum propria, que a seipsis habent, existimanda sunt, quam queque falsa atque mendacia. Commoda uero et necessaria  hominum cum hominibus instituta sunt, quecumque in habitu et cultu corporis ad sexus uel honores discernendos differentia placuit; et innumerabilia genera significationum sine quibus humana societas, aut non omnino, aut minus commode geritur; queque in ponderibus atque mensuris, et nummorum impressionibus uel estimationibus, sua cuique ciuitati et populo sunt propria; et cetera huiusmodi, que nisi hominum instituta essent, non per diuersos populos uaria essent, nec in ipsis singulis populis pro arbitrio suorum principum mutarentur.

40. Sed hec tota pars humanorum institutorum, que ad usum uite necessarium proficiunt, nequaquam est fugienda christiano; imo etiam quantum satis est, intuenda, memoriaque retinenda.



CAPUT XXuI.---Que hominum instituta fugienda, et que amplectenda sint.

Adumbrata enim quedam et naturalibus utcumque similia hominum instituta sunt. Quorum ea que ad societatem, ut dictum est, demonum pertinent, penitus repudianda sunt et detestanda: ea uero que homines cum hominibus habent, assumenda, in quantum non sunt luxuriosa atque superflua; et maxime litterarum figure, sine quibus legere non possumus, linguarumque uarietas quantum satis est, de qua superius disputauimus. Ex eo genere sunt etiam note, quas qui didicerunt proprie iam notarii appellantur. Utilia sunt ista, nec discuntur illicite, nec superstitione implicant, nec luxu eneruant, si tantum occupent, ut maioribus rebus, ad quas adipiscendas seruire debent, non sint impedimento.



CAPUT XXuII.---Scientiarum quas homines non instituerunt, alique iuuant ad intelligentiam Scripturarum.

41. Iamuero illa que non instituendo, sed aut transacta temporibus, aut diuinitus instituta, inuestigando homines prodiderunt, ubicumque discantur, non sunt hominum instituta existimanda. Quorum alia sunt ad sensum corporis, alia uero ad rationem animi pertinentia. Sed illa que sensu corporis attinguntur, uel narrata credimus, uel demonstrata sentimus, uel experta coniicimus.



CAPUT XXuIII.---Historia quatenus iuuet.

42. Quidquid igitur de ordine temporum transactorum indicat ea que appellatur historia, plurimum nos adiuuat ad sanctos Libros intelligendos, etiamsi preter Ecclesiam puerili eruditione discatur. Nam et per Olympiadas, et per Consulum nomina multa sepe queruntur a nobis; et ignorantia consulatus, quo natus est Dominus, et quo passus est, nonnullos cegit errare, ut putarent quadraginta sex annorum etate passum esse Dominum, quia per tot annos edificatum templum esse dictum est a Iudeis, quod imaginem Dominici corporis habebat. Et annorum quidem fere triginta baptizatum esse retinemus auctoritate euangelica : sed postea quot annos in hac uita egerit, quanquam textu ipso actionum eius animaduerti possit; tamen ne aliunde caligo dubitationis oriatur, de historia gentium collata cum Euangelio, liquidius  certiusque colligitur. Tunc enim uidebitur non frustra esse dictum, quod quadraginta sex annis templum edificatum sit, ut cum referri iste numerus ad etatem Domini non potuerit, ad secretiorem instructionem humani corporis referatur, quo indui propter nos non dedignatus est unicus Dei Filius, per quem facta sunt omnia.

43. De utilitate autem historie, ut omittam Grecos, quantam noster Ambrosius questionem soluit, calumniantibus Platonis lectoribus et dilectoribus; qui dicere ausi sunt omnes Domini nostri Iesu Christi sententias, quas mirari et predicare coguntur, de Platonis libris eum didicisse, quoniam longe ante humanum aduentum Domini Platonem fuisse, negari non potest! Nonne memoratus episcopus, considerata historia gentium, cum reperisset Platonem Ieremie temporibus profectum fuisse in Aegyptum, ubi propheta ille tunc erat  , probabilius esse ostendit quod Plato potius nostris Litteris per Ieremiam fuerit imbutus, ut illa posset docere uel scribere que iure laudantur? Ante Litteras enim gentis Hebreorum, in qua unius Dei cultus emicuit, ex qua secundum carnem uenit Dominus noster, nec ipse quidem Pythagoras fuit, a cuius posteris Platonem theologiam didicisse isti asserunt. Ita consideratis temporibus fit multo credibilius istos potius de Litteris nostris habuisse quecumque bona et uera dixerunt, quam de Platonis Dominum Iesum Christum, quod dementissimum est credere.

44. Narratione autem historica cum preterita etiam hominum instituta narrantur, non inter humana instituta ipsa historia numeranda est; quia iam que transierunt, nec infecta fieri possunt, in ordine temporum habenda sunt, quorum est conditor et administrator Deus. Aliud est enim facta narrare, aliud docere facienda. Historia facta narrat fideliter atque utiliter; libri autem aruspicum, et queque similes littere, facienda uel obseruanda intendunt docere, monitoris audacia, non indicis [1 1Kb] fide.



CAPUT XXIX.---Ad Scripturarum intelligentiam quatenus conducat animalium, herbarum, etc., presertimque siderum cognitio.

45. Est etiam narratio demonstrationi similis, qua non preterita, sed presentia indicantur ignaris. In quo genere sunt quecumque de locorum situ, naturisque animalium, lignorum, herbarum, lapidum, aliorumue corporum scripta sunt. De quo genere superius egimus, eamque cognitionem ualere ad enigmata Scripturarum soluenda docuimus: non ut pro quibusdam signis adhibeantur, tanquam ad remedia uel machinamenta superstitionis alicuius; nam et illud genus iam distinctum ab hoc licito et libero separauimus. Aliud est enim dicere, Tritam istam herbam si biberis, uenter non dolebit; et aliud est dicere, Istam herbam collo si suspenderis, uenter non dolebit. Ibi enim probatur contemperatio salubris, hic significatio superstitiosa damnatur. Quanquam ubi precantationes,  et inuocationes, et characteres non sunt, plerumque dubium est utrum res que alligatur, aut quoquo modo adiungitur sanando corpori, uI nature ualeat, quod libere adhibendum est, an significatiua quadam obligatione proueniat, quod tanto prudentius oportet cauere christianum, quanto efficacius prodesse uidebitur. Sed ubi latet qua causa quid ualeat, quo animo quisque utatur interest, duntaxat in sanandis uel temperandis corporibus, siue in medicina, siue in agricultura.

46. Siderum autem cognoscendorum non narratio, sed demonstratio est, quorum perpauca Scriptura commemorat. Sicut autem plurimis notus est lune cursus, qui etiam ad passionem Domini anniuersarie celebrandam solemniter adhibetur; sic paucissimis ceterorum quoque siderum uel ortus, uel occasus, uel alia quelibet momenta sine ullo sunt errore notissima. Que per seipsam cognitio, quanquam superstitione non alliget, non multum tamen ac prope nichil adiuuat tractationem diuinarum Scripturarum, et infructuosa intentione plus impedit; et quia familiaris est perniciosissimo errori fatua fata cantantium, commodius honestiusque contemnitur. Habet autem preter demonstrationem presentium, etiam preteritorum narrationi simile aliquid, quod a presenti positione, motuque siderum, et in preterita eorum uestigia regulariter licet recurrere. Habet etiam futurorum regulares coniecturas, non suspiciosas et ominosas, sed ratas et certas; non ut ex eis aliquid trahere in nostra facta [1 1Kb] et euenta tentemus, qualia genethliacorum deliramenta sunt, sed quantum ad ipsa pertinet sidera. Nam sicut is qui computat lunam, cum hodie inspexerit quota sit, et ante quotlibet annos quota fuerit, et post quotlibet annos quota futura sit potest dicere; sic de unoquoque siderum, qui ea perite computant, respondere consueuerunt. De qua tota cognitione, quantum ad usum eius attinet, quid mihi uideretur aperui.



CAPUT XXX.---Quid eodem conferant artes mechanice.

47. Artium etiam ceterarum, quibus aliquid fabricatur, uel quod remaneat post operationem artificis ab illo effectum, sicut domus, et scamnum, et uas aliquod, atque alia huiuscemodi; uel que ministerium quoddam exhibent operanti Deo, sicut medicina, et agricultura, et gubernatio; uel quarum omnis effectus est actio, sicut saltationum et cursionum et luctaminum: harum ergo cunctarum artium de preteritis experimenta faciunt etiam futura coniici; nam nullus earum artifex membra mouet in operando, nisi preteritorum memoriam cum futurorum exspectatione contexat. Harum autem cognitio tenuiter in ipsa humana uita cursimque usurpanda est, non ad operandum, nisi forte officium aliquod cogat, de quo nunc non agimus; sed ad iudicandum, ne omnino nesciamus quid Scriptura uelit insinuare, cum de his artibus aliquas figuratas locutiones inserit.



CAPUT XXXI.---Quid iuuet dialectica. Sophismata.

48. Restant ea que non ad corporis sensus, sed ad rationem animi pertinent, ubi disciplina regnat  disputationis et numeri. Sed disputationis disciplina ad omnia genera questionum, que in Litteris sanctis sunt penetranda et dissoluenda, plurimum ualet: tantum ibi cauenda est libido rixandi, et puerilis quedam ostentatio decipiendi aduersarium. Sunt enim multa que appellantur sophismata, false conclusiones rationum, et plerumque ita ueras imitantes, ut non solum tardos, sed ingeniosos etiam minus diligenter attentos decipiant. Proposuit enim quidam, dicens ei cum quo loquebatur: Quod ego sum, tu non es. At ille consensit: uerum enim erat ex parte, uel eo ipso quod iste insidiosus, ille simplex erat. Tunc iste addidit: Ego autem homo sum. Hoc quoque cum ab illo accepisset, conclusit dicens: Tu igitur non es homo  . Quod genus captiosarum conclusionum. Scriptura, quantum existimo, detestatur illo loco, ubi dictum est: Qui sophistice loquitur, odibilis est . Quanquam etiam sermo non captiosus, sed tamen abundantius quam grauitatem decet, uerborum ornamenta consectans, sophisticus dicitur.

49. Sunt etiam uere connexiones ratiocinationis falsas habentes sententias, que consequuntur errorem illius cum quo agitur: que tamen ad hoc inferuntur a bono et docto homine, ut in iis erubescens ille cuius errorem consequuntur, eumdem relinquat errorem; quia si in eodem manere uoluerit, necesse est etiam illa que damnat, tenere cogatur. Non enim uera inferebat Apostolus, cum diceret, Neque Christus resurrexit; et illa alia, Inanis est predicatio nostra, inanis est et fides uestra ; et deinceps alia que omnino falsa sunt, quia et Christus resurrexit, et non erat inanis predicatio eorum qui hoc annuntiabant, nec fides eorum qui hoc crediderant: sed ista falsa uerissime connectebantur illi sententie qua dicebatur non esse resurrectionem mortuorum. Istis autem falsis repudiatis, quoniam uera erant si mortui non resurgunt, consequens erit resurrectio mortuorum. Cum ergo sint uere connexiones, non solum uerarum, sed etiam falsarum sententiarum, facile est ueritatem connexionum etiam in scholis illis discere, que preter Ecclesiam sunt. Sententiarum autem ueritas in sanctis Libris ecclesiasticis inuestiganda est.



CAPUT XXXII.---ueritas connexionum non ab hominibus instituta est, sed tantum obseruata.

50. Ipsa tamen ueritas connexionum non instituta, sed animaduersa est ab hominibus et notata, ut eam possint uel discere uel docere: nam est in rerum ratione perpetua et diuinitus instituta. Sicut enim qui narrat ordinem temporum, non eum ipse componit; et locorum situs, aut naturas animalium uel stirpium uel lapidum qui ostendit, non res ostendit ab hominibus institutas; et ille qui demonstrat sidera eorumque motus, non a se uel ab homine aliquo rem institutam demonstrat: sic etiam qui dicit, Cum falsum est quod consequitur, necesse est ut falsum sit quod precedit; uerissime dicit, neque ipse facit ut ita sit, sed tantum ita esse demonstrat. Ex  hac regula illud est quod de apostolo Paulo commemorauimus: precedit enim non esse resurrectionem mortuorum, quod dicebant illi quorum errorem destruere uolebat Apostolus. Porro illam sententiam precedentem, qua dicebant non esse resurrectionem mortuorum, necessario sequitur, Neque Christus resurrexit: hoc autem quod sequitur, falsum est; Christus enim resurrexit: falsum est ergo et quod precedit; precedit autem, non esse resurrectionem mortuorum est igitur resurrectio mortuorum. Quod totum breuiter ita dicitur: Si non est resurrectio mortuorum, neque Christus resurrexit: Christus autem resurrexit; est igitur resurrectio mortuorum. Hoc ergo, ut consequenti ablato auferatur etiam necessario quod precedit, non instituerunt homines, sed ostenderunt. Et hec regula pertinet ad ueritatem connexionum, non ad ueritatem sententiarum.



CAPUT XXXIII.---In falsis sententiis conclusiones uere esse possunt, et in ueris false.

51. Sed in hoc loco de resurrectione cum ageretur, et regula connexionis uera est, et ipsa in conclusione sententia. In falsis autem sententiis, connexionis ueritas est isto modo: faciamus aliquem concessisse, Si animal est cochlea, uocem habet; hoc concesso, cum probatum fuerit uocem cochleam non habere, quoniam consequenti ablato illud quod precedit aufertur, concluditur non esse animal cochleam. Que sententia falsa est, sed ex concesso falso uera est conclusionis connexio. ueritas itaque sententie per seipsam ualet; ueritas autem connexionis ex eius cum quo agitur, opinione uel concessione consistit. Ideo autem, ut supra diximus, infertur uera connexione quod falsum est, ut eum cuius errorem corrigere uolumus, peniteat concessisse precedentia, quorum consequentia uidet esse respuenda. Iam hinc intelligere facile est, sicut in falsis sententiis ueras, sic in ueris sententiis falsas conclusiones esse posse. Fac enim aliquem proposuisse, Si iustus est ille, bonus est, et esse concessum; deinde assumpsisse, Non est autem iustus; quo item concesso, intulisse conclusionem, Non est igitur bonus. Que tamen etsi uera sint omnia, non est tamen uera regula conclusionis. Non enim sicut ablato consequenti aufertur necessario quod precedit, ita etiam ablato precedenti aufertur necessario quod consequitur. Quia uerum est, cum dicimus, Si orator est, homo est: ex qua propositione si assumamus, Non est autem orator; non erit consequens cum intuleris, Non est igitur homo.



CAPUT XXXIu.---Aliud est nosse leges conclusionum, aliud ueritatem sententiarum.

52. Quapropter aliud est nosse regulas connexionum, aliud sententiarum ueritatem. In illis discitur quid sit consequens, quid non consequens, quid repugnans. Consequens est, Si orator est, homo est: inconsequens, Si homo est, orator est: repugnans, Si homo est, quadrupes est. Hic ergo de ipsa connexione iudicatur. In ueritate autem sententiarum ipse per se sententie, non earum connexio consideranda est: sed ueris certisque sententiis, cum incerte  uera connexione iunguntur, etiam ipse certe fiant necesse est. Quidam autem sic se iactant, cum ueritatem connexionum didicerint, quasi sententiarum ipsa sit ueritas. Et rursus, quidam plerumque retinentes ueram sententiam, male se contemnunt, quia leges conclusionis ignorant; cum melior sit qui nouit esse resurrectionem mortuorum, quam ille qui nouit consequens esse, ut si resurrectio mortuorum non est, neque Christus resurrexerit.



CAPUT XXXu.---Scientia definiendi et diuidendi non est falsa etiamsi falsis adhibeatur. Falsum quid.

53. Item scientia definiendi, diuidendi, atque partiendi, quanquam etiam rebus falsis plerumque adhibeatur, ipsa tamen falsa non est, neque ab hominibus instituta, sed in rerum ratione comperta. Non enim quia et fabulis suis eam pete, et opinionibus erroris sui uel falsi philosophi, uel etiam heretici, hoc est, falsi christiani adhibere consueuerunt, propterea falsum est neque in definiendo, neque in diuidendo aut partiendo, aliquid complectendum esse quod ad rem ipsam non pertinet, aut aliquid quod pertinet pretereundum. Hoc uerum est, etiamsi ea que definiuntur aut distribuuntur, uera non sint. Nam et ipsum falsum definitur, cum dicimus falsum esse significationem rei non ita se habentis ut significatur, siue alio aliquo modo: que definitio uera est, quamuis falsum uerum esse non possit. Possumus etiam diuidere, dicentes, duo esse genera falsi: unum eorum que omnino esse non possunt; alterum eorum que non sunt, quamuis esse possint. Nam qui dicit septem et tria undecim esse, id dicit quod omnino esse non potest: qui autem dicit calendis, uerbi gratia, ianuariis pluisse, tamenetsi factum non sit, id tamen dicit quod fieri potuerit. Definitio igitur et diuisio falsorum potest esse uerissima, quamuis falsa ipsa utique uera non sint.



CAPUT XXXuI.---Eloquentie precepta uera sunt, quamuis eis interdum falsa persuadeantur.

54. Sunt etiam quedam precepta uberioris disputationis, que iam eloquentia nominatur, que nichilominus uera sunt, quamuis eis possint etiam falsa persuaderi: sed quia et uera possunt [1 1Kb] , non est facultas ipsa culpabilis, sed ea male utentium peruersitas. Nam neque hoc ab hominibus institutum est, ut caritatis [2 1Kb] expressio conciliet auditorem, aut ut facile quod intendit, insinuet breuis et aperta narratio, et uarietas eius sine fastidio teneat intentos; et cetere huiusmodi obseruationes, que siue in falsis siue in ueris causis, uere sunt tamen, in quantum uel sciri uel credi aliquid faciunt, aut ad expetendum fugiendumue animos mouent, et inuente potius quod ita se habeant, quam ut ita se haberent institute.



CAPUT XXXuII.---Que utilitas rhetorice et dialectice.

55. Sed hec pars [3 1Kb] cum discitur, magis ut proferamus  ea que intellecta sunt, quam ut intelligamus, adhibenda est. Illa uero conclusionum et definitionum et distributionum, plurimum intellectorem adiuuat: tantum absit error, quo uidentur homines sibi ipsam beate uite ueritatem didicisse, cum ista didicerint. Quanquam plerumque accidat ut facilius homines res eas assequantur, propter quas assequendas ista discuntur, quam talium preceptorum nodosissimas et spinosissimas disciplinas. Tanquam si quispiam dare uolens precepta ambulandi, moneat non esse leuandum posteriorem pedem, nisi cum posueris priorem, deinde minutatim quemadmodum articulorum et poplitum cardines oporteat mouere, describat. uera enim dicit, nec aliter ambulari potest; sed facilius homines hec faciendo ambulant, quam animaduertunt cum faciunt, aut intelligunt cum audiunt. Qui autem ambulare non possunt, multo minus ea curant, que nec experiendo possunt attendere. Ita plerumque citius ingeniosus uidet non esse ratam conclusionem, quam precepta eius capit; tardus autem non eam uidet; sed multo minus quod de illa precipitur: magisque in his omnibus ipsa spectacula ueritatis sepe delectant, quam ex eis in disputando aut iudicando adiuuamur; nisi forte quod exercitatiora reddunt ingenia, si etiam maligniora aut inflatiora non reddant, hoc est, ut aut decipere uerisimili sermone atque interrogationibus ament, aut aliquid magnum, quo se bonis atque innocentibus anteponant, se assecutos putent qui ista didicerunt.



CAPUT XXXuIII.---Numerorum scientia non ex hominum instituto, sed ex rerum natura est ab hominibus adinuenta.

56. Iam uero numeri disciplina cuilibet tardissimo clarum est quod non sit ab hominibus instituta, sed potius indagata atque inuenta. Non enim sicut primam syllabam Italie, quam breuem pronuntiauerunt ueteres, uoluit uirgilius, et longa facta est; ita quisquam potest efficere cum uoluerit, ut ter terna aut non sint nouem, aut non possint efficere quadratam figuram, aut non ad ternarium numerum tripla sint, ad senarium sescupla, ad nullum dupla, quia intelligibiles numeri semissem non habent. Siue ergo in seipsis considerentur, siue ad figurarum aut ad sonorum aliarumue motionum leges numeri adhibeantur, incommutabiles regulas habent, neque ullo modo ab hominibus institutas, sed ingeniosorum sagacitate compertas.

57. Que tamen omnia quisquis ita dilexerit, ut iactare se inter imperitos uelit, et non potius querere unde sint uera, que tantummodo uera esse persenserit; et unde quedam non solum uera sed etiam incommutabilia, que incommutabilia esse comprehenderit; ac sic a specie corporum usque ad humanam mentem perueniens, cum et ipsam mutabilem inuenerit, quod nunc docta, nunc indocta sit, constituta tamen inter incommutabilem supra se ueritatem, et mutabilia infra se cetera, ad unius Dei laudem atque  dilectionem cuncta conuertere, a quo cuncta esse cognoscit; doctus uideri potest, esse autem sapiens nullo modo.



CAPUT XXXIX.---Quibus ex supra notatis disciplinis quoue animo danda opera. Leges humane.

58. Quamobrem uidetur mihi studiosis et ingeniosis adolescentibus, et timentibus Deum, beatamque uitam querentibus, salubriter precipi ut nullas doctrinas que preter Ecclesiam Christi exercentur, tanquam ad beatam uitam capessendam secure sequi audeant, sed eas sobrie diligenterque diiudicent: et si quas inuenerint ab hominibus institutas, uarias propter diuersam uoluntatem instituentium, et ignotas propter suspiciones errantium, maxime si habent etiam cum demonibus initam societatem per quarumdam signi cationum quasi quedam pacta atque conuenta; repudient penitus et detestentur; alienent etiam studium a superfluis et luxuriosis hominum institutis. Illa uero instituta hominum, que ad societatem conuiuentium [1 1Kb] ualent, pro ipsa huius uite necessitate non negligant. In ceteris autem doctrinis, que apud gentes inueniuntur, preter historiam rerum, uel preteriti temporis uel presentis, ad sensus corporis pertinentium, quibus etiam utilium artium corporalium experimenta et coniecture annumerantur, et preter rationem disputationis et numeri, nichil utile esse arbitror. In quibus omnibus tenendum est,

Ne quid nimis; 
et maxime in iis que ad corporis sensus pertinentia, uoluuntur temporibus, et continentur locis.

59. Sicut autem quidam de uerbis omnibus et nominibus hebreis, et syris, et egyptiis, uel si qua alia lingua in Scripturis sanctis inueniri potest, que in eis sine interpretatione sunt posita, fecerunt, ut ea separatim interpretarentur; et quod Eusebius fecit de temporum historia propter diuinorum Librorum questiones, que usum eius flagitant: quod ergo hi fecerunt de his rebus, ut non sit necesse christiano in multis propter pauca laborare; sic uideo posse fieri, si quem eorum qui possunt, benignam sane operam fraterne utilitati delectet impendere, ut quoscumque terrarum locos, queue animalia uel herbas atque arbores siue lapides uel metalla incognita, speciesque quaslibet Scriptura commemorat, ea generatim digerens, sola exposita litteris mandet. Potest etiam de numeris fieri, ut eorum tantummodo numerorum exposita ratio conscribatur, quos diuina Scriptura meminit. Quorum aliqua aut omnia forte iam facta sunt, sicut multa que a bonis doctisque christianis elaborata atque conscripta non arbitrabamur, inuenimus [2 1Kb] ; sed siue propter turbas negligentium, siue propter inuidorum occultationes latent. Quod utrum de ratione disputandi fieri possit, ignoro: et uidetur mihi non posse, quia per totum textum Scripturarum colligata est neruorum uice; et ideo magis ad ambigua soluenda  et explicanda, de quibus post loquemur, legentes adiuuat, quam ad incognita signa, de quibus nunc agimus, cognoscenda.



CAPUT XL.---Ab Ethnicis si quid recte dictum, in nostrum usum est conuertendum.

60. Philosophi autem qui uocantur, si qua forte uera et fidei nostre accommodata dixerunt, maxime Platonici, non solum formidanda non sunt, sed ab eis etiam tanquam iniustis possessoribus in usum nostrum uindicanda. Sicut enim Aegyptii non solum idola habebant et onera grauia, que populus Isrel detestaretur et fugeret, sed etiam uasa atque ornamenta de auro et argento, et uestem, que ille populus exiens de Aegypto, sibi potius tanquam ad usum meliorem clanculo uindicauit; non auctoritate propria, sed precepto Dei, ipsis Aegyptiis nescienter commodantibus ea, quibus non bene utebantur : sic doctrine omnes Gentilium non solum simulata et superstitiosa figmenta grauesque sarcinas superuacanei laboris habent, que unusquisque nostrum duce Christo de societate Gentilium exiens, debet abominari atque deuitare; sed etiam liberales disciplinas usui ueritatis aptiores, et quedam morum precepta utilissima continent, deque ipso uno Deo colendo nonnulla uera inueniuntur apud eos; quod eorum tanquam aurum et argentum, quod non ipsi instituerunt, sed de quibusdam quasi metallis diuine prouidentie, que ubique infusa est, eruerunt, et quo peruerse atque iniuriose ad obsequia demonum abutuntur, cum ab eorum misera societate sese animo separat, debet ab eis auferre christianus ad usum iustum predicandi Euangelii. uestem quoque illorum, id est, hominum quidem instituta, sed tamen accommodata humane societati, qua in hac uita carere non possumus, accipere atque habere licuerit in usum conuertenda christianum.

61. Nam quid aliud fecerunt multi boni fideles nostri? Nonne aspicimus quanto auro et argento et ueste suffarcinatus exierit de Aegypto Cyprianus doctor suauissimus et martyr beatissimus? quanto Lactantius? quanto uictorinus, Optatus, Hilarius, ut de uiuis taceam? quanto innumerabiles Greci? Quod prior ipse fidelissimus Dei famulus Moyses fecerat, de quo scriptum est quod eruditus fuerit omni sapientia Aegyptiorum . Quibus omnibus uiris superstitiosa Gentium consuetudo, et maxime illis temporibus, cum Christi recutiens iugum Christianos persequebatur, disciplinas quas utiles habebat, nunquam commodaret, si eas in usum colendi unius Dei, quo uanus idolorum cultus exscinderetur, conuersum iri suspicaretur: sed dederunt aurum, et argentum, et uestem suam exeunti populo Dei de Aegypto, nescientes quemadmodum illa que dabant, in Christi obsequium cederent. Illud enim in Exodo factum, sine dubio figuratum est, ut hoc presignaret; quod sine preiudicio alterius, aut paris, aut melioris intelligentie dixerim.



CAPUT XLI.---Studium Scripture sacre, qualem animam requirat. Hyssopi proprietates.


62. Sed hoc modo instructus diuinarum Scripturarum studiosus, cum ad eas perscrutandas accedere ceperit, illud apostolicum cogitare non cesset: Scientia inflat, caritas edificat . Ita enim sentiet, quamuis de Aegypto diues exeat, tamen nisi Pascha egerit, saluum se esse non posse. Pascha autem nostrum immolatus est Christus , nichilque magis immolatio Christi nos docet, quam illud quod ipse clamat, tanquam ad eos quos in Aegypto sub Pharaone uidet laborare: uenite ad me, qui laboratis et onerati estis, et ego reficiam uos. Tollite iugum meum super uos, et discite a me quia mitis sum et humilis corde; et inuenietis requiem animabus uestris. Iugum enim meum lene est, et sarcina mea leuis est : quibus, nisi mitibus et humilibus corde, quos non inflat scientia, sed caritas edificat? Meminerint ergo eorum qui Pascha illo tempore per umbrarum imaginaria celebrabant [1 1Kb] , cum signari postes sanguine agni iuberentur, hyssopo fuisse signatos . Herba hec mitis et humilis est, et nichil fortius et penetrabilius eius radicibus: ut in caritate radicati et fundati possimus comprehendere cum omnibus sanctis, que sit latitudo, et longitudo, et altitudo, et profundum, id est, crucem Domini: cuius latitudo dicitur in transuerso ligno, quo extenduntur manus; longitudo, a terra usque ad ipsam latitudinem, quo a manibus et infra totum corpus affigitur; altitudo, a latitudine sursum usque ad summum, cui adheret caput [2 1Kb] ; profundum uero, quod terre infixum absconditur. Quo signo crucis, omnis actio christiana describitur, bene operari in Christo, et ei perseueranter inherere, sperare celestia, sacramenta non profanare  . Per hanc actionem purgati ualebimus cognoscere etiam supereminentem scientie caritatem Christi [3 1Kb] , qua equalis est Patri, per quem facta sunt omnia, ut impleamur in omnem plenitudinem Dei . Est etiam in hyssopo uis purgatoria, ne inflante scientia de diuitiis ab Aegypto ablatis, superbe aliquid pulmo tumidis anhelet: Asperges me, inquit, hyssopo et mundabor; lauabis me, et super niuem dealbabor. Auditui meo dabis exsultationem et letitiam. Deinde consequenter annectit ut ostendat purgationem a superbia significari hyssopo, Et exsultabunt ossa humiliata .



CAPUT XLII.---Sacre Scripture cum profana comparatio.

63. Quantum autem minor est auri, argenti uestisque copia, quam de Aegypto secum ille populus abstulit,  in comparatione diuitiarum quas postea Ierosolyme consecutus est, que maxime in Salomone rege ostenduntur ; tanta fit cuncta scientia, que quidem est utilis, collecta de libris Gentium, si diuinarum Scripturarum scientie comparetur. Nam quidquid homo extra didicerit, si noxium est, ibi damnatur; si utile est, ibi inuenitur. Et cum ibi quisque inuenerit omnia que utiliter alibi didicit, multo abundantius ibi inueniet ea que nusquam omnino alibi, sed in illarum tantummodo Scripturarum mirabili altitudine et mirabili humilitate discuntur.  Hac igitur instructione preditum cum signa incognita lectorem non impedierint, mitem et numilem corde, subiugatum leniter Christo, et oneratum sarcina leui, fundatum et radicatum et edificatum in caritate, quem [1 1Kb] scientia inflare non possit, accedat ad ambigua signa in Scripturis consideranda et discutienda, de quibus iam tertio uolumine dicere aggrediar, quod Dominus donare dignabitur.



LIBER TERTIUS.


Postquam egit in superiore libro de remouenda signorum ignorantia, transit nunc S. Doctor ad considerationem ambiguitatis, que cum in propriis tum in translatis signis occurrit. In propriis quidem ex interpunctione uocum, ex earum pronuntiatione, ex ancipiti significatu: quod genus ambiguitatis ex contextu sermonis, et collatione interpretum, aut eius lingue unde Scriptura translata est inspectione resolui ostendit. In translatis uero signis ambiguitas contingit, cum ipsa dictio non ad littere sensum ponitur in Scripturis: qua de re operosius disputat, traditque regulas quibus dignoscatur an locutio figurata sit, et si quidem figurata, quo pacto debeat explicari. Ad extremum ipsius Tichonii septem regulas singulatim expendit.



CAPUT PRIMUM.---Summa superiorum librorum, et scopus sequentis.

1. Homo timens Deum, uoluntatem eius in Scripturis sanctis diligenter inquirit. Et ne amet certamina, pietate mansuetus; premunitus etiam scientia linguarum, ne in uerbis locutionibusque ignotis hereat; premunitus etiam cognitione quarumdam rerum necessariarum, ne uim naturamue earum que propter similitudinem adhibentur, ignoret; adiuuante etiam codicum ueritate, quam solers emendationis diligentia procurauit: ueniat ita instructus ad ambigua Scripturarum discutienda atque soluenda. Ut autem signis ambiguis non decipiatur, quantum per nos instrui potest [1 1Kb] ; fieri autem potest ut istas uias quas ostendere uolumus, tanquam pueriles uel magnitudine ingenii, uel maioris illuminationis claritate derideat: sed tamen, ut ceperam dicere, quantum per nos instrui potest, qui eo loco animi est, ut per nos instrui ualeat, sciat ambiguitatem Scripture aut in uerbis propriis esse, aut in translatis; que genera in secundo libro demonstrauimus.



CAPUT II.---Ambiguitas ex uerborum distinctione quo modo tollenda.

2. Sed cum uerba propria faciunt ambiguam Scripturam, primo uidendum est ne male distinxerimus, aut pronuntiauerimus. Cum ergo adhibita intentio incertum esse peruiderit quomodo distinguendum aut quomodo pronuntiandum sit, consulat regulam fidei, quam de Scripturarum planioribus locis et Ecclesie auctoritate percepit; de qua satis egimus, cum de rebus in primo libro loqueremur. Quod si ambe uel etiam omnes, si plures fuerint partes, ambiguitatem secundum fidem sonuerint, textus ipse sermonis a precedentibus et consequentibus partibus, que  ambiguitatem illam in medio posuerunt, restat consulendus, ut uideamus cuinam sententie, de pluribus que se ostendunt, ferat suffragium, eamque sibi contexi patiatur.

3. Iam nunc exempla considera. Illa heretica distinctio, In principio erat uerbum, et uerbum erat apud Deum, et Deus erat, ut alius sensus sit, uerbum hoc erat in principio apud Deum, non uult uerbum Deum confiteri. Sed hoc regula fidei refellendum est, qua nobis de Trinitatis equalitate prescribitur ut dicamus, Et Deus erat uerbum; deinde subiungamus, Hoc erat in principio apud Deum .

4. Illa uero distinctionis ambiguitas neutra parte resistit fidei, et ideo textu ipso sermonis diiudicanda est, ubi ait Apostolus: Et quid eligam ignoro: compellor autem ex duobus; concupiscentiam habens dissolui, et esse cum Christo; multo enim magis optimum: manere in carne necessarium propter uos . Incertum enim est utrum ex duobus concupiscentiam habens, an compellor autem ex duobus, ut illud adiungatur, concupiscentiam habens dissolui, et esse cum Christo. Sed quoniam ita sequitur, multo enim magis optimum, apparet eum eius optimi dicere se habere concupiscentiam, ut cum ex duobus compellatur, alterius tamen habeat concupiscentiam, alterius necessitatem; concupiscentiam scilicet esse cum Christo, necessitatem manere in carne. Que ambiguitas uno consequenti uerbo diiudicatur, quod positum est, enim: quam particulam qui abstulerunt interpretes, illa potius sententia ducti sunt, ut non solum compelli ex duobus, sed etiam duorum habere concupiscentiam uideretur. Sic ergo distinguendum est: Et quid eligam ignoro: compellor autem ex duobus; quam distinctionem sequitur, concupiscentiam habens dissolui, et esse cum Christo. Et tanquam quereretur quare huius rei potius habeat concupiscentiam; multo enim magis optimum, inquit. Cur ergo e duobus compellitur? Quia est manendi necessitas,  quam ita subiecit, Manere in carne necessarium propter uos.

5. Ubi autem neque prescripto fidei, neque ipsius sermonis textu ambiguitas explicari potest, nichil obest secundum quamlibet earum que ostenduntur, sententiam distinguere. ueluti est illa ad Corinthios, Has ergo promissiones habentes, karissimi, mundemus nos ab omni coinquinatione carnis et spiritus, perficientes sanctificationem in timore Dei. Capite nos. Nemini nocuimus . Dubium est quippe utrum, Mundemus nos ab omni coinquinatione carnis et spiritus, secundum illam sententiam, Ut sit sancta et corpore et spiritu ; an, Mundemus nos ab omni coinquinatione carnis, ut alius sit sensus, Et spiritus perficientes sanctificationem in timore Dei capite nos. Tales igitur distinctionum ambiguitates in potestate legentis sunt.



CAPUT III.---Qua ratione expediatur ambiguitas ex pronuntiatione. Percontatio et interrogatio quo differant.

6. Quecumque autem de ambiguis distinctionibus diximus, eadem obseruanda sunt et in ambiguis pronuntiationibus. Nam et ipse nisi lectoris nimia uitientur incuria, aut regulis fidei corriguntur, aut precedentis uel consequentis contextione sermonis; aut si neutrum horum adhibetur ad correctionem, nichilominus dubie remanebunt, ut quolibet modo lector pronuntiauerit, non sit in culpa. Nisi enim fides reuocet, qua credimus Deum non accusaturum aduersus electos suos, et Christum non condemnaturum electos suos, potest illud sic pronuntiari, Quis accusabit aduersus electos Dei? ut hanc interrogationem quasi responsio subsequatur, Deus qui iustificat. Et iterum interrogetur, Quis est qui condemnat? et respondeatur, Christus iehsu qui mortuus est. Quod credere quia dementissimum est, ita pronuntiabitur, ut precedat percontatio, sequatur interrogatio. Inter percontationem autem et interrogationem hoc ueteres interesse dixerunt, quod ad percontationem multa responderi possunt; ad interrogationem uero, aut Non, aut Etiam. Pronuntiabitur ergo ita, ut post percontationem qua dicimus, Quis accusabit aduersus electos Dei? illud quod sequitur sono interrogantis enuntietur, Deus qui iustificat? ut tacite respondeatur, Non: et item percontemur, Quis est qui condemnat? rursusque interrogemus, Christus iehsu qui mortuus est, magis autem qui resurrexit, qui est in dextera Dei, qui et interpellat pro nobis ? ut ubique tacite respondeatur, Non. At uero illo loco ubi ait, Quid ergo dicemus? Quia gentes que non sectabantur iustitiam, apprehenderunt iustitiam ; nisi post percontationem qua dictum est, Quid ergo dicemus? responsio subiiciatur, Quia gentes que non sectabantur iustitiam, apprehenderunt iustitiam, textus consequens non coherebit. Qualibet autem uoce pronuntietur illud quod Nathanel dixit, A Nazareth potest aliquid boni esse , siue affirmantis, ut illud solum ad interrogationem pertineat quod ait, A Nazareth? siue totum cum dubitatione interrogantis; non uideo quomodo discernatur: uterque autem sensus  fidem non impedit.

7. Est etiam ambiguitas in sono dubio syllabarum, et hec utique ad pronuntiationem pertinens. Nam quod scriptum est, Non est absconditum a te os meum, quod fecisti in abscondito , non elucet legenti utrum correpta littera os pronuntiet, an producta. Si enim corripiat, ab eo quod sunt ossa; si autem producat, ab eo quod sunt ora, intelligitur numerus singularis. Sed talia lingue precedentis inspectione diiudicantur: nam in Greco non , sed positum est. Unde plerumque loquendi consuetudo uulgaris utilior est significandis rebus, quam integritas litterata. Mallem quippe cum barbarismo dici, Non est absconditum a te ossum meum, quam ut ideo esset minus apertum, quia magis latinum est. Sed aliquando dubius syllabe sonus etiam uicino uerbo ad eamdem sententiam pertinente diiudicatur: sicut est illud Apostoli, Que predico uobis, sicut predixi, quoniam qui talia agunt, regnum Dei non possidebunt . Si tantummodo dixisset, Que predico uobis, neque subiunxisset, sicut predixi, nonnisi ad codicem precedentis lingue recurrendum esset, ut cognosceremus utrum in eo quod dixit, predico, producenda an corripienda esset media syllaba: nunc autem manifestum est producendam esse; non enim ait, Sicut predicaui, sed sicut predixi.



CAPUT Iu.---Ambiguitas dictionis qua ratione expediatur.

8. Non solum autem iste, sed etiam ille ambiguitates que non ad distinctionem uel ad pronuntiationem pertinent, similiter considerande sunt: qualis illa est ad Thessalonicenses, propterea consolati sumus, fratres, in uobis . Dubium est enim utrum, O fratres; an, Hos fratres: neutrum autem horum est contra fidem; sed greca lingua hos casus pares non habet, et ideo illa inspecta renuntiatur uocatiuus, id est, O fratres. Quod si uoluisset interpres dicere, Propterea consolationem habuimus, fratres, in uobis; minus seruitum esset uerbis, sed minus de sententia dubitaretur: aut certe si adderetur, Nostri, nemo fere ambigeret uocatiuum esse casum, cum audiret, Propterea consolati sumus, fratres nostri, in uobis. Sed iam hoc periculosius permittitur. Ita factum est in illa ad Corinthios, cum ait Apostolus. Quotidie morior, per uestram gloriam, fratres, quam habeo in Christo Iesu . Ait enim quidam interpres, Quotidie morior, per uestram iuro gloriam; quia in greco uox iurantis () manifesta est sine ambiguo sono. Rarissime igitur et difficillime inueniri potest ambiguitas in propriis uerbis, quantum ad libros diuinarum Scripturarum spectat, quam non aut circumstantia ipsa sermonis qua cognoscitur scriptorum intentio, aut interpretum collatio, aut precedentis lingue soluat inspectio.



CAPUT u.---Scripture figuratas locutiones ad litteram accipere seruitus miserabilis.

9. Sed uerborum translatorum ambiguitates, de quibus deinceps loquendum est, non mediocrem curam industriamque desiderant. Nam in principio cauendum  est ne figuratam locutionem ad litteram accipias. Et ad hoc enim pertinet quod ait Apostolus: Littera occidit, spiritus autem uiuificat . Cum enim figurate dictum sic accipitur, tanquam proprie dictum sit, carnaliter sapitur. Neque ulla mors anime congruentius appellatur, quam cum id etiam quod in ea bestiis antecellit, hoc est, intelligentia carni subiicitur sequendo litteram. Qui enim sequitur litteram, translata uerba sicut propria tenet, neque illud quod proprio uerbo significatur, refert ad aliam significationem: sed si Sabbatum audierit, uerbi gratia, non intelligit nisi unum diem de septem, qui continuo uolumine repetuntur; et cum audierit Sacrificium, non excedit cogitatione illud quod fieri de uictimis pecorum terrenisque fructibus solet. Ea demum est miserabilis anime seruitus, signa pro rebus accipere; et supra creaturam corpoream, oculum mentis ad hauriendum eternum lumen leuare non posse.



CAPUT uI.---Iudeorum seruitus sub signis utilibus.

10. Que tamen seruitus in Iudeo populo longe a ceterarum gentium more [1 1Kb] distabat; quandoquidem rebus temporalibus ita subiugati erant, ut unus eis in omnibus commendaretur Deus. Et quanquam signa rerum spiritualium pro ipsis rebus obseruarent, nescientes quo referrentur, id tamen insitum habebant, quod tali seruitute uni omnium, quem non uidebant, placerent Deo. Quam custodiam tanquam sub pedagogo paruulorum fuisse scribit Apostolus . Et ideo qui talibus signis pertinaciter inheserunt, contemnentem ista Dominum, cum iam tempus reuelationis eorum uenisset, ferre non potuerunt ; atque inde calumnias, quod sabbato curaret, moliti sunt principes eorum ; populusque signis illis tanquam rebus adstrictus, non credebat Deum esse, uel a Deo uenisse, qui ea sicut a Iudeis obseruabantur, nollet attendere. Sed qui crediderunt, ex quibus facta est prima Ecclesia Ierosolymitana, satis ostenderunt quanta utilitas fuerit eo modo sub pedagogo custodiri, ut signa que temporaliter imposita erant seruientibus, ad unius Dei cultum, qui fecit celum et terram, opinionem obseruantium religarent. Namque illi quia proximi spiritualibus fuerunt , tam capaces exstiterunt Spiritus sancti, ut omnia sua uenderent, eorumque pretium indigentibus distribuendum, ante Apostolorum pedes ponerent , seque totos dedicarent Deo tanquam templum nouum, cuius terrene imagini, hoc est, templo ueteri, seruiebant.

11. Non enim hoc ullas ecclesias Gentium fecisse scriptum est, quia non tam prope inuenit erant, qui simulacra manufacta deos habebant.



CAPUT uII.---Seruitus gentium sub signis inutilibus.


Et si quando aliqui eorum illa tanquam signa interpretari conabantur, ad creaturam colendam uenerandamque referebant. Quid enim mihi prodest simulacrum, uerbi gratia, Neptuni non ipsum habendum Deum, sed eo significari uniuersum mare, uel etiam omnes aquas ceteras, que fontibus proruunt? sicut a quodam peta illorum describitur, si bene recolo, ita dicente:

Tu, Neptune pater, cui tempora cana crepanti
Cincta salo resonant, magnus cui perpete mento
Profluit oceanus, et flumina crinibus errant.
Hec siliqua intra dulce tectorium sonantes lapillos quatita non est autem hominum, sed porcorum cibus. Nouit quid dicam, qui Euangelium nouit . Quid ergo mihi prodest quod Neptuni simulacrum ad illam significationem refertur, nisi forte ut neutrum colam? tam enim mihi statua quelibet, quam mare uniuersum, non est Deus. Fateor tamen altius demersos esse, qui opera hominum deos putant, quam qui opera Dei; sed nobis unus diligendus et colendus Deus precipitur , qui fecit hec omnia, quorum illi simulacra uenerantur, uel tanquam deos, uel tanquam signa et imagines deorum. Si ergo signum utiliter institutum pro ipsa re sequi, cui significande institutum est, carnalis est seruitus; quanto magis inutilium rerum signa instituta pro rebus accipere? Que si retuleris ad ea ipsa que his significantur, eisque colendis animum obligaueris, nichilominus seruili carnalique onere atque uelamine non carebis.



CAPUT uIII.---Aliter Iudei a signorum seruitute liberati, aliter Gentiles.

12. Quamobrem christiana libertas eos quos inuenit sub signis utilibus, tanquam prope inuentos, interpretatis signis quibus subditi erant, eleuatos ad eas res quarum illa signa sunt, liberauit: ex his facte sunt Ecclesie sanctorum Isrelitarum. Quos autem inuenit sub signis inutilibus, non solum seruilem operationem sub talibus signis, sed etiam ipsa signa frustrauit remouitque omnia: ut a corruptione multitudinis simulatorum deorum, quam sepe ac proprie Scriptura fornicationem uocat, ad unius Dei cultum Gentes conuerterentur; nec sub ipsis iam signis utilibus seruiture, sed exercitature potius animum in eorum intelligentia spirituali.



CAPUT IX.---Quis signorum seruitute premitur, quis non. Baptismus. Eucaristia.

13. Sub signo enim seruit qui operatur aut ueneratur aliquam rem significantem, nesciens quid significet: qui uero aut operatur, aut ueneratur utile signum diuinitus institutum, cuius uim significationemque intelligit, non hoc ueneratur quod uidetur et transit, sed illud potius quo talia cuncta referenda sunt Talis autem homo spiritualis et liber est, etiam tempore seruitutis, quo carnalibus animis nondum oportet signa illa reuelari, quorum iugo edomandi sunt  Tales autem spirituales erant Patriarche ac Prophete, omnesque in populo Isrel per quos nobis Spiritus sanctus ipsa Scripturarum et auxilia et solatia ministrauit. Hoc uero tempore posteaquam resurrectione Domini nostri manifestissimum indicium nostre libertatis illuxit, nec eorum quidem signorum, que iam intelligimus, operatione graui onerati sumus; sed quedam pauca pro multis, eademque factu facillima, et intellectu augustissima, et obseruatione castissima ipse Dominus et apostolica tradidit disciplina: sicuti est Baptismi sacramentum, et celebratio corporis et sanguinis Domini. Que unusquisque cum percipit, quo referantur imbutus agnoscit, ut ea non carnali seruitute, sed spirituali potius libertate ueneretur. Ut autem litteram sequi, et signa pro rebus que iis significantur accipere, seruilis infirmitatis est; ita inutiliter signa interpretari, male uagantis erroris est. Qui autem non intelligit quid significet signum, et tamen signum esse intelligit, nec ipse premitur seruitute. Melius est autem uel premi incognitis, sed utilibus signis, quam inutiliter ea interpretando, a iugo seruitutis eductam ceruicem laqueis erroris inserere.



CAPUT X.---Unde dignoscatur an figurata sit locutio. Regula generalis. Charitas. Cupiditas. Flagitium. Facinus. Utilitas. Beneficentia.

14. Huic autem obseruationi qua cauemus figuratam locutionem, id est, translatam quasi propriam sequi; adiungenda etiam illa est, ne propriam quasi figuratam uelimus accipere. Demonstrandus est igitur prius modus inueniende locutionis, propriane an figurata sit. Et iste omnino modus est, ut quidquid in sermone diuino neque ad morum honestatem, neque ad fidei ueritatem proprie referri potest, figuratum esse cognoscas. Morum honestas ad diligendum Deum et proximum, fidei ueritas ad cognoscendum Deum et proximum pertinet. Spes autem sua cuique est in conscientia propria, quemadmodum se sentit ad dilectionem Dei et proximi, cognitionemque proficere. De quibus omnibus primo libro dictum est.

15. Sed quoniam procliue est humanum genus non ex momentis ipsius libidinis, sed potius sue consuetudinis estimare peccata, fit plerumque ut quisque hominum ea tantum culpanda arbitretur, que sue regionis et temporis homines uituperare atque damnare consueuerunt; et ea tantum probanda atque laudanda, que consuetudo eorum cum quibus uiuit, admittit: eoque contingit ut si quid Scriptura uel preceperit quod abhorret a consuetudine audientium, uel quod non abhorret culpauerit, si animum eorum iam uerbi uinxit auctoritas, figuratam locutionem putent. Non autem precipit Scriptura nisi caritatem, nec culpat nisi cupiditatem; et eo modo informat mores hominum. Item si animum preoccupauit alicuius erroris opinio, quidquid aliter asseruerit Scriptura, figuratum homines arbitrantur. Non autem asserit nisi catholicam fidem, rebus preteritis, et futuris, et presentibus. Preteritorum narratio est, futurorum prenuntiatio, presentium demonstratio: sed omnia hec ad eamdem  caritatem nutriendam atque corroborandam, et cupiditatem uincendam atque exstinguendam ualent.

16. Charitatem uoco motum animi ad fruendum Deo propter ipsum, et se atque proximo propter Deum: cupiditatem autem, motum animi ad fruendum se et proximo et quolibet corpore non propter Deum. Quod autem agit indomita cupiditas ad corrumpendum animum et corpus suum, flagitium uocatur: quod autem agit ut alteri noceat, facinus dicitur. Et hec sunt duo genera omnium peccatorum; sed flagitia priora sunt. Que cum exinaniuerint animum, et ad quamdam egestatem perduxerint, in facinora prosilitur, quo remoueantur impedimenta flagitiorum, aut adiumenta querantur. Item quod agit caritas quo sibi prosit, utilitas est: quod autem agit ut prosit proximo, beneficentia nominatur. Et hic precedit utilitas; quia nemo potest ex eo quod non habet, prodesse alteri. Quanto autem magis regnum cupiditatis destruitur, tanto caritatis augetur.



CAPUT XI.---Regula de iis que seuitiam redolent, referunturque nichilominus ex persona Dei uel sanctorum.

17. Quidquid ergo asperum et quasi seuum factu dictuque in sanctis Scripturis legitur ex persona Dei uel sanctorum eius, ad cupiditatis regnum destruendum ualet. Quod si perspicue sonat, non est ad aliud referendum quasi figurate dictum sit. Sicuti est illud Apostoli: Thesaurizas tibi iram in die ire et reuelationis iusti iudicii Dei qui reddet unicuique secundum opera sua: iis quidem qui secundum sustinentiam boni operis, gloriam et honorem et incorruptionem querentibus, uitam eternam; iis autem qui ex contentione sunt, et diffidunt ueritati, credunt autem iniquitati, ira et indignatio. Tribulatio et angustia in omnem animam hominis operantis malum, Iudei primum et Greci . Sed hoc ad eos, cum quibus euertitur ipsa cupiditas, qui eam uincere noluerunt. Cum autem in homine cui dominabatur, regna cupiditatis subuertuntur, illa est aperta locutio: Qui autem Iesu Christi sunt, carnem suam crucifixerunt cum passionibus [1 1Kb] et concupiscentiis . Nisi quia et hic quedam uerba translata tractantur, sicuti est, ira Dei, et, crucifixerunt: sed non tam multa sunt, uel ita posita, ut obtegant sensum, et allegoriam uel enigma faciant, quam proprie figuratam locutionem uoco. Quod autem Ieremie dicitur, Ecce constitui te hodie super gentes et regna, ut euellas, et destruas, et disperdas, et dissipes ; non dubium quin figurata locutio tota sit, ad eum finem referenda quem diximus.



CAPUT XII.---Regula de dictis et factis quasi flagitiosis imperitorum iudicio, que Deo uel sanctis uiris tribuuntur. Facta iudicantur ex circumstantiis.

18. Que autem quasi flagitiosa imperitis uidentur, siue tantum dicta, siue etiam facta sunt, uel ex Dei  persona, uel ex hominum quorum nobis sanctitas commendatur, tota figurata sunt: quorum ad caritatis pastum enucleanda secreta sunt. Quisquis autem rebus pretereuntibus restrictius utitur, quam sese habent mores eorum cum quibus uiuit, aut temperans aut superstitiosus est: quisquis uero sic eis utitur, ut metas consuetudinis bonorum inter quos uersatur, excedat, aut aliquid significat, aut flagitiosus est. In omnibus enim talibus non usus rerum, sed libido utentis in culpa est. Neque ullo modo quisquam sobrius crediderit, Domini pedes ita unguento pretioso a muliere perfusos , ut luxuriosorum et nequam hominum solent, quorum talia conuiuia detestamur. Odor enim bonus, fama bona est, quam quisquis bone uite operibus habuerit, dum uestigia Christi sequitur, quasi pedes eius pretiosissimo odore perfundit. Ita quod in aliis personis plerumque flagitium est, in diuina uel prophetica persona magne cuiusdam rei signum est. Alia est quippe in perditis moribus, alia in Osee prophete uaticinatione coniunctio meretricis : nec, si flagitiose in conuiuiis temulentorum et lasciuorum nudantur corpora; propterea in balneis nudum esse flagitium est.

19. Quid igitur locis et temporibus personisque conueniat, diligenter attendendum est, ne temere flagitia reprehendamus. Fieri enim potest ut sine aliquo uitio cupedie [1 1Kb] uel uoracitatis, pretiosissimo cibo sapiens utatur; insipiens autem fedissima gule flamma in uilissimum ardescat. Et sanus [2 1Kb] quisque maluerit more Domini pisce uesci , quam lenticula more Esau nepotis Abraham , aut hordeo more iumentorum. Non enim propterea continentiores nobis sunt plereque bestie, quia uilioribus aluntur escis. Nam in omnibus huiuscemodi rebus, non ex earum rerum natura quibus utimur, sed ex causa utendi et modo appetendi uel probandum est, uel improbandum quod facimus.

20. Regno terreno ueteres iusti celeste regnum imaginabantur, et prenuntiabant. Sufficiende [3 1Kb] prolis causa erat uxorum plurium simul uni uiro habendarum inculpabilis consuetudo ; et ideo unam feminam maritos habere plurimos honestum non erat: non enim mulier eo est fecundior, sed meretricia potius turpitudo est, uel questum uel liberos uulgo querere. In huiuscemodi moribus quidquid illorum temporum sancti non libidinose faciebant, quamuis ea facerent que hoc tempore nisi per libidinem fieri non possunt, non culpat Scriptura. Et quidquid ibi tale narratur, non solum historice ac proprie, sed etiam figurate ac prophetice acceptum, interpretandum est usque in finem illum caritatis, siue Dei, siue proximi, siue utriusque.  Sicut enim talares et manicatas tunicas habere apud Romanos ueteres flagitium erat; nunc autem honesto loco natis, cum tunicati sunt, non eas habere flagitium est: sic animaduertendum est, in cetero quoque usu rerum abesse oportere libidinem, que non solum ipsa eorum, inter quos uiuit, consuetudine nequiter abutitur; sed etiam sepe fines eius egressa, feditatem suam, que inter claustra morum solemnium latitabat, flagitiosissima eruptione manifestat.



CAPUT XIII.---Continuatio eiusdem argumenti.

21. Quidquid autem congruit consuetudini eorum cum quibus uita ista degenda uel necessitate imponitur, uel officio suscipitur, a bonis et magnis hominibus ad utilitatem et beneficentiam referendum est; uel proprie, sicut et nos debemus, uel etiam figurate, sicut Prophetis licet.



CAPUT XIu.---Error opinantium nullam esse iustitiam per seipsam.

22. In que facta legenda cum incurrunt indocti alterius consuetudinis, nisi auctoritate reprimantur, flagitia putant; nec possunt animaduertere totam conuersationem suam, uel in coniugiis, uel in conuiuiis, uel in uestitu, ceteroque humano uictu atque cultu, aliis gentibus et aliis temporibus flagitiosam uideri. Qua uarietate innumerabilium consuetudinum commoti quidam dormitantes, ut ita dicam, qui neque alto somno stultitie sopiebantur, nec in sapientie lucem poterant euigilare, putauerunt nullam esse iustitiam per seipsam, sed unicuique genti consuetudinem suam iustam uideri: que cum sit diuersa omnibus gentibus, debeat autem incommutabilis manere iustitia, fieri manifestum nullam usquam esse iustitiam. Non intellexerunt, ne multa commemorem, Quod tibi fieri non uis, alii ne feceris , nullo modo posse ulla eorum gentili diuersitate uariari. Que sententia cum refertur ad dilectionem Dei, omnia flagitia moriuntur; cum ad proximi, omnia facinora. Nemo enim uult corrumpi habitaculum suum: non ergo debet corrumpere habitaculum Dei, seipsum scilicet. Et nemo uult sibi a quoquam noceri: nec ipse igitur cuiquam nocuerit.



CAPUT Xu.---Regula in figuratis locutionibus seruanda.

23. Sic euersa tyrannide cupiditatis, caritas regnat iustissimis legibus dilectionis Dei propter Deum, sui et proximi propter Deum. Seruabitur ergo in locutionibus figuratis regula huiusmodi, ut tam diu uersetur diligenti consideratione quod legitur, donec ad regnum caritatis interpretatio perducatur. Si autem hoc iam proprie sonat, nulla putetur figurata locutio.



CAPUT XuI.---Regula de locutionibus preceptiuis.

24. Si preceptiua locutio est aut flagitium aut facinus uetans, aut utilitatem aut beneficentiam iubens, non est figurata. Si autem flagitium aut facinus uidetur iubere, aut utilitatem aut beneficentiam uetare, figurata est. Nisi manducaueritis, inquit, carnem filii hominis, et sanguinem biberitis, non habebitis uitam in uobis . Facinus uel flagitium uidetur iubere:  figura est ergo, precipiens passioni dominice communicandum, et suauiter atque utiliter recondendum in memoria quod pro nobis caro eius crucifixa et uulnerata sit. Ait Scriptura: Si esurierit inimicus tuus, ciba illum; si sitit, potum da illi. Hic nullo dubitante beneficentiam precipit: sed quod sequitur, Hoc enim faciens carbones ignis congeres super caput eius ; maleuolentie facinus putes iuberi: ne igitur dubitaueris figurate dictum, et cum possit dupliciter interpretari, uno modo ad nocendum, altero ad prestandum; ad beneficentiam te potius caritas reuocet, ut intelligas carbones ignis esse urentes penitentie gemitus, quibus superbia sanatur eius qui dolet se inimicum fuisse hominis, a quo eius miserie subuenitur. Item cum ait Dominus, Qui amat animam suam, perdet eam , non utilitatem uetare putandus est, qua debet quisque conseruare animam suam; sed figurate dictum, perdat animam, id est, perimat atque amittat usum eius, quem nunc habet, peruersum scilicet atque preposterum, quo inclinatur temporalibus, ut eterna non querat. Scriptum est: Da misericordi, et ne suscipias peccatorem . Posterior pars huius sententie uidetur uetare beneficentiam; ait enim, Ne suscipias peccatorem: intelligas ergo figurate positum pro peccato peccatorem, ut peccatum eius non suscipias.



CAPUT XuII.---Alia omnibus communiter, alia singulis seorsim precipi.

25. Sepe autem accidit ut quisquis in meliori gradu spiritualis uite uel est, uel esse se putat, figurate dicta esse arbitretur, que inferioribus gradibus precipiuntur: ut uerbi gratia, si celibem amplexus est uitam, et se castrauit propter regnum celorum , quidquid de uxore diligenda et regenda sancti Libri precipiunt, non proprie sed translate accipi oportere contendat; et si quis statuit seruare innuptam uirginem suam, tanquam figuratam locutionem conetur interpretari qua dictum est, Trade filiam, et grande opus perfeceris . Erit igitur etiam hoc in obseruationibus intelligendarum Scripturarum, ut sciamus alia omnibus communiter precipi, alia singulis quibusque generibus personarum; ut non solum ad uniuersum statum ualetudinis, sed etiam ad suam cuiusque membri propriam infirmitatem medicina pertineat [1 1Kb] . In suo quippe genere curandum est, quod ad melius genus non potest erigi.



CAPUT XuIII.---Quo tempore quid preceptum uel licitum sit, considerandum.

26. Item cauendum est ne forte quod in Scripturis ueteribus pro illorum temporum conditione, etiamsi non figurate, sed proprie intelligatur, non est flagitium neque facinus, ad ista etiam tempora quis putet in usum uite posse transferri. Quod nisi dominante cupiditate, et ipsarum quoque Scripturarum, quibus euertenda est, satellitium querente, non faciet; nec intelligit miser ad hanc utilitatem illa sic esse posita,  ut spei bone homines salubriter uideant et consuetudinem quam aspernantur posse habere usum bonum, et eam quam amplexantur esse posse damnabilem, si et ibi caritas utentium, et hic cupiditas attendatur.

27. Nam si multis uxoribus caste uti quisquam pro tempore potuit, potest alius una libidinose. Magis enim probo multarum fecunditate utentem propter aliud, quam unius carne fruentem propter ipsam. Ibi enim queritur utilitas temporum opportunitatibus congrua, hic satiatur cupiditas temporalibus uoluptatibus implicata: inferiorisque gradus ad Deum sunt, quibus secundum ueniam concedit Apostolus carnalem cum singulis coniugibus consuetudinem propter intemperantiam eorum , quam illi qui plures singuli cum haberent, sicut sapiens in cibo et potu nonnisi salutem corporis, sic in concubitu nonnisi procreationem filiorum intuebantur. Itaque si eos in hac uita inuenisset Domini aduentus, cum iam non mittendi, sed colligendi lapides tempus esset , statim seipsos castrarent propter regnum celorum: non enim est in carendo difficultas, nisi cum est in habendo cupiditas. Nouerant quippe illi homines etiam in ipsis coniugibus luxuriam esse abutendi intemperantiam: quod Tobie testatur oratio, quando est copulatus uxori. Ait enim: Benedictus es, Domine Deus patrum nostrorum; et benedictum nomen tuum in omnia secula seculorum. Benedicant te celi et omnis creatura tua. Tu fecisti Adam, et dedisti illi adiutorium Euam: et nunc, Domine, tu scis quoniam non luxurie causa accipio sororem meam, sed ipsa ueritate, ut miserearis nostri, Domine .



CAPUT XIX.---Mali alios de suo estimant ingenio.

28. Sed qui effrenata libidine, uel per multa stupra diffluentes euagantur, uel in ipsa una coniuge, non solum excedunt ad liberorum procreationem pertinentem modum, sed etiam inhumanioris [1 1Kb] intemperantie sordes inuerecunda omnino licentia seruilis cuiusdam libertatis accumulant; non credunt fieri potuisse ut temperanter multis feminis antiqui uterentur uiri, nichil seruantes in usu illo nisi congruum tempori propagande prolis officium; et quod ipsi laqueis libidinis obstricti, uel in una non faciunt, nullo modo in multis fieri posse arbitrantur.

29. Sed isti possunt dicere nec honorari quidem atque laudari oportere uiros bonos et sanctos, quia ipsi cum honorantur atque laudantur, intumescunt superbia; tanto auidiores inanissime glorie, quanto eos frequentius atque latius lingua blandior uentilauerit; qua ita leues fiunt, ut eos rumoris aura, siue que prospera, siue que aduersa existimatur, in quaslibet inuehat uoragines flagitiorum, aut in facinorum etiam saxa collidat. uideant ergo quam sibi arduum sit atque difficile nec laudis esca illici, nec contumeliarum aculeis penetrari; et non ex se alios metiantur.



CAPUT XX.---In quauis uiuendi ratione boni sui sunt similes.

Credant potius Apostolos nostros nec cum suspicerentur  ab hominibus, inflatos fuisse; nec cum despicerentur, elisos. Neutra quippe tentatio defuit illis uiris: nam et credentium celebrabantur preconio, et persequentium maledictis infamabantur. Sicut ergo isti pro tempore utebantur his omnibus, et non corrumpebantur; sic illi ueteres, usum feminarum ad sui temporis conuenientiam referentes, non patiebantur eam dominationem libidinis, cui seruiunt qui ista non credunt.

30. Et ideo isti sese nullo modo cohiberent ab inexpiabili odio filiorum, a quibus uel uxores uel concubinas suas attentatas, aut attrectatas esse cognoscerent, si eis forte tale aliquid accidisset.



CAPUT XXI.---Dauid quanquam in adulterium lapsus, longe fuit a libidinosorum intemperantia.

Rex autem Dauid cum hoc ab impio atque immani filio passus esset, non solum ferocientem tolerauit, sed etiam planxit exstinctum . Non enim carnali zelo irretitus tenebatur, quem nullo modo iniurie sue, sed peccata filii commouebant. Nam ideo, si uinceretur, eum occidi prohibuerat, ut edomito seruaretur penitendi locus: et quia non potuit, non orbitatem doluit in eius interitu, sed nouerat in quas penas tam impie adultera [1 1Kb] et parricidalis anima raperetur. Namque alio prius filio qui innocens erat, pro quo egrotante affligebatur, moriente letatus est.

31. Ex hoc maxime apparet qua moderatione ac temperantia illi uiri feminis utebantur, quod cum in unam illicite irruisset rex idem, estu quodam etatis et temporalium rerum prosperitatibus abreptus, cuius etiam maritum occidendum preceperat; accusatus est per prophetam: qui cum ad eum uenisset conuincendum de peccato, proposuit ei similitudinem de paupere qui habebat ouem unam, cuius uicinus cum haberet multas, ad aduentum hospitis sui unicam potius uicini sui pauperis ouiculam exhibuit epulandam. In quem commotus Dauid occidi eum iussit, et quadruplicari ouem pauperi; ut se nesciens condemnaret, qui peccauerat sciens. Quod cum ei manifestatum esset, et diuinitus denuntiata uindicta, diluit penitendo peccatum . Sed tamen in hac similitudine stuprum tantummodo designatum est de oue uicini pauperis; de marito autem mulieris interempto, hoc est, de ipso paupere, qui unam habebat ouem, occiso, non est per similitudinem interrogatus Dauid, ut in solum adulterium diceret [2 1Kb] sententiam damnationis sue. Ex quo intelligitur quanta temperantia multas mulieres habuerit, quando de una in qua excessit modum, a seipso puniri coactus est. Sed in isto uiro immoderate huius libidinis non permansio, sed transitus fuit: propterea etiam ab arguente Propheta ille illicitus appetitus hospes uocatus est. Non enim dixit eum regi suo, sed hospiti suo uicini pauperis ouem ad epulandum exhibuisse. At uero in eius filio Salomone, non quasi hospes transitum habuit,  sed regnum ista libido possedit: de quo Scriptura non tacuit, culpans eum fuisse amatorem mulierum . Cuius tamen initia desiderio sapientie flagrauerant ; quam cum amore spirituali adeptus esset, amore carnali amisit.



CAPUT XXII.---Regula de Scripture locis, ubi laudantur facta quedam bonorum hodie moribus contraria.

32. Ergo, quanquam omnia uel pene omnia que in ueteris Testamenti libris gesta continentur, non solum proprie, sed etiam figurate accipienda sint: tamen etiam illa que proprie lector acceperit, si laudati sunt illi qui ea fecerunt, sed ea tamen abhorrent a consuetudine bonorum, qui post aduentum Domini diuina precepta custodiunt; figuram ad intelligentiam referat, factum uero ipsum ad mores non transferat. Multa enim sunt que illo tempore officiose facta sunt, que modo nisi libidinose fieri non possunt.



CAPUT XXIII.---Regula de locis ubi magnorum uirorum peccata referuntur.

Si qua uero peccata magnorum uirorum legerit, tametsi aliquam in eis figuram rerum futurarum animaduertere atque indagare potuerit; rei tamen geste proprietatem ad hunc usum assumat, ut se nequaquam recte factis suis iactare audeat, et pre sua iustitia ceteros tanquam peccatores contemnat, cum uideat tantorum uirorum et cauendas tempestates, et flenda naufragia. Ad hoc enim etiam peccata illorum hominum scripta sunt, ut Apostolica illa sententia ubique tremenda sit, qua ait: Quapropter qui uidetur stare, uideat, ne cadat . Nulla enim fere pagina est sanctorum Librorum, in qua non sonet quod Deus superbis resistit, humilibus autem dat gratiam.



CAPUT XXIu.---Ante omnia considerandum genus locutionis.

34. Maxime itaque inuestigandum est utrum propria sit, an figurata locutio, quam intelligere conamur. Nam comperto quod figurata sit, adhibitis regulis rerum quas in primo libro digessimus, facile est eam uersare omnibus modis, donec perueniamus ad sententiam ueritatis, presertim cum usus accesserit pietatis exercitatione roboratus. Inuenimus autem utrum propria sit, an figurata locutio, illa intuentes que supra dicta sunt.



CAPUT XXu.---Idem uerbum non idem significat ubique.

Quod cum apparuerit, uerba quibus continetur, aut a similibus rebus ducta inuenientur, aut ab aliqua uicinitate attingentibus.

35. Sed quoniam multis modis res similes rebus apparent, non putemus esse prescriptum ut quod in aliquo loco res aliqua per similitudinem significauerit, hoc eam semper significare credamus. Nam et in uituperatione fermentum posuit Dominus, cum diceret, Cauete a fermento Phariseorum ; et in laude, cum diceret, Simile est regnum celorum mulieri que abscondit fermentum in tribus mensuris farine, donec fermentaretur totum .

 36.  Huius igitur uarietatis obseruatio duas habet formas. Sic enim aliud atque aliud res queque significant, ut aut contraria, aut tantummodo diuersa significent. Contraria scilicet, cum alias in bono, alias in malo res eadem per similitudinem ponitur, sicut hoc est quod de fermento supra diximus. Tale est etiam quod leo significat Christum, ubi dicitur, uicit leo de tribu Iuda ; significat et diabolum, ubi scriptum est, Aduersarius uester diabolus tanquam leo rugiens circuit, querens quem deuoret . Ita serpens in bono est, Astuti ut serpentes ; in malo autem, Serpens Euam seduxit in astutia sua . In bono panis, Ego sum panis uiuus, qui de celo descendi ; in malo, Panes occultos libenter edite : sic et alia plurima. Et hec quidem que commemoraui, minime dubiam significationem gerunt, quia exempli gratia commemorari nonnisi manifesta debuerunt. Sunt autem que incertum sit in quam partem accipi debeant, sicut, Calix in manu Domini uini meri plenus est mixto. Incertum est enim utrum iram Dei significet non usque ad nouissimam penam, id est usque ad fecem; an potius gratiam Scripturarum a Iudeis ad Gentes transeuntem, quia inclinauit ex hoc in hoc, remanentibus apud Iudeos obseruationibus quas carnaliter sapiunt, quia fex eius non est exinanita . Cum uero res eadem non in contraria, sed tantum in diuersa significatione ponitur, illud est in exemplum, quod aqua et populum significat, sicut in Apocalypsi legimus ; et Spiritum sanctum, unde est illud, Flumina aque uiue fluent de uentre eius ; et si quid aliud atque aliud, pro locis in quibus ponitur, aqua significare intelligitur.

37. Sic et alie res non singule, sed unaqueque earum, non solum duo aliqua diuersa, sed etiam nonnunquam multa significat, pro loco sententie, sicut posita reperitur.



CAPUT XXuI.---Obscura ex locis apertioribus explicanda.

Ubi autem apertius ponuntur, ibi discendum est quomodo in locis intelligantur obscuris. Neque enim melius potest intelligi quod dictum est Deo, Apprehenda arma et scutum, et exsurge in adiutorium mihi , quam ex illo loco ubi legitur, Domine, ut scuto bone uoluntatis tue coronasti nos . Nec tamen ita ut iam ubicumque scutum pro aliquo munimento legerimus positum, non accipiamus nisi bonam uoluntatem Dei: dictum est enim et scutum fidei, in quo possitis, inquit, omnes sagittas maligni ignitas exstinguere . Nec rursum ideo debemus in armis huiuscemodi spiritualibus scuto tantummodo fidem tribuere, cum alio loco etiam lorica dicta sit fidei: Induti, inquit, loricam fidei et caritatis .



CAPUT XXuII.---Eumdem locum uarie intelligi nichil prohibet.


38. Quando autem ex eisdem Scripture uerbis, non unum aliquid, sed duo uel plura sentiuntur, etiam si latet quid senserit ille qui scripsit, nichil periculi est, si quodlibet eorum congruere ueritati ex aliis locis sanctarum Scripturarum doceri potest: id tamen eo conante qui diuina scrutatur eloquia, ut ad uoluntatem perueniatur auctoris, per quem Scripturam illam sanctus operatus est Spiritus; siue hoc assequatur, siue aliam sententiam de illis uerbis, que fidei recte non refragatur, exsculpat, testimonium habens a quocumque alio loco diuinorum eloquiorum. Ille quippe auctor in eisdem uerbis que intelligere uolumus, et ipsam sententiam forsitan uidit; et certe Dei Spiritus, qui per eum hec operatus est, etiam ipsam occursuram lectori uel auditori, sine dubitatione preuidit; imo ut occurreret, quia et ipsa est ueritate subnixa, prouidit. Nam quid in diuinis eloquiis largius et uberius potuit diuinitus prouideri, quam ut eadem uerba pluribus intelligantur modis, quos alia non minus diuina contestantia faciant approbari?



CAPUT XXuIII.---Locus incertus tutius per alios Scripture locos, quam per rationem manifestatur.

39. Ubi autem talis sensus eruitur, cuius incertum certis sanctarum Scripturarum testimoniis non possit aperiri, restat ut ratione reddita manifestus appareat, etiam si ille cuius uerba intelligere querimus, eum forte non sensit. Sed hec consuetudo periculosa est: per Scripturas enim diuinas multo tutius ambulatur; quas uerbis translatis opacatas cum scrutari uolumus, aut hoc inde exeat quod non habeat controuersiam; aut, si habet, ex eadem Scriptura ubicumque inuentis atque adhibitis testibus terminetur.



CAPUT XXIX.---Troporum cognitio necessaria.

40. Sciant autem litterati, modis omnibus locutionis, quos grammatici greco nomine tropos uocant, auctores nostros usos fuisse, et multiplicius atque copiosius, quam possunt existimare uel credere qui nesciunt eos, et in aliis ista didicerunt. Quos tamen tropos qui nouerunt, agnoscunt in Litteris sanctis, eorumque scientia ad eas intelligendas aliquantum adiuuantur. Sed hic eos ignaris tradere non decet, ne artem grammaticam docere uideamur. Extra sane ut discantur admoneo, quamuis iam superius id admonuerim, id est, in secundo libro, ubi de linguarum necessaria cognitione disserui. Nam littere, a quibus ipsa grammatica nomen accepit, enim Greci litteras uocant, signa utique sunt sonorum ad articulatam uocem qua loquimur pertinentium. Istorum autem troporum non solum exempla, sicut omnium, sed quorumdam etiam nomina in diuinis Libris leguntur, sicut allegoria, enigma, parabola. Quamuis pene omnes ii tropi, qui liberali dicuntur arte cognosci, etiam in eorum reperiantur loquelis, qui nullos grammaticos audierunt, et eo quo uulgus utitur sermone contenti sunt. Quis enim non dicit, Sic floreas? qui tropus metaphora uocatur. Quis non dicit piscinam etiam  que non habet pisces, nec facta est propter pisces, et tamen a piscibus nomen accepit? qui tropus catachresis dicitur.

41. Longum est isto modo ceteros persequi: nam usque ad illos peruenit uulgi locutio, qui propterea mirabiliores sunt, quia contra quam dicitur significant, sicuti est que appellatur ironia uel antiphrasis. Sed ironia pronuntiatione indicat quid uelit intelligi, uti cum dicimus homini mala facienti, Res bonas facis: antiphrasis uero ut contraria significet, non uoce pronuntiantis efficitur, sed aut uerba habet sua, quorum origo e contrario est, sicut appellatur lucus, quod minime luceat; aut consueuit aliquid ita dici, quamuis dicatur etiam non e contrario, ueluti cum querimus accipere quod ibi non est, et respondetur nobis, Abundat; aut adiunctis uerbis facimus ut a contrario intelligatur quod loquimur, ueluti si dicamus, Caue illum, quia bonus homo est. Et quis talia non dicit indoctus, nec omnino sciens qui sint, uel quid uocentur hi tropi? Quorum cognitio propterea Scripturarum ambiguitatibus dissoluendis est necessaria, quia cum sensus, ad proprietatem uerborum si accipiatur, absurdus est, querendum est utique ne forte illo uel illo tropo dictum sit quod non intelligimus; et sic pleraque inuenta sunt que latebant.



CAPUT XXX.---Regule Tichonii donatiste expenduntur.

42. Tichonius quidam qui contra Donatistas inuictissime scripsit, cum fuerit donatista, et illic inuenitur absurdissimi cordis, ubi eos non omni ex parte relinquere uoluit, fecit librum quem Regularum uocauit  , quia in eo quasdam septem regulas exsecutus est, quibus quasi clauibus diuinarum Scripturarum aperirentur occulta. Quarum primam ponit, De Domino et eius corpore; secundam, De Domini corpore bipartito; tertiam, De promissis et Lege; quartam, De specie et genere; quintam, De temporibus; sextam, De recapitulatione; septimam, De diabolo et eius corpore. Que quidem considerate, sicut ab illo aperiuntur, non parum adiuuant ad penetranda que tecta sunt diuinorum eloquiorum: nec tamen omnia que ita scripta sunt ut non facile intelligantur, possunt his regulis inueniri, sed aliis modis pluribus, quos hoc numero septenario usque adeo non est iste complexus, ut idem ipse multa exponat obscura, in quibus harum regularum adhibet nullam, quoniam nec opus est. Neque enim aliquid illic tale uersatur aut queritur, sicut in Apocalypsi Ioannis querit, quemadmodum intelligendi sint angeli Ecclesiarum septem, quibus scribere iubetur, et ratiocinatur multipliciter, et ad hoc peruenit ut ipsos angelos intelligamus Ecclesias . In qua copiosissima disputatione nichil istarum est regularum, et utique res illic obscurissima queritur; quod exempli gratia satis dictum sit: nam colligere omnia, nimis longum et nimis operosum est, que ita obscura sunt in Scripturis canonicis, ut nichil istarum septem ibi requirendum sit.

 43. Iste autem cum has uelut regulas commendaret, tantum eis tribuit, quasi omnia que in Lege, id est, in diuinis Libris obscure posita inuenerimus, his bene cognitis atque adhibitis intelligere ualeamus. Ita quippe exorsus est eumdem librum ut diceret: Necessarium duxi ante omnia, que mihi uidentur, libellum Regularum scribere, et secretorum Legis ueluti claues et luminaria fabricare. Sunt enim quedam regule mystice, que uniuerse Legis recessus obtinent, et ueritatis thesauros aliquibus inuisibiles uisibiles faciunt. Quarum si ratio regularum sine inuidia, ut communicamus, accepta fuerit; clausa queque patefient, et obscura dilucidabuntur; ut quis prophetie immensam siluam perambulans, his regulis quodammodo lucis tramitibus deductus ab errore defendatur. Hic si dixisset, Sunt enim quedam regule mystice, que nonnullos Legis recessus obtinent, aut certe, que Legis magnos recessus obtinent; non autem quod ait, uniuerse Legis recessus: neque dixisset, Clausa queque patefient, sed, clausa multa patefient; uerum dixisset, nec tam elaborato atque utili operi suo plusquam res ipsa postulat dando, in spem falsam lectorem eius cognitoremque misisset. Quod ideo dicendum putaui, ut liber ipse et legatur a studiosis, quia plurimum adiuuat ad Scripturas intelligendas, et non de illo speretur tantum quantum non habet. Caute sane legendus est, non solum propter quedam in quibus ut homo errauit; sed maxime propter illa que sicut donatista hereticus loquitur. Quid autem doceant uel admoneant iste septem regule, breuiter ostendam.



CAPUT XXXI.---Regula prima Tichonii.

44. Prima de Domino et eius corpore est; in qua scientes aliquando capitis et corporis, id est, Christi et Ecclesie unam personam nobis intimari , non hesitemus quando a capite ad corpus, uel a corpore transitur ad caput, et tamen non receditur ab una eademque persona. Una enim persona loquitur dicens, sicut sponso imposuit mihi mitram, et sicut sponsam ornauit me ornamento ; et tamen quid horum duorum capiti, quid corpori, id est, quid Christo, quid Ecclesie conueniat, utique intelligendum est.



CAPUT XXXII.---Regula secunda Tichonii.

Secunda est de Domini corpore bipartito, quod quidem non ita debuit appellari; non enim reuera Domini corpus est, quod cum illo non erit in eternum: sed dicendum fuit, De Domini corpore uero atque permixto, aut, uero atque simulato, uel quid aliud; quia non solum in eternum, uerum etiam nunc hypocrite non cum illo esse dicendi sunt, quamuis in eius esse uideantur Ecclesia. Unde poterat ista regula et sic appellari, ut diceretur de permixta Ecclesia. Que regula lectorem uigilantem requirit, quando Scriptura cum ad alios iam loquatur, tanquam ad eos ipsos ad quos loquebatur, uidetur loqui; uel de ipsis, cum de aliis iam loquatur; tanquam unum sit utrorumque corpus, propter temporalem commixtionem et communionem  Sacramentorum. Ad hoc pertinet in Canticis canticorum, Fusca sum et speciosa ut tabernacula Cedar, ut pelles Salomonis . Non enim ait, Fusca fui ut tabernacula Cedar, et speciosa sum ut pelles Salomonis; sed utrumque se esse dixit, propter temporalem unitatem intra una retia piscium bonorum et malorum . Tabernacula enim Cedar ad Ismelem pertinent, qui non erit heres cum filio libere . Itaque cum de bona parte Deus dicat, Ducam cecos in uiam quam non nouerunt, et semitas quas non nouerunt calcabunt; et faciam illis tenebras in lucem, et praua in directum: hec uerba faciam, et non derelinquam eos: mox de alia parte, que male permixta est, dicit, Ipsi autem conuersi sunt retro , quamuis alii iam significentur his uerbis. Sed quoniam nunc in uno sunt, tanquam de ipsis loquitur de quibus loquebatur: non tamen semper in uno erunt. Ipse est quippe ille seruus commemoratus in Euangelio, cuius dominus cum uenerit, diuidet eum, et partem eius cum hypocritis ponet .



CAPUT XXXIII.---Regula tertia Tichonii. Liber de Spiritu et Littera.

46. Tertia regula est de Promissis et Lege, que alio modo dici potest de spiritu et littera, sicut nos eam appellauimus, cum de hac re librum scriberemus  . Potest etiam sic dici, de gratia et mandato. Hec autem magis mihi uidetur magna questio quam regula, que soluendis questionibus adhibenda est. Hec est quam non intelligentes Pelagiani, uel condiderunt suam heresim, uel auxerunt. Laborauit in ea dissoluenda [1 1Kb] Tichonius bene, sed non plene. Disputans enim de fide et operibus, opera nobis dixit a Deo dari merito fidei; ipsam uero fidem sic esse a nobis, ut nobis non sit a Deo. Nec attendit Apostolum dicentem, Pax fratribus et caritas cum fide a Deo Patre et Domino Iesu Christo . Sed non erat expertus hanc heresim, que nostro tempore exorta, multum nos, ut gratiam Dei que per Dominum nostrum Iesum Christum est, aduersus eam defenderemus, exercuit; et secundum id quod ait Apostolus, Oportet hereses esse, ut probati manifesti fiant in uobis , multo uigilantiores diligentioresque reddidit, ut aduerteremus in Scripturis sanctis, quod istum Tichonium minus attentum, minusque sine hoste sollicitum fugit, etiam ipsam scilicet fidem donum illius esse qui eius mensuram unicuique partitur . Ex qua sententia quibusdam dictum est, uobis donatum est pro Christo, non solum ut in eum credatis, uerum etiam ut pro eo patiamini . Unde quis dubitet utrumque esse Dei donum, qui fideliter atque intelligenter audit utrumque donatum? Plura sunt et alia testimonia quibus id ostenditur: sed hoc nunc non agimus; alibi autem atque alibi sepissime ista egimus.



CAPUT XXXIu.---Regula quarta Tichonii.

47. Quarta Tichonii regula est de specie et genere.  Sic enim eam uocat, uolens intelligi speciem partem, genus autem totum, cuius ea pars est quam nuncupat speciem, sicut unaqueque ciuitas pars est utique uniuersitatis gentium: hanc ille uocat speciem; genus autem omnes gentes. Neque hic ea discernendi [1 1Kb] subtilitas adhibenda est, que a dialecticis traditur qui, inter partem et speciem quid intersit acutissime disputant. Eadem ratio est, si non de unaquaque ciuitate, sed de unaquaque prouincia uel gente uel regno tale aliquid in diuinis reperiatur eloquiis. Non solum enim, uerbi gratia, de Ierusalem, uel de aliqua gentium ciuitate, siue Tyro, siue Babylonia, siue alia qualibet dicitur aliquid in Scripturis sanctis, quod modum eius excedat, et conueniat potius omnibus gentibus: uerum etiam de Iudea, de Aegypto, de Assyria, et quacumque alia gente, in qua sunt plurime ciuitates, non tamen totus orbis, sed pars eius est, dicitur quod transeat eius modum, et congruat potius uniuerso, cuius hec pars est; uel sicut iste appellat, generi, cuius hec species est. Unde et in notitiam uulgi uerba ista uenerunt, ut etiam idiote intelligant quid specialiter, quid generaliter in quocumque precepto imperiali sit constitutum. Fit hoc etiam de hominibus; sicut ea que de Salomone dicuntur, excedunt eius modum, et potius ad Christum uel Ecclesiam, cuius ille pars est, relata clarescunt.

48. Nec species semper exceditur; sepe enim talia dicuntur que uel ei quoque, uel ei fortasse tantummodo apertissime congruant: sed cum a specie transitur ad genus, quasi adhuc de specie loquente Scriptura, ibi uigilare debet lectoris intentio, ne querat in specie quod in genere potest melius et certius inuenire. Facile quippe est illud quod ait propheta Ezechiel, Domus Isrel habitauit in terra, et polluerunt illam in uia sua, et in idolis suis, et peccatis suis; secundum immunditiam menstruate facta est uia eorum ante faciem meam. Et effudi iram meam super eos, et dispersi illos inter nationes, et uentilaui eos in regiones; secundum uias eorum et secundum peccata eorum iudicaui eos : facile est, inquam, hoc intelligere de illa domo Isrel, de qua dicit Apostolus, uidete Isrel secundum carnem ; quia hec omnia carnalis populus Isrel et fecit, et passus est. Alia etiam que sequuntur, eidem intelliguntur populo conuenire: sed cum ceperit dicere, Et sanctificabo nomen meum sanctum illud magnum, quod pollutum est inter nationes, quod polluistis in medio earum; et scient gentes quia ego sum Dominus; iam intentus debet esse, qui legit, quemadmodum species excedatur, et adiungatur genus. Sequitur enim et dicit: Et dum sanctificabor in uobis ante oculos eorum, et accipiam uos de gentibus, et congregabo uos ex omnibus terris, et inducam uos in terram uestram; et aspergam uos aqua munda, et mundabimini ab omnibus simulacris uestris, et mundabo uos: et dabo uobis cor nouum, et Spiritum nouum dabo in uos; et auferam cor lapideum de carne uestra, et dabo uobis cor carneum, et Spiritum meum dabo in uos: et faciam ut in iustitiis  meis ambuletis, et iudicia mea custodiatis, et faciatis: et habitabitis in terra, quam dedi patribus uestris; et eritis mihi in populum, et ego ero uobis in Deum; et mundabo uos ex omnibus immunditiis uestris . Hoc de Nouo Testamento esse prophetatum, ad quod pertinet non solum una gens illa in reliquiis suis, ne quibus alibi scriptum est, Si fuerit numerus filiorum Isrel sicut arena maris, reliquie salue fient , uerum etiam cetere gentes, que promisse sunt patribus eorum, qui etiam nostri sunt; non ambigit quisquis intuetur et lauacrum regenerationis hic esse promissum, quod nunc uidemus omnibus gentibus redditum: et illud quod ait Apostolus, cum Noui Testamenti gratiam commendaret, ut in comparatione ueteris emineret, Epistola nostra uos estis, scripta non atramento, sed Spiritu Dei uiui; non in tabulis lapideis, sed in tabulis cordis carnalibus , hinc esse respicit et perspicit ductum ubi iste propheta dicit, Et dabo uobis cor nouum, et Spiritum nouum dabo in uos; et auferam cor lapideum de carne uestra, et dabo uobis cor carneum. Cor quippe carneum, unde ait Apostolus, tabulis cordis carnalibus, a corde lapideo uoluit uita sentiente discerni, et per uitam sentientem significauit intelligentem. Sic fit Isrel spiritualis, non unius gentis, sed omnium que promisse sunt patribus in eorum semine, quod est Christus.

49. Hic ergo Isrel spiritualis ab illo Isrele carnali, qui est unius gentis, nouitate gratie, non nobilitate patrie, et mente non gente distinguitur: sed altitudo prophetica dum de illo uel ad illum loquitur, latenter transit ad hunc; et cum iam de isto uel ad istum loquatur, adhuc de illo uel ad illum loqui uidetur; non intellectum Scripturarum nobis quasi hostiliter inuidens, sed exercens medicinaliter nostrum. Unde et illud quod ait, Et inducam uos in terram uestram; et paulo post, tanquam idipsum repetens, Et habitabitis, inquit, in terra quam dedi patribus uestris; non carnaliter sicut carnalis Isrel, sed spiritualiter sicut spiritualis debemus accipere. Ecclesia quippe sine macula et ruga  ex omnibus gentibus congregata, atque in eternum regnatura cum Christo, ipsa est terra beatorum, terra uiuentium ; ipsa intelligenda est patribus data, quando eis certa et incommutabili Dei uoluntate promissa est: quoniam ipsa promissionis uel predestinationis firmitate iam data est, que danda suo tempore a patribus credita est; sicut de ipsa gratia que sanctis datur, scribens ad Timotheum Apostolus ait, Non secundum opera nostra, sed secundum suum propositum et gratiam, que data est nobis in Christo Iesu ante secula eterna, manifestata autem nunc per aduentum Saluatoris nostri . Datam dixit gratiam, quando nec erant adhuc quibus daretur; quoniam in dispositione ac predestinatione Dei iam factum erat quod suo tempore futurum erat, quod ipse dicit manifestatum. Quamuis hec possint intelligi et de terra futuri seculi, quando erit celum nouum et terra noua , in qua iniusti habitare non poterunt. Et ideo recte dicitur piis quod ipsa sit terra  eorum, que ulla ex parte non erit impiorum; quia et ipsa similiter data est, quando danda firmata est.



CAPUT XXXu.---Regula quinta Tichonii.

50. Quintam Tichonius regulam ponit, quam De temporibus appellat; qua regula plerumque inueniri uel coniici possit latens in Scripturis sanctis quantitas temporum. Duobus autem modis uigere dicit hanc regulam; aut tropo synecdoche, aut legitimis numeris. Tropus synecdoche, aut a parte totum, aut a toto partem facit intelligi: sicut unus euangelista post dies octo factum dicit, quod alius post dies sex, quando in monte discipulis tantum tribus presentibus facies Domini fulsit ut sol, et uestimenta eius sicut nix . Utrumque enim uerum esse non posset, quod de numero dierum dictum est, nisi ille qui dixit, post dies octo, intelligatur partem nouissimam diei ex quo id Christus predixit futurum, et partem primam diei quo id ostendit impletum, pro totis diebus duobus atque integris posuisse; is uero qui dixit, post dies sex, integros omnes et totos, sed solos medios computasse. Hoc modo locutionis, quo significatur a parte totum, etiam illa de resurrectione Christi soluitur questio. Pars enim nouissima diei quo passus est, nisi pro toto die accipiatur, id est, adiuncta etiam nocte preterita; et nox in cuius parte ultima resurrexit, nisi totus dies accipiatur, adiuncto scilicet die illucescente dominico, non possunt esse tres dies et tres noctes, quibus se in corde terre predixit futurum .

51. Legitimos autem numeros dicit, quos eminentius diuina Scriptura commendat, sicut septenarium, uel denarium, uel duodenarium, et quicumque alii sunt, quos legendo studiosi libenter agnoscunt. Plerumque enim huiusmodi numeri pro uniuerso tempore ponuntur: sicut, Septies in die laudabo te , nichil est aliud quam, Semper laus eius in ore meo . Tantumdem ualent et cum multiplicantur, siue per denarium, sicut septuaginta et septingenti; unde possunt et septuaginta anni Ieremie  pro uniuerso tempore spiritualiter accipi, quo est apud alienos Ecclesia: siue per seipsos, sicut decem per decem, centum sunt; et duodecim per duodecim, centum quadraginta quatuor; quo numero significatur uniuersitas sanctorum in Apocalypsi . Unde apparet non solas temporum questiones istis numeris esse soluendas, sed latius patere significationes eorum, et in multa proserpere. Neque enim numerus iste in Apocalypsi ad tempora pertinet, sed ad homines.



CAPUT XXXuI.---Regula sexta Tichonii.

52. Sextam regulam Tichonius Recapitulationem uocat, in obscuritate Scripturarum satis uigilanter inuentam. Sic enim dicuntur quedam quasi sequantur in ordine temporis, uel rerum continuatione narrentur, cum ad priora que pretermissa fuerant, latenter narratio reuocetur: quod nisi ex hac regula intelligatur, erratur. Sicut in Genesi, Et plantauit, inquit, Dominus Deus paradisum in Eden ad orientem, et posuit ibi hominem quem formauit; et produxit Deus adhuc de  terra omne lignum speciosum, et bonum in escam; ita uidetur dictum tanquam id factum sit posteaquam factum posuit Deus hominem in paradiso: cum breuiter utroque commemorato, id est, quod plantauit Deus paradisum, et posuit ibi hominem quem formauit, recapitulando redeat et dicat quod pretermiserat, quomodo scilicet paradisus fuerit plantatus, quia produxit Deus adhuc de terra omne lignum speciosum et bonum in escam. Denique secutus adiunxit: Et lignum uite in medio paradisi, et lignum scientie boni et mali. Deinde flumen, quo paradisus irrigaretur, diuisum in quatuor principia fluuiorum quatuor, explicatur; quod totum pertinet ad institutionem paradisi. Quod ubi terminauit, repetiuit illud quod iam dixerat, et reuera hoc sequebatur, atque ait: Et sumpsit Dominus Deus hominem quem finxit, et posuit eum in paradiso , etc. Post ista enim facta ibi est positus homo, sicut nunc ordo ipse demonstrat: non post hominem ibi positum facta sunt ista, sicut prius dictum putari potest, nisi recapitulatio illic uigilanter intelligatur, qua reditur ad ea que fuerant pretermissa.

53. Itemque in eodem libro, cum commemorarentur generationes filiorum Ne, dictum est: Hi filii Cham in tribubus suis, secundum linguas suas in regionibus suis [1 1Kb] et in gentibus suis. Enumeratis quoque filiis Sem dicitur: Hi filii Sem in tribubus suis, secundum linguas suas in regionibus suis et in gentibus suis. Et annectitur de omnibus: He tribus filiorum Ne, secundum generationes eorum et secundum gentes eorum. Ab his disperse sunt insule gentium super terram post diluuium. Et erat omnis terra labium unum, et uox una omnibus . Hoc itaque quod adiunctum est, Et erat omnis terra labium unum, et uox una omnibus, id est, una lingua omnium, ita dictum uidetur tanquam eo iam tempore, quo dispersi fuerant super terram etiam secundum insulas gentium, una fuerit omnibus lingua communis; quod procul dubio repugnat superioribus uerbis, ubi dictum est, In tribubus suis secundum linguas suas. Neque enim dicerentur habuisse iam linguas suas singule tribus, que gentes singulas fecerant, quando erat omnibus una communis. Ac per hoc recapitulando adiunctum est, Et erat omnis terra labium unum, et uox una omnibus, latenter narratione redeunte, ut diceretur quomodo factum sit, ut ex una omnium lingua fuerint diuisi per multas: et continuo de illa turris edificatione narratur, ubi hec eis iudicio diuino ingesta est pena superbie; post quod factum dispersi sunt super terram secundum linguas suas.

54. Fit ista recapitulatio etiam obscurius: sicut in Euangelio Dominus dicit, Die quo exiit Loth a Sodomis, pluit ignem de celo, et perdidit omnes: secundum hec erit dies Filii hominis, quo reuelabitur. Illa hora, qui erit in tecto, et uasa eius in domo, non descendat tollere illa; et qui in agro, similiter non reuertatur retro: meminerit uxoris Loth . Numquid cum Dominus fuerit reuelatus,  tunc sunt ista seruanda, ne quisque retro respiciat, id est, uitam preteritam cui renuntiauit, inquirat; et non potius isto tempore, ut cum Dominus fuerit reuelatus, retributionem pro eis que quisque seruauit uel contempsit, inueniat? Et tamen quia dictum est, In illa hora, tunc putantur ista seruanda, cum fuerit Dominus reuelatus, nisi ad intelligendam recapitulationem, sensus legentis inuigilet, adiuuante alia Scriptura que ipsorum Apostolorum adhuc tempore clamauit, Filii, nouissima hora est . Tempus ergo ipsum quo Euangelium predicatur, quousque Dominus reueletur, hora est in qua oportet ista seruari; quia et ipsa reuelatio Domini ad eamdem horam pertinet, que die iudicii terminabitur .



CAPUT XXXuII.---Regula septima Tichonii.

55. Septima Tichonii regula est, eademque postrema, De diabolo et eius corpore. Est enim et ipse caput impiorum, qui sunt eius quodammodo corpus, ituri cum illo in supplicium ignis eterni : sicut Christus caput est Ecclesie, quod est corpus eius, futurum cum illo in regno et gloria sempiterna . Sicut ergo in prima regula, quam uocat de Domino et eius corpore, uigilandum est ut intelligatur, cum de una eademque persona Scriptura loquitur, quid conueniat capiti, quid corpori; sic et in ista nouissima, aliquando in diabolum dicitur quod non in ipso, sed potius in eius corpore possit agnosci, quod habet non solum in eis qui manifestissime foris sunt, sed in eis etiam qui cum ad ipsum pertineant, tamen ad tempus miscentur Ecclesie, donec unusquisque de hac uita exeat, uel a frumento palea uentilabro ultimo separetur . Quod enim scriptum est apud Isaiam, Quomodo cecidit de celo Lucifer mane oriens , et cetera, que sub figura regis Babylonie de eadem persona, uel ad eamdem personam dicta sunt in ipsa contextione sermonis, de diabolo utique intelliguntur; et tamen quod ibi dictum est, Contritus est in terra, qui mittit ad omnes gentes, non totum ipsi capiti congruit. Nam etsi mittit ad omnes gentes diabolus angelos suos, tamen in terra corpus eius, non ipse, conteritur; nisi quia ipse est in corpore suo, quod contritum fit ut puluis, quem proiicit uentus a facie terre .

56. He autem omnes regule, excepta una, que uocatur De promissis et Lege, aliud ex alio faciunt intelligi, quod est proprium tropice locutionis, que latius patet quam ut possit, ut mihi uidetur, ab aliquo uniuersa comprehendi. Nam ubicumque uelut aliud dicitur ut aliud intelligatur, etsi nomen ipsius tropi in loquendi arte non inuenitur, tropica locutio est. Que cum fit ubi fieri solet, sine labore sequitur intellectus: cum uero ubi non solet, laboratur ut intelligatur, ab aliis magis, ab aliis minus, sicut magis minusue dona Dei sunt in ingeniis hominum, uel adiutoria tribuuntur. Proinde sicut in uerbis propriis, de quibus superius disputauimus, ubi res ut dicuntur intelligende sunt; sic in translatis que faciunt tropicas locutiones, ubi aliud ex alio intelligendum est, de quibus huc  usque quantum uisum est, satis egimus; non solum admonendi sunt studiosi uenerabilium Litterarum, ut in Scripturis sanctis genera locutionum sciant, et quomodo apud eas aliquid dici soleat, uigilanter aduertant, memoriterque retineant; uerum etiam, quod est precipuum et maxime necessarium, orent ut intelligant. In eis quippe Litteris, quarum studiosi sunt,  legunt quoniam Dominus dat sapientiam, et a facie eius scientia et intellectus. ; a quo et ipsum studium, si pietate preditum est, acceperunt. Sed hec satis etiam de signis, quantum ad uerba pertinet dicta sint. Restat ut de proferendis eis que sentimus, sequenti uolumine, que Dominus donauerit, disseramus.



LIBER QUARTUS.


Hactenus de inuestigando Scripture sensu, nunc demum agitur de disserendo. Et quidem rhetorice artis precepta ad huius libri institutum pertinere non uult Augustinus; sed tamen summa diligentia christiani oratoris partes persequitur: cui sacrarum Litterarum auctores et doctores ecclesiasticos dicendi sapientia, imo et eloquentia longe prestantissimos imitandos proponit, ex eorum scriptis elocutionis exempla in uario dicendi genere subiiciens. Postremo ipsum ecclesiasten hortatur, ut in primis orationi det operam; et quod uerbis docet alios, id omnino uita et moribus prestet.



CAPUT PRIMUM.---Rhetorice precepta tradere non est huius instituti.

1. Hoc opus nostrum quod inscribitur de Doctrina Christiana, in duo quedam fueram prima distributione partitus. Nam post proemium, quo respondi eis qui hoc fuerant reprehensuri: Due sunt res, inquam, quibus nititur omnis tractatio Scripturarum; modus inueniendi que intelligenda sunt, et modus proferendi que intellecta sunt. De inueniendo prius, de proferendo postea disseremus. Quia ergo de inueniendo multa iam diximus, et tria de hac una parte uolumina absoluimus, Domino adiuuante, de proferendo pauca dicemus; ut, si fieri potuerit, uno libro cuncta claudamus, totumque hoc opus quatuor uoluminibus terminetur.

2. Primo itaque exspectationem legentium, qui forte me putant rhetorica daturum esse precepta que in scholis secularibus et didici et docui, ista prelocutione cohibeo, atque ut a me non exspectentur, admoneo; non quod nichil habeant utilitatis; sed quod, si quid habent, seorsum discendum est, si cui fortassis bono uiro etiam hec uacat discere, non autem a me uel in hoc opere, uel in aliquo alio requirendum.



CAPUT II.---Rhetorica facultate christianum doctorem uti conuenit.

3. Nam cum per artem rhetoricam et uera suadeantur et falsa, quis audeat dicere, aduersus mendacium in defensoribus suis inermem debere consistere ueritatem, ut uidelicet illi qui res falsas persuadere conantur, nouerint auditorem uel beneuolum, uel intentum, uel docilem proemio facere; isti autem non nouerint? illi falsa breuiter, aperte, uerisimiliter; et isti uera sic narrent, ut audire tedeat, intelligere non pateat, credere postremo non libeat? illi fallacibus argumentis ueritatem oppugnent, asserant falsitatem; isti nec uera defendere, nec falsa ualeant refutare? illi animos audientium in errorem mouentes impellentesque dicendo terreant, contristent, exhilarent, exhortentur ardenter; isti pro ueritate, lenti frigidique dormitent? Quis ita desipiat, ut hoc sapiat? Cum ergo sit in medio posita facultas eloquii, que ad persuadenda seu praua seu recta ualet plurimum; cur non  bonorum studio comparatur, ut militet ueritati, si eam mali ad obtinendas peruersas uanasque causas in usus iniquitatis et erroris usurpant?



CAPUT III.---Rhetorice precepta qua etate, quaue ratione disci possunt.

4. Sed quecumque sunt de hac re obseruationes atque precepta, quibus cum accedit in uerbis plurimis ornamentisque uerborum exercitatioris lingue solertissima consuetudo, fit illa que facundia uel eloquentia nominatur, extra istas litteras nostras, seposito ad hoc congruo temporis spatio, apta et conuenienti etate discenda sunt eis qui hoc celeriter possunt. Nam et ipsos Romane principes eloquentie non piguit dicere quod hanc artem nisi quis cito possit, nunquam omnino possit perdiscere . Quod utrum uerum sit, quid opus est querere? Non enim, etiam si possint hec a tardioribus tandem aliquando perdisci, nos ea tanti pendimus, ut eis discendis iam maturas uel etiam graues hominum etates uelimus impendi. Satis est ut adolescentulorum ista sit cura; nec ipsorum omnium quos utilitati ecclesiastice cupimus erudiri, sed eorum quos nondum magis urgens, et huic rei sine dubio preponenda necessitas occupauit. Quoniam si acutum et feruens adsit ingenium, facilius adheret eloquentia legentibus et audientibus eloquentes, quam eloquentie precepta sectantibus. Nec desunt ecclesiastice littere, etiam preter canonem in auctoritatis arce salubriter collocatum, quas legendo homo capax, etsi id non agat, sed tantummodo rebus que ibi dicuntur intentus sit, etiam eloquio quo dicuntur, dum in his uersatur, imbuitur; accedente uel maxime exercitatione siue scribendi, siue dictandi, postremo etiam dicendi, que secundum pietatis ac fidei regulam sentit. Si autem tale desit ingenium, nec illa rhetorica precepta capiuntur; nec, si magno labore inculcata quantulacumque ex parte capiantur, aliquid prosunt. Quandoquidem etiam ipsi qui ea didicerunt, et copiose ornateque dicunt, non omnes ut secundum ipsa dicant, possunt ea cogitare cum dicunt, si non de his disputant: imo uero uix ullos eorum esse existimo, qui utrumque possint, et dicere bene, et ad hoc faciendum precepta illa dicendi cogitare cum dicunt. Cauendum est enim ne fugiant ex animo que dicenda sunt, dum attenditur  ut arte dicantur. Et tamen in sermonibus atque dictionibus eloquentium, impleta reperiuntur precepta eloquentie, de quibus illi ut eloquerentur, uel cum eloquerentur, non cogitauerunt, siue illa didicissent, siue ne attigissent quidem. Implent quippe illa, quia eloquentes sunt; non adhibent, ut sint eloquentes.

5. Quapropter, cum ex infantibus loquentes non fiant, nisi locutiones discendo loquentium; cur eloquentes fieri non possint, nulla eloquendi arte tradita, sed elocutiones eloquentium legendo et audiendo, et quantum assequi conceditur, imitando? Quid, quod ita fieri ipsis quoque experimur exemplis? Nam sine preceptis rhetoricis nouimus plurimos eloquentiores plurimis qui illa didicerunt; sine lectis uero et auditis eloquentium disputationibus uel dictionibus, neminem. Nam neque ipsa arte grammatica, qua discitur locutionis integritas, indigerent pueri, si eis inter homines, qui integre loquerentur, crescere daretur et uiuere. Nescientes quippe ulla nomina uitiorum, quidquid uitiosum cuiusquam ore loquentis audirent, sana sua consuetudine reprehenderent et cauerent; sicut rusticos urbani reprehendunt, etiam qui litteras nesciunt.



CAPUT Iu.---Officium doctoris christiani.

6. Debet igitur diuinarum Scripturarum tractator et doctor, defensor recte fidei ac debellator erroris, et bona docere, et mala dedocere; atque in hoc opere sermonis conciliare aduersos [1 1Kb] , remissos erigere, nescientibus quid agatur, quid exspectare debeant intimare. Ubi autem beneuolos, intentos, dociles aut inuenerit, aut ipse fecerit, cetera peragenda sunt, sicut postulat causa. Si docendi sunt qui audiunt, narratione faciendum est, si tamen indigeat, ut res de qua agitur innotescat. Ut autem que dubia sunt certa fiant, documentis adhibitis ratiocinandum est. Si uero qui audiunt mouendi sunt potius quam docendi, ut in eo quod iam sciunt, agendo non torpeant, et rebus assensum, quas ueras esse fatentur, accommodent, maioribus dicendi uiribus opus est. Ibi obsecrationes et increpationes, concitationes et cercitiones, et quecumque alia ualent ad commouendos animos, sunt necessaria.

7. Et hec quidem cuncta que dixi, omnes fere homines in iis que eloquendo agunt [2 1Kb] , facere non quiescunt:



CAPUT u.---Interest magis ut sapienter dicat christianus orator, quam ut eloquenter. Unde consequi id ualeat.

Sed cum alii faciant obtuse, deformiter, frigide; alii acute, ornate, uehementer; illum ad hoc opus unde agimus, iam oportet accedere, qui potest disputare uel dicere sapienter, etiamsi non potest eloquenter, ut prosit audientibus, etiamsi minus quam prodesset, si et eloquenter posset dicere. Qui uero affluit insipienti eloquentia, tanto magis cauendus est, quanto magis ab eo in iis que audire inutile est, delectatur auditor, et eum quoniam diserte dicere audit, etiam  uere dicere existimat. Hec autem sententia nec illos fugit, qui artem rhetoricam docendam putarunt: fassi sunt enim sapientiam sine eloquentia parum prodesse ciuitatibus [1 1Kb] ; eloquentiam uero sine sapientia nimium obesse plerumque, prodesse nunquam . Si ergo hoc illi qui precepta eloquentie tradiderunt, in eisdem libris in quibus id egerunt, ueritate instigante coacti sunt confiteri, ueram, hoc est, supernam que a Patre luminum descendit, sapientiam nescientes; quanto magis nos non aliud sentire debemus, qui huius sapientie filii et ministri sumus? Sapienter autem dicit homo tanto magis uel minus, quanto in Scripturis sanctis magis minusue profecit. Non dico in eis multum legendis memorieque mandandis, sed bene intelligendis, et diligenter earum sensibus indagandis. Sunt enim qui eas legunt, et negligunt; legunt ut teneant, negligunt ne intelligant. Quibus longe sine dubio preferendi sunt qui uerba earum minus tenent, et cor earum sui cordis oculis uident. Sed utrisque ille melior, qui et cum uolet eas dicit, et sicut oportet intelligit.

8. Huic ergo qui sapienter debet dicere, etiam quod non potest eloquenter, uerba Scripturarum tenere maxime necessarium est. Quanto enim se pauperiorem cernit in suis, tanto eum oportet in istis esse ditiorem; ut quod dixerit suis uerbis, probet ex illis; et qui propriis uerbis minor erat, magnorum [2 1Kb] testimonio quodammodo crescat. Probando enim delectat, qui minus potest delectare dicendo. Porro qui non solum sapienter, uerum etiam eloquenter uult dicere, quoniam profecto plus proderit, si utrumque potuerit; ad legendos uel audiendos et exercitatione imitandos eloquentes eum mitto libentius, quam magistris artis rhetorice uacare precipio: si tamen ii qui leguntur et audiuntur, non solum eloquenter, sed etiam sapienter dixisse uel dicere ueraci predicatione laudantur. Qui enim eloquenter dicunt, suauiter; qui sapienter, salubriter audiuntur. Propter quod non ait Scriptura, Multitudo eloquentium; sed, Multitudo sapientium sanitas est orbis terrarum . Sicut autem sepe sumenda sunt et amara salubria, ita semper uitanda est perniciosa dulcedo. Sed salubri suauitate, uel suaui salubritate quid melius? Quanto enim magis illic appetitur suauitas, tanto facilius salubritas prodest. Sunt ergo ecclesiastici uiri qui diuina eloquia non solum sapienter, sed eloquenter etiam tractauerunt: quibus legendis magis non sufficit tempus, quam deesse ipsi studentibus et uacantibus possunt.



CAPUT uI. Sapientia iuncta cum eloquentia in sacris auctoribus.

9. Hic aliquis forsitan querit utrum auctores nostri, quorum scripta diuinitus inspirata canonem nobis saluberrima auctoritate fecerunt, sapientes tantummodo, an eloquentes etiam nuncupandi sint. Que quidem questio apud meipsum, et apud eos qui mecum quod dico sentiunt, facillime soluitur. Nam  ubi eos intelligo, non solum nichil eis sapientius, uerum etiam nichil eloquentius mihi uideri potest. Et audeo dicere, omnes qui recte intelligunt quod illi loquuntur, simul intelligere non eos aliter loqui debuisse. Sicut est enim quedam eloquentia que magis etatem iuuenilem decet, est que senilem; nec iam dicenda est eloquentia, si persone non congruat eloquentis: ita est quedam, que uiros summa auctoritate dignissimos planeque diuinos decet. Hac illi locuti sunt, nec ipsos decet alia, nec alios ipsa: ipsis enim congruit; alios autem, quanto uidetur humilior, tanto altius non uentositate, sed soliditate transcendit. Ubi uero non eos intelligo, minus quidem mihi apparet eorum eloquentia, sed eam tamen non dubito esse talem, qualis est ubi intelligo. Ipsa quoque obscuritas diuinorum salubriumque dictorum tali eloquentie miscenda fuerat, in qua proficere noster intellectus, non solum inuentione, uerum etiam exercitatione deberet.

10. Possem quidem, si uacaret, omnes uirtutes et ornamenta eloquentie, de quibus inflantur isti qui linguam suam nostrorum auctorum lingue, non magnitudine, sed tumore preponunt, ostendere in istorum Litteris sacris, quos nobis erudiendis, et ab hoc seculo prauo in beatum seculum transferendis, prouidentia diuina prouidit. Sed non ipsa me plus quam dici potest in illa eloquentia delectant, que sunt his uiris cum oratoribus Gentilium petisue communia: illud magis admiror et stupeo, quod ista nostra eloquentia ita usi sunt per alteram quamdam eloquentiam suam, ut nec deesset eis, nec emineret in eis: quia eam nec improbari ab illis, nec ostentari oportebat; quorum alterum fieret, si uitaretur; alterum putari posset, si facile agnosceretur. Et in quibus forte locis agnoscitur a doctis, tales res dicuntur, ut uerba quibus dicuntur, non a dicente adhibita, sed ipsis rebus uelut sponte subiuncta uideantur: quasi sapientiam de domo sua, id est, pectore sapientis procedere intelligas, et tanquam inseparabilem famulam etiam non uocatam sequi eloquentiam.



CAPUT uII.---Pulchre docet, adductis exemplis, in sacris Litteris inesse germanam eloquentiam, que sapientie adheret uelut inseparabilis comes. Exempla ponuntur ex Epistolis Pauli, et ex Amos propheta. Exemplum aliud sane eloquentie ex Amos 6, 1.

11. Quis enim non uideat quid uoluerit dicere, et quam sapienter dixerit Apostolus: Gloriamur in tribulationibus, scientes quia tribulatio patientiam operatur, patientia autem probationem, probatio uero spem, spes autem non confundit: quia caritas Dei diffusa est in cordibus nostris per Spiritum sanctum, qui datus est nobis ? Hic si quis, ut ita dixerim, imperite peritus, artis eloquentie precepta Apostolum secutum fuisse contendat, nonne a Christianis doctis indoctisque ridebitur? Et tamen agnoscitur hic figura, que grece, latine uero a quibusdam est appellata gradatio, quoniam scalam dicere noluerunt, cum uerba uel sensa connectuntur alterum ex altero; sicut hic, ex tribulatione patientiam, ex patientia probationem,  ex probatione spem connexam uidemus. Agnoscitur et aliud decus, quoniam post aliqua pronuntiationis uoce singula finita, que nostri membra et cesa, Greci autem et uocant, sequitur ambitus siue circuitus, quem illi appellant, cuius membra suspenduntur uoce dicentis, donec ultimo finiatur. Nam eorum que precedunt circuitum, membrum illud est primum, quoniam tribulatio patientiam operatur; secundum, patientia autem probationem; tertium, probatio uero spem. Deinde subiungitur ipse circuitus, qui tribus peragitur membris, quorum primum est, spes autem non confundit; secundum, quia caritas Dei diffusa est in cordibus nostris; tertium, per Spiritum sanctum qui datus est nobis. At hec atque huiuscemodi in elocutionis arte traduntur. Sicut ergo Apostolum precepta eloquentie secutum fuisse non dicimus, ita quod eius sapientiam secuta sit eloquentia, non negamus.

12. Scribens ad Corinthios, in secunda Epistola redarguit quosdam, qui erant ex Iudeis pseudoapostoli, eique detrahebant: et quoniam seipsum predicare compellitur, hanc sibi uelut insipientiam tribuens, quam sapienter dicit, quamque eloquenter? sed comes sapientie, dux eloquentie; illam sequens, istam precedens et sequentem non respuens. Iterum dico, inquit, ne quis me existimet insipientem esse; alioquin uelut insipientem suscipite me, ut et ego modicum quid glorier. Quod loquor, non loquor secundum Deum, sed quasi in stultitia, in hac substantia glorie. Quoniam quidem multi gloriantur secundum carnem, et ego gloriabor. Libenter enim sustinetis insipientes, cum sitis ipsi sapientes. Toleratis enim si quis uos in seruitutem redigit, si quis deuorat, si quis accipit, si quis extollitur, si quis in faciem uos cedit. Secundum ignobilitatem dico, quasi nos infirmati simus. In quo autem quis audet , audeo et ego. Hebrei sunt? et ego. Isrelite sunt? et ego. Semen Abrahe sunt? et ego. Ministri Christi sunt?  super ego [1 1Kb] . In laboribus plurimum, in carceribus abundantius, in plagis supra modum, in mortibus sepius. A Iudeis quinquies, quadraginta una minus accepi. Ter uirgis cesus sum, semel lapidatus sum, ter naufragium feci: nocte et die in profundo maris fui; in itineribus sepe, periculis fluminum, periculis latronum, periculis ex genere, periculis ex gentibus, periculis in ciuitate, periculis in deserto, periculis in mari, periculis in falsis fratribus: in labore et erumna, in uigiliis sepius, in fame et siti, in ieiuniis sepius, in frigore et nuditate: preter illa que extrinsecus sunt, incursus in me quotidianus, sollicitudo omnium Ecclesiarum. Quis infirmatur, et ego non infirmor? quis scandalizatur, et ego non uror? Si gloriari oportet, in iis que infirmitatis mee sunt, gloriabor . Quanta sapientia ista sint dicta uigilantes uident. Quanto uero etiam eloquentie concurrerint flumine, et qui stertit aduertit.

13. Porro autem qui nouit, agnoscit quod ea cesa  que Greci uocant, et membra, et circuitus, de quibus paulo ante disserui, cum decentissima uarietate interponerentur, totam istam speciem dictionis, et quasi eius uultum, quo etiam indocti delectantur mouenturque, fecerunt. Nam unde cepimus hunc locum inserere, circuitus sunt: primus minimus, hoc est bimembris; minus enim quam duo membra circuitus habere non possunt, plura uero possunt: ergo ille primus est, Iterum dico, ne quis me existimet insipientem esse. Sequitur alius trimembris, Alioquin uelut insipientem suscipite me, ut et ego modicum quid glorier. Tertius qui sequitur membra habet quatuor, Quod loquor, non loquor secundum Deum, sed quasi in stultitia, in hac substantia glorie. Quartus duo habet, Quandoquidem multi gloriantur secundum carnem, et ego gloriabor. Et quintus habet duo, Libenter enim sustinetis insipientes, cum sitis ipsi sapientes. Etiam sextus bimembris est, Toleratis enim, si quis uos in seruitutem redigit. Sequuntur tria cesa, Si quis deuorat, si quis accipit, si quis extollitur. Deinde tria membra, Si quis in faciem uos cedit, secundum ignobilitatem dico, quasi nos infirmati simus. Additur trimembris circuitus, In quo autem quis audet , audeo et ego. Hinc iam singulis quibusque cesis interrogando positis, singula itidem cesa responsione redduntur, tria tribus, Hebrei sunt? et ego. Isrelite sunt? et ego. Semen Abrahe sunt? et ego. Quarto autem ceso simili interrogatione posito, non alterius cesi, sed membri oppositione respondet, Ministri Christi sunt?  super ego. Iam cesa quatuor sequentia, remota decentissime interrogatione funduntur, In laboribus plurimum, in carceribus abundantius, in plagis supra modum, in mortibus sepius. Deinde interponitur breuis circuitus, quoniam suspensa pronuntiatione distinguendum est [1 1Kb] , A Iudeis quinquies, ut hoc sit unum membrum, cui connectitur alterum, quadraginta una minus accepi. Inde redditur ad cesa, et ponuntur tria, Ter uirgis cesus sum, semel lapidatus sum, ter naufragium feci. Sequitur membrum: Nocte ac die in profundo maris fui. Deinde quatuordecim cesa decentissimo impetu profluunt, In itineribus sepe, periculis fluminum, periculis latronum, periculis ex genere, periculis ex gentibus, periculis in ciuitate, periculis in deserto, periculis in mari, periculis in falsis fratribus: in labore et erumna, in uigiliis sepius, in fame et siti, in ieiuniis sepius, in frigore et nuditate. Post hec interponit trimembrem circuitum, Preter illa que extrinsecus sunt, incursus in me quotidianus, sollicitudo omnium Ecclesiarum. Et huic duo membra percontatione subiungit, Quis infirmatur, et ego non infirmor? quis scandalizatur, et ego non uror? Postremo totus iste quasi anhelans locus, bimembri circuitu terminatur, Si gloriari oportet, in iis que infirmitatis mee sunt gloriabor. Quod uero post hunc impetum interposita narratiuncula quodammodo requiescit, et requiescere facit auditorem, quid decoris, quid delectationis habeat, satis dici non potest. Sequitur enim dicens: Deus et Pater Domini  nostri Iesu Christi scit, qui est benedictus in secula, quod non mentior . Ac deinde quomodo periclitatus fuerit, et quomodo euaserit, breuissime narrat.

14. Longum est cetera persequi, uel in aliis sanctarum Scripturarum locis ista monstrare. Quid, si etiam figuras locutionis que illa arte traduntur, in iis saltem que de Apostoli eloquio commemoraui, ostendere uoluissem? nonne facilius graues homines me nimium, quam quisquam studiosorum sibi sufficientem putarent? Hec omnia quando a magistris docentur, pro magno habentur, magno emuntur pretio, magna iactatione uenduntur. Quam iactationem etiam ego redolere uereor, dum ista sic dissero. Sed male doctis hominibus respondendum fuit, qui nostros auctores contemnendos putant, non quia non habent, sed quia non ostentant, quam nimis isti diligunt, eloquentiam.

15. Sed forte quis putat, tanquam eloquentem nostrum elegisse me apostolum Paulum. uidetur enim ubi ait, Etsi imperitus sermone, sed non scientia , quasi concedendo obtrectatoribus sic locutus, non tanquam id uerum agnosceret, confitendo. Si autem dixisset, Imperitus quidem sermone, sed non scientia [1 1Kb] , nullo modo aliud posset intelligi. Scientiam plane non cunctatus est profiteri, sine qua esse doctor Gentium non ualeret. Certe si quid eius proferimus ad exemplum eloquentie, ex illis Epistolis utique proferimus, quas etiam ipsi obtrectatores eius, qui sermonem presentis contemptibilem putari uolebant, graues et fortes esse confessi sunt . Dicendum ergo mihi aliquid esse uideo et de eloquentia Prophetarum, ubi per tropologiam multa obteguntur. Que quanto magis translatis uerbis uidentur operiri, tanto magis cum fuerint aperta dulcescunt. Sed hoc loco tale aliquid commemorare debeo, ubi que dicta sunt non cogar exponere, sed commendem tantum quomodo dicta sint. Et ex illius prophete libro potissimum hoc faciam, qui se pastorem uel armentarium fuisse dicit, atque inde diuinitus ablatum atque missum, ut Dei populo prophetaret . Non autem secundum Septuaginta interpretes, qui etiam ipsi diuino Spiritu interpretati, ob hoc aliter uidentur nonnulla dixisse, ut ad spiritualem sensum scrutandum magis admoneretur lectoris intentio; unde etiam obscuriora nonnulla, quia magis tropica, sunt eorum: sed sicut ex hebreo in latinum eloquium, presbytero Hieronymo utriusque lingue perito interpretante, translata sunt.

16. Cum igitur argueret impios, superbos, luxuriosos, et fraterne ideo negligentissimos caritatis, rusticus uel ex rustico iste propheta exclamauit, dicens: ue qui opulenti estis in Sion, et confiditis in monte Samarie, optimates capita populorum, ingredientes pompatice domum Isrel! Transite in Chalanne, et uidete, et ite inde in Emath magnam, et descendite in Geth Palestinorum, et ad optima queque regna horum, si latior terminus eorum termino uestro est. Qui separati  estis in diem malum, et appropinquatis solio iniquitatis. Qui dormitis in lectis eburneis, et lasciuitis in stratis uestris: qui comeditis agnum de grege, et uitulos de medio armenti: qui canitis ad uocem Psalterii. Sicut Dauid putauerunt se habere uasa cantici, bibentes in phialis uinum, et optimo unguento delibuti: et nichil patiebantur super contritione Ioseph . Numquidnam isti, qui Prophetas nostros tanquam ineruditos et elocutionis ignaros ueluti docti disertique contemnunt, si aliquid eis tale uel in tales dicendum fuisset, aliter se uoluissent dicere, qui tamen eorum insanire noluissent?

17. Quid enim est quod isto eloquio aures sobrie plus desiderent? Primo ipsa inuectio, quasi sopitis sensibus ut euigilarent, quo fremitu illisa est? ue qui opulenti estis in Sion, et confiditis in monte Samarie, optimates capita populorum, ingredientes pompatice domum Isrel! Dein, de ut beneficiis Dei, qui eis ampla spatia regni dedit, ostendat ingratos, quoniam confidebant in monte Samarie, ubi utique idola colebantur, Transite, inquit, in Chalanne, et uidete, et ite inde in Emath magnam, et descendite in Geth Palestinorum, et ad optima queque regna horum, si latior terminus eorum termino uestro est. Simul etiam cum ista dicuntur, locorum nominibus tanquam luminibus ornatur eloquium, que sunt Sion, Samaria, Chalanne, Emath magna, et Geth Palestinorum. Deinde uerba que his adiunguntur locis, decentissime uariantur: Opulenti estis, confiditis, transite, ite, descendite.

18. Consequenter denuntiatur futura sub iniquo rege appropinquare captiuitas, cum adiungitur, Qui separati estis in diem malum, et appropinquatis solio iniquitatis. Tunc subiiciuntur merita luxurie, Qui dormitis in lectis eburneis, et lasciuitis in stratis uestris: qui comeditis agnum da grege, et uitulos de medio armenti. Ista sex membra tres bimembres circuitus ediderunt. Non enim ait, Qui separati estis in diem malum, qui appropinquatis solio iniquitatis, qui dormitis in lectis eburneis, qui lasciuitis in stratis uestris, qui comeditis agnum de grege, et uitulos de medio armenti; si ita diceretur, esset quidem et hoc pulchrum, ut ab uno pronomine repetito singula sex membra decurrerent, et pronuntiantis uoce singula finirentur: sed pulchrius factum est, ut eidem pronomini essent bina subnexa, que tres sententias explicarent; unam ad captiuitatis prenuntiationem, Qui separati estis in diem malum, et appropinquatis solio iniquitatis; alteram ad libidinem, Qui dormitis in lectis eburneis, et lasciuitis in stratis uestris; ad uoracitatem uero tertiam pertinentem, Qui comeditis agnum de grege, et uitulos de medio armenti: ut in potestate sit pronuntiantis, utrum singula finiat, et membra sint sex, an primum et tertium et quintum uoce suspendat, et secundum primo, quartum tertio, sextum quinto connectendo, tres bimembres circuitus decentissime faciat; unum quo calamitas imminens, alterum quo lectus impurus, tertium quo prodiga mensa monstretur.

19. Deinde luxuriosam remordet aurium uoluptatem. Ubi cum dixisset, Qui canitis ad uocem psalterii,  quoniam potest exerceri sapienter a sapientibus musica, mirabili decore dicendi, inuectionis impetu relaxato, et non ad illos, sed de illis iam loquens, ut nos musicam sapientis a musica luxuriantis distinguere commoneret, non ait, Qui canitis ad uocem psalterii, et sicut Dauid putatis uos habere uasa cantici: sed cum illud ad illos dixisset, quod luxuriosi audire deberent, Qui canitis ad uocem psalterii, imperitiam quoque eorum aliis quodammodo indicauit, adiungens, Sicut Dauid putauerunt se habere uasa cantici, bibentes in phialis uinum, et optimo unguento delibuti. Tria hec melius pronuntiantur, si suspensis duobus prioribus membris circuitus, tertio finiantur.

20. Iam uero quod his omnibus adiicitur, Et nichil patiebantur super contritione Ioseph, siue continuatim dicatur ut unum sit membrum, siue decentius suspendatur, et nichil patiebantur, et post hanc distinctionem inferatur, super contritione Ioseph, atque sit bimembris circuitus; miro decore non dictum est, Nihil patiebantur super contritione fratris, sed positus est pro fratre, Ioseph, ut quicumque frater proprio significaretur eius nomine, cuius ex fratribus fama preclara est, uel in malis que pendit, uel in bonis que rependit. Iste certe tropus ubi Ioseph quemcumque fratrem facit intelligi, nescio utrum illa quam didicimus et docuimus, arte tradatur. Quam sit tamen pulcher, et quemadmodum afficiat legentes atque intelligentes, non opus est cuiquam dici, si ipse non sentit.

21. Et plura quidem, que pertinent ad precepta eloquentie, in hoc ipso loco, quem pro exemplo posuimus, possunt reperiri. Sed bonum auditorem, non tam si diligenter discutiatur, instruit, quam si ardenter pronuntietur, accendit. Neque enim hec humana industria composita, sed diuina mente sunt fusa et sapienter et eloquenter; non intenta in eloquentiam sapientia, sed a sapientia non recedente eloquentia. Si enim, sicut quidam disertissimi atque acutissimi uiri uidere ac dicere potuerunt, ea que uelut oratoria arte discuntur, non obseruarentur et notarentur, et in hanc doctrinam non redigerentur, nisi prius in oratorum inuenirentur ingeniis; quid mirum si et in istis inueniuntur, quos ille misit qui facit ingenia? Quapropter et eloquentes quidem, non solum sapientes, canonicos nostros auctores doctoresque fateamur, tali eloquentia [1 1Kb] , qualis personis eiusmodi congruebat.



CAPUT uIII.---Obscuritas sacrorum auctorum licet eloquens, non imitanda a doctoribus christianis.

22. Sed nos etsi de litteris eorum, que sine difficultate intelliguntur nonnulla sumimus elocutionis exempla; nequaquam tamen putare debemus imitandos eos nobis esse in iis que ad exercendas et elimandas quodammodo mentes legentium, et ad rumpenda fastidia atque acuenda studia discere uolentium, celandos [2 1Kb] quoque, siue ut ad pietatem conuertantur, siue ut a mysteriis secludantur, animos impiorum, utili ac salubri obscuritate dixerunt. Sic quippe illi locuti  sunt, ut posteriores qui eos recte intelligerent et exponerent, alteram gratiam, disparem quidem, uerumtamen subsequentem in Dei Ecclesia reperirent. Non ergo expositores eorum ita loqui debent, tanquam se ipsi exponendos simili auctoritate proponant; sed in omnibus sermonibus suis primitus ac maxime ut intelligantur elaborent, ea quantum possunt perspicuitate dicendi, ut aut multum tardus sit qui non intelligat, aut in rerum quas explicare atque ostendere uolumus difficultate ac subtilitate, non in nostra locutione sit causa quo minus tardiusue quod dicimus possit intelligi.



CAPUT IX.---Difficilia intellectu apud quos et quomodo tractanda.

23. Sunt enim quedam que ui sua non intelliguntur, aut uix intelliguntur, quantolibet et quantumlibet, quamuis planissime, dicentis uersentur eloquio; que in populi audientiam, uel raro, si aliquid urget, uel nunquam omnino mittenda sunt. In libris autem, qui ita scribuntur ut ipsi sibi quodammodo lectorem teneant cum intelliguntur, cum autem non intelliguntur molesti non sint molentibus legere, et in aliquorum collocutionibus [1 1Kb] , non est hoc officium deserendum, ut uera, quamuis difficillima ad intelligendum, que ipsi iam percepimus, cum quantocumque labore disputationis ad aliorum intelligentiam perducamus, si tenet auditorem uel collocutorem discendi cupiditas, nec mentis capacitas desit, que quoquo modo intimata possit accipere; non curante illo qui docet, quanta eloquentia doceat, sed quanta euidentia.



CAPUT X.---Perspicuitatis in dicendo studium.

24. Cuius euidentie diligens appetitus aliquando negligit uerba cultiora, nec curat quid bene sonet, sed quid bene indicet atque intimet quod ostendere intendit. Unde ait quidam, cum de tali genere locutionis ageret, esse in ea quamdam diligentem negligentiam . Hec tamen sic detrahit ornatum, ut sordes non contrahat. Quamuis in bonis doctoribus tanta docendi cura sit, uel esse debeat, ut uerbum quod nisi obscurum sit uel ambiguum, latinum esse non potest, uulgi autem more sic dicitur ut ambiguitas obscuritasque uitetur, non sic dicatur ut a doctis, sed potius ut ab indoctis dici solet. Si enim non piguit dicere interpretes nostros, Non congregabo conuenticula eorum de sanguinibus , quoniam senserunt ad rem pertinere, ut eo loco pluraliter enuntiaretur hoc nomen, quod in latina lingua tantummodo singulariter dicitur; cur pietatis doctorem pigeat imperitis loquentem, ossum potius quam os dicere, ne ista syllaba non ab eo quod sunt ossa, sed ab eo quod sunt ora intelligatur, ubi Afre aures de correptione uocalium uel productione non iudicant? Quid enim prodest locutionis integritas, quam non sequitur intellectus audientis, cum loquendi omnino  nulla sit causa, si quod loquimur non intelligunt, propter quos ut intelligant loquimur? Qui ergo docet, uitabit omnia uerba que non docent; et si pro eis alia integra, que intelligantur, potest dicere, id magis eliget: si autem non potest, siue quia non sunt, siue quia in presentia non occurrunt, utetur etiam uerbis minus integris, dum tamen res ipsa doceatur atque discatur integre.

25. Et hoc quidem non solum in collocutionibus, siue fiant cum aliquo uno, siue cum pluribus; uerum etiam multo magis in populis quando sermo promitur, ut intelligamur instandum est. Quia in collocutionibus est cuique interrogandi potestas: ubi autem omnes tacent ut audiatur unus, et in eum intenta ora conuertunt, ibi ut requirat quisque quod non intellexerit, nec moris est nec decoris; ac per hoc debet maxime tacenti subuenire cura dicentis. Solet autem motu suo significare utrum intellexerit cognoscendi auida multitudo: quod donec significet, uersandum est quod agitur, multimoda uarietate dicendi; quod in potestate non habent, qui preparata et ad uerbum memoriter retenta pronuntiant. Mox autem ut intellectum esse constiterit, aut sermo finiendus, aut in alia transeundum est. Sicut enim gratus est qui cognoscenda enubilat; sic onerosus est qui cognita inculcat, eis duntaxat quorum tota exspectatio in dissoluenda eorum, que panduntur, difficultate pendebat. Nam delectandi gratia etiam nota dicuntur; ubi non ipsa, sed modus quo dicuntur attenditur. Quod si et ipse iam notus est, atque auditoribus placet, pene nichil interest utrum is qui dicit, dictor uel lector sit. Solent enim et ea que commode scripta sunt, non solum ab iis quibus primitus innotescunt, iucunde legi; uerum ab iis etiam quibus iam nota sunt, neque adhuc illa de memoria deleuit obliuio, non sine iucunditate relegi, uel ab utrisque libenter audiri. Que autem quisque iam oblitus est, cum commonetur, docetur. Sed de modo delectandi nunc non ago; de modo quo docendi sunt qui discere desiderant, loquor. Is autem est optimus, quo fit ut qui audit, uerum audiat, et quod audit intelligat. Ad quem finem cum uentum fuerit, nichil tunc amplius de ipsa re tanquam diutius docenda laborandum est, sed forte de commendanda ut in corde figatur: quod si faciendum uidebitur, ita modeste faciendum est, ne perueniatur ad tedium.



CAPUT XI.---Quare conanti docere dicendum perspicue, non tamen insuauiter.

26. Prorsus hec est in docendo eloquentia, qua fit dicendo, non ut libeat quod horrebat, aut ut fiat quod pigebat, sed ut appareat quod latebat. Quod tamen si fiat insuauiter, ad paucos quidem studiosissimos suus peruenit fructus, qui ea que discenda sunt, quamuis abiecte inculteque dicantur, scire desiderant. Quod cum adepti fuerint, ipsa delectabiliter ueritate pascuntur: bonorumque ingeniorum insignis est indoles, in uerbis uerum amare, non uerba. Quid enim prodest clauis aurea, si aperire quod uolumus non potest? Aut quid obest lignea, si hoc potest? quando nichil querimus nisi patere quod clausum est. Sed  quoniam inter se habent nonnullam similitudinem uescentes atque discentes, propter fastidia plurimorum, etiam ipsa sine quibus uiui non potest, alimenta condienda sunt.



CAPUT XII.---Oratoris est docere, delectare, flectere, ex Cicerone, de Oratore. Quo modo hec tria prestare debet.

27. Dixit ergo quidam eloquens, et uerum dixit, ita dicere debere eloquentem, ut doceat, ut delectet, ut flectat. Deinde addidit: Docere necessitatis est, delectare suauitatis, flectere uictorie . Horum trium quod primo loco positum est, hoc est docendi necessitas, in rebus est constituta quas dicimus; reliqua duo, in modo quo dicimus. Qui ergo dicit cum docere uult, quamdiu non intelligitur, nondum se existimet dixisse quod uult ei quem uult docere. Quia etsi dixit quod ipse intelligit, nondum illi dixisse putandus est, a quo intellectus non est: si uero intellectus est, quocumque modo dixerit, dixit. Quod si etiam delectare uult eum cui dicit, aut flectere, non quocumque modo dixerit, faciet; sed interest quomodo dicat, ut faciat. Sicut est autem, ut teneatur ad audiendum, delectandus auditor; ita flectendus, ut moueatur ad agendum. Et sicut delectatur, si suauiter loquaris; ita flectitur, si amet quod polliceris, timeat quod minaris, oderit quod arguis, quod commendas amplectatur, quod dolendum exaggeras doleat; cum quid letandum predicas gaudeat, misereatur eorum quos miserandos ante oculos dicendo constituis, fugiat eos quos cauendos terrendo proponis; et quidquid aliud grandi eloquentia fieri potest ad commouendos animos auditorum, non quid agendum sit ut sciant, sed ut agant quod agendum esse iam sciunt.

28. Si autem adhuc nesciunt, prius utique docendi sunt quam mouendi. Et fortasse rebus ipsis cognitis ita mouebuntur, ut eos non opus sit maioribus eloquentie uiribus iam moueri. Quod tamen cum opus est, faciendum est: tunc autem opus est, quando cum scierint quid agendum sit, non agunt. Ac per hoc docere necessitatis est. Possunt enim homines et agere et non agere quod sciunt. Quis autem dixerit eos agere debere quod nesciunt? Et ideo flectere necessitatis non est, quia non semper opus est, si tantum docenti uel etiam delectanti consentit auditor. Ideo autem uictorie est flectere, quia fieri potest ut doceatur et delectetur, et non assentiatur. Quid autem illa duo proderunt, si desit hoc tertium? Sed neque delectare necessitatis est: quandoquidem cum dicendo uera monstrantur, quod ad officium docendi pertinet, non eloquio agitur, neque hoc attenditur, ut uel ipsa uel ipsum delectet eloquium, sed per seipsa, quoniam uera sunt, manifestata delectant. Unde plerumque delectant etiam falsa patefacta atque conuicta. Neque enim delectant, quia falsa sunt; sed quia falsa esse uerum est, delectat et dictio qua hoc uerum esse monstratum est.



CAPUT XIII.---Dicendo demum flectendi animi.

29. Propter eos autem quibus fastidientibus non  placet ueritas, si alio quocumque modo, nisi eo modo dicatur, ut placeat et sermo dicentis, datus est in eloquentia non paruus etiam delectationi locus. Que tamen addita non sufficit duris, quos nec intellexisse, nec docentis elocutione delectatos esse profuerit. Quid enim hec duo conferunt homini, qui et confitetur uerum, et collaudat eloquium, nec inclinat assensum, propter quem solum, cum aliquid suadetur, rebus que dicuntur inuigilat dicentis intentio? Si enim talia docentur que credere uel nosse sufficiat, nichil est aliud eis consentire, nisi confiteri uera esse. Cum uero id docetur quod agendum est, et ideo docetur ut agatur, frustra persuadetur uerum esse quod dicitur, frustra placet modus ipse quo dicitur, si non ita discitur ut agatur. Oportet igitur eloquentem ecclesiasticum, quando suadet aliquid quod agendum est, non solum docere ut instruat, et delectare ut teneat, uerum etiam flectere ut uincat. Ipse quippe iam remanet ad consensionem flectendus eloquentie granditate, in quo id non egit usque ad eius confessionem demonstrata ueritas, adiuncta etiam suauitate dictionis.



CAPUT XIu.---Dictionis suauitas pro ratione argumenti procuranda est.

30. Cui suauitati tantum opere impensum est ab hominibus, ut non solum non facienda, uerum etiam fugienda ac detestanda tot et tanta mala atque turpia, que malis et turpibus disertissime persuasa sunt, non ut eis consentiatur, sed sola delectationis gratia, lectitentur. Auertat autem Deus ab Ecclesia sua quod de synagoga Iudeorum Ieremias propheta commemorat dicens: Pauor et horrenda facta sunt super terram: Prophete prophetabant iniqua, et sacerdotes plausum dederunt manibus suis, et plebs mea dilexit sic. Et quid facietis in futurum ? O eloquentia tanto terribilior, quanto purior; et quanto solidior, tanto uehementior! O uere securis concidens petras! huic enim rei simile esse uerbum suum, quod per sanctos Prophetas fecit, per hunc ipsum prophetam Deus ipse dixit . Absit itaque, absit a nobis, ut sacerdotes plaudant iniqua dicentibus, et plebs Dei diligat sic. Absit a nobis, inquam, tanta dementia: nam quid faciemus in futurum? Et certe minus intelligantur, minus placeant, minus moueant que dicuntur; uerumtamen dicantur; et iusta [1 1Kb] , non iniqua libenter audiantur: quod utique non fieret, nisi suauiter dicerentur.

31. In populo autem graui, de quo dictum est Deo, In populo graui laudabo te , nec illa suauitas delectabilis est, qua non quidem iniqua dicuntur, sed exigua et fragilia bona spumeo uerborum ambitu ornantur, quali nec magna atque stabilia decenter et grauiter ornarentur. Est tale aliquid in epistola beatissimi Cypriani, quod ideo puto uel accidisse, uel consulto factum esse, ut sciretur a posteris, quam linguam doctrine christiane sanitas ab ista redundantia reuocauerit, et ad eloquentiam grauiorem modestioremque restrinxerit; qualis in eius consequentibus  litteris secure amatur, religiose appetitur, sed difficillime impletur. Ait ergo quodam loco: Petamus hanc sedem: dant secessum uicina secreta; ubi dum erratici palmitum lapsus pendulis nexibus per arundines baiulas repunt, uiteam porticum frondea tecta fecerunt . Non dicuntur ista nisi mirabiliter affluentissima fecunditate facundie, sed profusione nimia grauitati displicent. Qui uero hec amant, profecto eos qui non ita dicunt, sed castigatius eloquuntur, non posse ita eloqui existimant, non iudicio ista deuitare. Quapropter iste uir sanctus et posse se ostendit sic dicere, quia dixit alicubi, et nolle, quoniam postmodum nusquam.



CAPUT Xu.---Orandus Deus doctori eccleciastico ante concionem.

32. Agit itaque noster iste eloquens, cum et iusta et sancta et bona dicit, neque enim alia debet dicere; agit ergo quantum potest cum ista dicit, ut intelligenter, ut libenter, ut obedienter audiatur: et hec se posse, si potuerit, et in quantum potuerit, pietate magis orationum, quam oratorum facultate non dubitet; ut orando pro se, ac pro illis quos est allocuturus, sit orator antequam dictor. Ipsa hora iam ut dicat accedens, priusquam exserat proferentem linquam, ad Deum leuet animam sitientem, ut eructet quod biberit, uel quod impleuerit fundat. Cum enim de unaquaque re, que secundum fidem dilectionemque [1 1Kb] tractanda sunt, multa sint que dicantur, et multi modi quibus dicantur ab eis qui hec sciunt; quis nouit quid ad presens tempus, uel nobis dicere, uel per nos expediat audiri, nisi qui corda omnium uidet? et quis facit ut quod oportet, et quemadmodum oportet, dicatur a nobis, nisi in cuius manu sunt et nos et sermones nostri ? Ac per hoc, discat quidem omnia que docenda sunt, qui et nosse uult et docere; facultatemque dicendi, ut decet uirum ecclesiasticum, comparet: ad horam uero ipsius dictionis, illud potius bone menti cogitet conuenire quod Dominus ait, Nolite cogitare quomodo aut quid loquamini; dabitur enim uobis in illa hora quid loquamini: non enim uos estis qui loquimini, sed Spiritus Patris uestri qui loquitur in uobis . Si ergo loquitur in eis Spiritus sanctus, qui persequentibus traduntur pro Christo, cur non et in eis qui tradunt discentibus Christum?



CAPUT XuI.---Docendi precepta non superfluo dantur ab homine, tametsi doctores efficiat Deus.

33. Quisquis autem dicit non esse hominibus precipiendum quid, uel quemadmodum doceant, si doctores sanctus efficit Spiritus, potest dicere nec orandum nobis esse, quia Dominus ait, Scit pater uester quid uobis necessarium sit, prius quam petatis ab eo ; aut apostolum Paulum Timotheo et Tito non debuisse precipere quid, uel quemadmodum preciperent aliis. Quas tres apostolicas Epistolas ante oculos habere debet, cui est in Ecclesia doctoris persona imposita. Nonne in prima ad Timotheum legitur:  Annuntia hec et doce ? que autem sint, supra dictum est. Nonne ibi est: Seniorem ne increpaueris, sed obsecra ut patrem ? Nonne in secunda ei dicitur: Formam habe uerborum sanorum, que a me audisti ? Nonne ibi ei dicitur: Satis age, teipsum probabilem operarium exhibens Deo, non erubescentem, uerbum ueritatis recte tractantem ? Ibi est et illud: Predica uerbum, insta opportune, importune; argue, obsecra, increpa in omni longanimitate et doctrina . Itemque ad Titum, nonne dicit episcopum iuxta doctrinam fidelis uerbi perseuerantem esse debere, ut potens sit in doctrina sana et contradicentes redarguere ? Ibi etiam dicit: Tu uero loquere que decent sanam doctrinam, senes sobrios esse , et que sequuntur. Ibi et illud: Hec loquere, et exhortare, et increpa cum omni imperio. Nemo te contemnat . Admone illos principibus et potestatibus subditos esse , etc. Quid ergo putamus? Numquid contra seipsum sentit Apostolus, qui cum dicat doctores operatione fieri Spiritus sancti, ipse illis precipit quid et quemadmodum doceant? An intelligendum est, et hominum officia ipso sancto Spiritu largiente, in docendis etiam ipsis doctoribus non debere cessare; et tamen neque qui plantat esse aliquid, neque qui rigat, sed Deum qui incrementum dat ? Unde ipsis quoque ministris sanctis hominibus, uel etiam sanctis Angelis operantibus, nemo recte discit que pertinent ad uiuendum cum Deo, nisi fiat a Deo docilis Deo [1 1Kb] , cui dicitur in Psalmo: Doce me facere uoluntatem tuam, quoniam tu es Deus meus . Unde et ipsi Timotheo idem dicit apostolus, loquens utique ad discipulum doctor: Tu autem perseuera in iis que didicisti, et credita sunt tibi, sciens a quo didiceris . Sicut enim corporis medicamenta, que hominibus ab hominibus adhibentur, nonnisi eis prosunt quibus Deus operatur salutem, qui et sine illis mederi potest, cum sine ipso illa non possint, et tamen adhibentur; et si hoc officiose fiat, inter opera misericordie uel beneficentie deputatur: ita et adiumenta doctrine tunc prosunt anime adhibita per hominem, cum Deus operatur ut prosint, qui potuit Euangelium dare homini, etiam non ab hominibus, neque per hominem.



CAPUT XuII.---Ad docendum delectandum et flectendum pertinet triplex dicendi genus.

34. Qui ergo nititur dicendo persuadere quod bonum est, nichil horum trium spernens, ut scilicet doceat, ut delectet, ut flectat; oret atque agat, ut quemadmodum supra diximus, intelligenter, libenter, obedienterque audiatur. Quod cum apte et conuenienter facit, non immerito eloquens dici potest, etsi non eum sequatur auditoris assensus. Ad hec enim tria, id est ut doceat, ut delectet, ut flectat, etiam tria illa uidetur pertinere uoluisse idem ipse Romani auctor eloquii, cum itidem dixit, Is igitur erit eloquens, qui poterit parua submisse, modica temperate, magna granditer  dicere : tanquam si adderet illa etiam tria, et sic explicaret unam eamdemque sententiam dicens. Is erit igitur eloquens, qui ut doceat, poterit parua submisse; ut delectet, modica temperate; ut flectat, magna granditer dicere.



CAPUT XuIII.---Ecclesiasticus orator in materia grandi semper uersatur.

35. Hec autem tria ille, sicut ab eo dicta sunt, in causis forensibus posset ostendere; non autem hic, hoc est in ecclesiasticis questionibus, in quibus huiusmodi, quem uolumus informare, sermo uersatur. In illis enim ea parua dicuntur, ubi de rebus pecuniariis iudicandum est; ea magna, ubi de salute ac de capite hominum: ea uero ubi nichil horum iudicandum est, nichilque agitur ut agat siue decernat, sed tantummodo ut delectetur auditor, inter utrumque quasi media, et ob hoc modica, hoc est moderata dixerunt. Modicis enim modus nomen imposuit: nam modica pro paruis abusiue, non proprie dicimus. In istis autem nostris, quandoquidem omnia, maxime que de loco superiore populis dicimus, ad hominum salutem, nec temporariam, sed eternam referre debemus, ubi etiam cauendus est eternus interitus, omnia magna sunt que dicimus; usque adeo ut nec de ipsis pecuniariis rebus uel acquirendis uel amittendis parua uideri debeant, que doctor ecclesiasticus dicit, siue sit illa magna, siue parua pecunia. Neque enim parua est iustitia, quam profecto et in parua pecunia custodire debemus, dicente Domino: Qui in minimo fidelis est, et in magno fidelis est . Quod ergo minimum est, minimum est; sed in minimo fidelem esse, magnum est. Nam sicut ratio rotunditatis, id est ut a puncto medio omnes linee pares in extrema ducantur, eadem est in magno disco, que in nummulo exiguo; ita ubi parua iuste geruntur, non minuitur iustitie magnitudo.

36. De iudiciis denique secularibus  cum loqueretur Apostolus: Audet quisquam uestrum, inquit, aduersus alterum habens negotium, iudicari ab iniquis, et non apud sanctos? An nescitis quia sancti mundum iudicabunt? Et si in uobis iudicabitur mundus, indigni estis qui de minimis iudicetis? Nescitis quia Angelos iudicabimus, nedum secularia? Secularia igitur iudicia si habueritis, eos qui contemptibiles sunt in Ecclesia, hos constituite ad iudicandum [1 1Kb] . Ad reuerentiam uobis dico. Sic non est inter uos quisquam sapiens, qui possit inter fratrem suum iudicare? Sed frater cum fratre iudicatur, et hoc apud infideles. Iam quidem omnino delictum est, quia iudicia habetis uobiscum. Quare non magis iniquitatem patimini? quare non potius fraudamini? Sed uos iniquitatem facitis, et fraudatis, et hoc fratres [2 1Kb] . An nescitis quia iniusti regnum Dei non hereditabunt ? Quid est quod sic indignatur Apostolus, sic corripit, sic exprobrat, sic increpat, sic minatur? quid est quod sui animi  affectum tam crebra et tam aspera uocis mutatione testatur? quid est postremo quod de rebus minimis tam granditer dicit? Tantumne de illo negotia secularia meruerunt? Absit. Sed hoc facit propter iustitiam, caritatem, pietatem, que, nulla sobria mente dubitante, etiam in rebus quamlibet paruulis magna sunt.

37. Sane si moneremus homines quemadmodum ipsa negotia secularia uel pro se uel pro suis apud ecclesiasticos iudices agere deberent, recte admoneremus ut agerent tanquam parua submisse: cum uero de illius uiri disseramus eloquio, quem uolumus earum rerum esse doctorem, quibus liberamur ab eternis malis, atque ad eterna peruenimus bona; ubicumque agantur hec, siue ad populum siue priuatim, siue ad unum siue ad plures, siue ad amicos siue ad inimicos, siue in perpetua dictione siue in collocutione, siue in tractatibus siue in libris, siue in epistolis uel longissimis uel breuissimis, magna sunt. Nisi forte quoniam calix aque frigide, res minima atque uilissima est, ideo minimum aliquid atque uilissimum Dominus ait, quod eum qui dederit discipulo eius, non perdet mercedem suam : aut uero quando iste doctor in Ecclesia facit inde sermonem, paruum aliquid debet existimare se dicere; et ideo non temperate, non granditer, sed submisse sibi esse dicendum. Nonne quando accidit ut de hac re loqueremur ad populum, et Deus adfuit ut non incongrue diceremus, tanquam de illa aqua frigida quedam flamma surrexit , que etiam frigida hominum pectora, ad misericordie opera facienda, spe celestis mercedis accenderet?



CAPUT XIX.---Alias alio utendum dicendi genere.

38. Et tamen cum doctor iste debeat rerum dictor esse magnarum, non semper eas debet granditer dicere, sed submisse, cum aliquid docetur; temperate, cum aliquid uituperatur siue laudatur: cum uero aliquid agendum est, et ad eos loquimur, qui hoc agere debent, nec tamen uolunt, tunc ea que magna sunt, dicenda sunt granditer, et ad flectendos animos congruenter. Et aliquando de una eademque re magna, et submisse dicitur, si docetur; et temperate, si predicatur; et granditer, si auersus inde animus ut conuertatur impellitur. Quid enim Deo ipso maius est? Numquid ideo non discitur [1 1Kb] ? Aut qui docet unitatem Trinitatis, debet nisi submissa disputatione agere, ut res ad dignoscendum difficilis, quantum datur, possit intelligi? Numquid hic ornamenta, et non documenta queruntur? numquid ut aliquid agat est flectendus auditor, et non potius ut discat instruendus? Porro cum laudatur Deus siue de seipso, siue de operibus suis, quanta facies pulchre ac splendide dictionis oboritur ei qui potest quantum potest laudare, quem nemo conuenienter laudat, nemo quomodocumque non laudat! At si non colatur, aut cum illo uel etiam pre illo colantur idola, siue demonia, siue quecumque creatura; quantum hoc malum sit, atque ut ab  hoc malo auertantur homines, debet utique granditer dici.



CAPUT XX.---Exempla ex sacris Litteris, primum, dictionis submisse; deinde temperate; postremo, grandis: hec tria ex Epistolis Pauli.

39. Submisse dictionis exemplum est apud apostolum Paulum, ut planius aliquid commemorem, ubi ait: Dicite mihi, sub Lege uolentes esse, Legem non audistis? Scriptum est enim, quod Abraham duos filios habuit, unum de ancilla, et unum de libera: sed ille qui de ancilla, secundum carnem natus est; qui autem de libera, per repromissionem: que sunt in allegoria. Hec enim sunt duo Testamenta: unum quidem a monte Sina in seruitutem generans, que est Agar. Sina enim mons est in Arabia, qui coniunctus [1 1Kb] est huic que nunc est Ierusalem, et seruit cum filiis suis. Que autem sursum est Ierusalem, libera est, que est mater nostra , etc. Itemque ubi ratiocinatur, et dicit: Fratres, secundum hominem dico, tamen hominis confirmatum testamentum nemo irritum facit, aut superordinat. Abrahe dicte sunt promissiones et semini eius. Non dicit, Et seminibus, tanquam in multis, sed tanquam in uno, Et semini tuo, quod est Christus. Hoc autem dico, testamentum confirmatum a Deo, que post quadringentos et triginta annos facta est Lex, non infirmat ad euacuandas promissiones. Si enim ex Lege hereditas, iam non ex promissione. Abrahe autem per repromissionem donauit Deus. Et quia occurrere poterat audientis cogitationi, Utquid ergo Lex data est, si ex illa non est hereditas? ipse sibi hoc obiecit, atque ait uelut interrogans: Quid ergo Lex? Deinde respondit: Transgressionis gratia proposita est, donec ueniret semen cui promissum est, disposita [2 1Kb] per Angelos in manu mediatoris. Mediator autem unius non est, Deus uero unus est. Et hic occurrebat, quod sibi ipse proposuit, Lex ergo aduersus promissa Dei? Et respondit, Absit: reddiditque rationem, dicens, Si enim data esset Lex que posset uiuificare, omnino ex Lege esset iustitia. Sed conclusit Scriptura omnia sub peccato, ut promissio ex fide Iesu Christi daretur credentibus, etc. ; uel si quid eiusmodi est. Pertinet ergo ad docendi curam non solum aperire clausa, et nodos soluere questionum; sed etiam dum hoc agitur, aliis questionibus, que fortassis inciderint, ne id quod dicimus improbetur per illas aut refellatur, occurrere: si tamen et ipsa earum solutio pariter occurrerit, ne moueamus quod auferre non possumus. Fit autem ut cum incidentes questioni alie questiones, et alie rursus incidentibus incidentes pertractantur atque soluuntur, in eam longitudinem ratiocinationis extendatur intentio, ut nisi memoria plurimum ualeat atque uigeat, ad caput unde agebatur disputator redire non possit. ualde autem bonum est ut quidquid contradici potest, si occurrerit, refutetur; ne ibi occurrat, ubi non erit qui respondeat; aut presenti quidem, sed tacenti occurrat, et minus sanatus abscedat.

40. In illis autem apostolicis uerbis dictio temperata  est: Seniorem ne increpaueris, sed obsecra ut patrem, iuniores ut fratres, anus ut matres, adolescentulas ut sorores . Et in illis: Obsecro autem uos, fratres, per miserationem Dei, ut exhibeatis corpora uestra hostiam uiuam, sanctam, Deo placentem. Et totus fere ipsius exhortationis locus temperatum habet elocutionis genus: ubi illa pulchriora sunt, in quibus propria propriis tanquam debita reddita decenter excurrunt, sicuti est, Habentes dona diuersa secundum gratiam que data est nobis; siue prophetiam, secundum regulam fidei; siue ministerium, in ministrando; siue qui docet, in doctrina; siue qui exhortatur, in exhortatione; qui tribuit, in simplicitate; qui preest, in sollicitudine; qui miseretur, in hilaritate. Dilectio sine simulatione; odio habentes malum, adherentes bono: caritate fraternitatis inuicem diligentes, honore mutuo preuenientes, studio non pigri, spiritu feruentes, Domino seruientes, spe gaudentes, in tribulatione patientes, orationi instantes, necessitatibus sanctorum communicantes, hospitalitatem sectantes. Benedicite persequentibus uos; benedicite, et nolite maledicere. Gaudere cum gaudentibus, flere cum flentibus: idipsum inuicem sentientes . Et quam pulchre ista omnia sic effusa, bimembri circuitu terminantur, Non alta sapientes, sed humilibus consentientes! Et aliquanto post: In hoc ipso, inquit, perseuerantes, reddite omnibus debita: cui tributum, tributum; cui uectigal, uectigal; cui timorem, timorem; cui honorem, honorem. Que membratim fusa clauduntur etiam ipsa circuitu, quem duo membra contexunt: Nemini quidquam debeatis, nisi ut inuicem diligatis. Et post paululum: Nox precessit, inquit, dies autem appropinquauit. Abiiciamus itaque opera tenebrarum, et induamus arma lucis: sicut in die honeste ambulemus; non in comessationibus et ebrietatibus, non in cubilibus et impudicitiis, non in contentione et emulatione; sed induite Dominum Iesum Christum, et carnis prouidentiam ne feceritis in concupiscentiis . Quod si quisquam ita diceret, Et carnis prouidentiam ne in concupiscentiis feceritis; sine dubio aures clausula numerosiore mulceret: sed grauior interpres etiam ordinem maluit tenere uerborum. Quomodo autem hoc in greco eloquio sonet, quo est locutus Apostolus, uiderint eius eloquii usque ad ista doctiores: mihi tamen quod nobis eodem uerborum ordine interpretatum est, nec ibi uidetur currere numerose.

41. Sane hunc elocutionis ornatum, qui numerosis fit clausulis, deesse fatendum est auctoribus nostris. Quod utrum per interpretes factum sit, an  consulto illi hec plausibilia deuitauerint, affirmare non audeo, quoniam me fateor ignorare. Illud tamen scio, quod si quisquam huius numerositatis peritus illorum clausulas eorumdem numerorum lege componat, quod facillime fit mutatis quibusdam uerbis, que tantumdem significatione ualent, uel mutato eorum que inuenerit ordine; nihi. illorum que uelut magna in scholis grammaticorum aut rhetorum didicit, illis diuinis uiris defuisse cognoscet:  et multa reperiet locutionis genera tanti decoris, que quidem et in nostra, sed maxime in sua lingua decora sunt, quorum nullum in eis, quibus isti inflantur, litteris inuenitur. Sed cauendum est ne diuinis grauibusque sententiis, dum additur numerus, pondus detrahatur. Nam illa musica disciplina, ubi numerus iste plenissime discitur, usque adeo non defuit Prophetis nostris, ut uir doctissimus Hieronymus quorumdam etiam metra commemoret, in hebrea duntaxat lingua : cuius ut ueritatem seruaret in uerbis, hec inde non transtulit. Ego autem ut de sensu meo loquar, qui mihi quam aliis et quam aliorum est utique notior, sicut in meo eloquio, quantum modeste fieri arbitror, non pretermitto istos numeros clausularum; ita in auctoribus nostris hoc mihi plus placet, quod ibi eos rarissime inuenio.

42. Grande autem dicendi genus hoc maxime distat ab isto genere temperato, quod non tam uerborum ornatibus comptum est, quam uiolentum animi affectibus. Nam capit etiam illa ornamenta pene omnia; sed ea si non habuerit, non requirit. Fertur quippe impetu suo, et elocutionis pulchritudinem, si occurrerit, ui rerum rapit, non cura decoris assumit. Satis enim est ei propter quod agitur, ut uerba congruentia, non oris eligantur industria, sed pectoris sequantur ardorem. Nam si aurato gemmatoque ferro uir fortis armetur, intentissimus pugne, agit quidem illis armis quod agit, non quia pretiosa, sed quia arma sunt: idem ipse est tamen, et ualet plurimum, etiam cum rimanti telum ira facit [1 1Kb] . Agit Apostolus, ut pro euangelico ministerio patienter mala huius temporis, cum solatio donorum Dei, omnia tolerentur. Magna res est, et granditer agitur, nec desunt ornamenta dicendi: Ecce, inquit, nunc tempus acceptabile, ecce nunc dies salutis. Nullam in quoquam dantes offensionem, ut non reprehendatur ministerium nostrum: sed in omnibus commendantes nosmetipsos ut Dei ministros, in multa patientia, in tribulationibus, in necessitatibus, in angustiis, in plagis, in carceribus, in seditionibus, in laboribus, in uigiliis, in ieiuniis, in castitate, in scientia, in longanimitate, in benignitate, in Spiritu sancto, in caritate non ficta, in uerbo ueritatis, in uirtute Dei: per arma iustitie a dextris et a sinistris [2 1Kb] , per gloriam et ignobilitatem, per infamiam et bonam famam; ut seductores, et ueraces; ut qui ignoramur, et cognoscimur; quasi morientes, et ecce uiuimus: ut cerciti, et non mortificati; ut tristes, semper autem gaudentes; sicut egeni, multos autem ditantes; tanquam nichil habentes, et omnia possidentes. uide adhuc ardentem, Os nostrum patet ad uos, o Corinthii; cor nostrum dilatatum est , et cetera, que persequi longum est.

 43. Itemque ad Romanos agit, ut persecutiones huius mundi caritate uincantur, spe certa in adiutorio Dei. Agit autem et granditer et ornate: Scimus, inquit, quoniam diligentibus Deum omnia cooperantur in bonum, iis qui secundum propositum uocati sunt [1 1Kb] . Quoniam quos ante presciuit, et predestinauit conformes imaginis Filii sui, ut sit ipse primogenitus in multis fratribus. Quos autem predestinauit, illos et uocauit; et quos uocauit, ipsos et iustificauit; quos autem iustificauit, illos et glorificauit. Quid ergo dicemus ad hec? Si Deus pro nobis, quis contra nos? Qui proprio Filio non pepercit, sed pro nobis omnibus tradidit illum, quomodo non etiam cum illo nobis omnia donauit? Quis accusabit aduersus electos Dei? Deus qui iustificat? Quis est qui condemnet? Christus iehsu qui mortuus est, magis autem qui resurrexit, qui est in dextera Dei, qui et interpellat pro nobis? Quis non separa bita caritate Christi? Tribulatio? an angustia? an persecutio? an fames? an nuditas? an periculum? an gladius? Sicut scriptum est, Quoniam propter te mortificamur tota die, estimati sumus ut oues occisionis . Sed in his omnibus superuincimus per eum qui dilexit nos. Certus sum enim quia neque mors, neque uita, neque Angeli, neque principatus, neque presentia, neque futura, neque uirtus, neque altitudo, neque profundum, neque creatura alia poterit nos separare a caritate Dei, que est in Christo Iesu Domino nostro .

44. Ad Galatas autem quamuis tota ipsa Epistola submisso dicendi genere scripta sit, nisi in extremis partibus ubi est eloquium temperatum; tamen interponit quemdam locum eo motu animi, ut sine ullis quidem talibus ornamentis, qualia sunt in iis que modo posuimus, non posset tamen nisi granditer dici. Dies, inquit, obseruatis, et menses, et annos, et tempora. Timeo uos, ne forte sine causa laborauerim in uos [2 1Kb] . Estote sicut et ego, quoniam et ego sicut uos: fratres, precor uos; nichil me lesistis. Scitis quia per infirmitatem carnis iampridem euangelizaui uobis, et tentationes uestras [3 1Kb] in carne mea non spreuistis, neque respuistis; sed sicut angelum Dei excepistis me, sicut Christum Iesum. Que ergo fuit beatitudo uestra? Testimonium uobis perhibeo, quoniam si fieri posset, oculos uestros eruissetis et dedissetis mihi. Ergo inimicus factus sum uobis uerum predicans? Aemulantur uos non bene; sed excludere uos uolunt, ut eos emulemini. Bonum est autem in bono emulari semper, et non solum cum presens sum apud uos. Filioli mei, quos iterum parturio donec formetur Christus in uobis. uellem autem nunc adesse apud uos, et mutare uocem meam, quia confundor in uobis . Numquid hic aut contraria contrariis uerba sunt reddita, aut aliqua gradatione sibi subnexa sunt, aut cesa et membra circuitusue sonuerunt? et tamen non ideo tepuit grandis affectus, quo eloquium feruere sentimus.



CAPUT XXI.---Exempla triplicis huius generis dictionis ex doctoribus ecclesiasticis, nempe Cypriano et Ambrosio desumuntur.


45. Sed apostolica ista sic clara sunt, ut et profunda sint; atque ita conscripta memorieque mandata, ut non solum lectore uel auditore, uerum etiam expositore opus habeant, si quis in eis non superficie contentus altitudinem querat. Quapropter uideamus ista genera dicendi in eis qui istorum lectione ad rerum diuinarum atque salubrium scientiam profecerunt, eamque Ecclesie ministrarunt. Beatus Cyprianus submisso dicendi genere utitur in eo libro ubi de Sacramento calicis disputat. Soluitur quippe ibi questio, in qua queritur utrum calix dominicus aquam solam, an eam uino mixtam debeat habere. Sed exempli gratia aliquid inde ponendum est. Post principium ergo epistole, iam soluere incipiens propositam questionem: Admonitos autem nos scias, inquit, ut in calice offerendo dominica traditio seruetur, neque aliud fiat a nobis, quam quod pro nobis Dominus prior fecit, ut calix qui in commemorationem eius offertur, uino mixtus offeratur. Nam cum dicat Christus, »Ego sum uitis uera« ; sanguis Christi, non aqua est utique, sed uinum; nec potest uideri sanguis eius, quo redempti et uiuificati sumus, esse in calice, quando uinum desit calici, quo Christi sanguis ostenditur; qui Scripturarum omnium sacramento ac testimonio predicatur. Inuenimus enim in Genesi circa sacramentum Noc hoc idem precucurrisse, et figuram dominice passionis illic exstitisse, quod uinum bibit, quod inebriatus est, quod in domo sua nudatus est, quod fuit recubans nudis et patentibus femoribus; quod nuditas illa patris a medio filio denotata est; a maiore uero et minore contecta , et cetera que necesse non est exsequi, cum satis sit hoc solum complecti, quod Ne typum future ueritatis ostendens, non aquam sed uinum biberit; et sic imaginem dominice passionis expresserit. Item in sacerdote Melchisedech dominicum Sacramentum prefiguratum uidemus [1 1Kb] , secundum quod Scriptura diuina testatur, et dicit: »Et Melchisedech rex Salem protulit panem et uinum. Fuit autem sacerdos Dei summi, et benedixit Abraham« . Quod autem Melchisedech typum Christi portaret, declarat in Psalmis Spiritus sanctus, ex persona Patris ad Filium dicens: »Ante Luciferum genui te. Tu es sacerdos in eternum secundum ordinem Melchisedech« . Hec et alia que sequuntur huius epistole , submisse dictionis modum seruant, quod facile est explorare legentibus.

46. Sanctus quoque Ambrosius cum agat rem magnam de Spiritu sancto, ut eum Patri et Filio demonstret equalem, submisso tamen dicendi genere utitur; quoniam res suscepta non ornamenta uerborum, aut ad flectendos animos commotionis affectum, sed rerum documenta desiderat. Ergo inter cetera,  in principio huius operis ait: Commotus oraculo Gedeon, cum audisset quod deficientibus licet populorum millibus, in uno uiro Dominus plebem suam ab hostibus liberaret, obtulit hedum caprarum, cuius carnem secundum preceptum angeli, et azyma supra petram posuit, et ea iure perfudit: que simul ut uirge cacumine, quam gerebat, angelus Dei contigit, de petra ignis erupit, atque ita sacrificium quod offerebatur absumptum est . Quo indicio declaratum uidetur, quod petra illa typum habuerit corporis Christi; quia scriptum est, »Bibebant de consequenti petra, petra autem erat Christus« . Quod utique non ad diuinitatem eius, sed ad carnem relatum est, que sitientium corda populorum perenni riuo sui sanguinis inundauit. Iam tunc igitur in mysterio declaratum est, quia Dominus iehsu in carne sua, totius mundi peccata crucifixus aboleret, nec solum delicta factorum, sed etiam cupiditates animorum. Caro enim hedi ad culpam facti refertur; ius ad illecebras cupiditatum, sicut scriptum est, »Quia concupiuit populus cupiditatem pessimam, et dixerunt, Quis nos cibabit carne« ? Quod igitur extendit angelus uirgam, et tetigit petram, de qua ignis exiit, ostendit quod caro Domini Spiritu repleta diuino, peccata omnia humane conditionis exureret. Unde et Dominus ait, »Ignem ueni mittere in terram« ; et cetera, in quibus rei docende ac probande maxime incumbit .

47. De genere temperato est apud Cyprianum uirginitatis illa laudatio: Nunc nobis ad uirgines sermo est, quarum quo sublimior gloria est, maior et cura. Flos est ille ecclesiastici germinis, decus atque ornamentum gratie spiritualis, leta indoles laudis et honoris, opus integrum atque incorruptum, Dei imago respondens ad sanctimoniam Domini, illustrior portio gregis Christi. Gaudet per ipsas, atque in illis largiter floret Ecclesie matris gloriosa fecunditas: quantoque plus gloriosa [1 1Kb] uirginitas numero suo addit, tanto plus gaudium matris augescit. Et alio loco in fine epistole: Quomodo portauimus, inquit, imaginem eius qui de limo est, sic portemus et imaginem eius qui de celo est . Hanc imaginem uirginitas portat, portat integritas, sanctitas portat et ueritas; portant discipline Dei memores, iustitiam cum religione retinentes, stabiles in fide, humiles in timore, ad omnem tolerantiam fortes, ad sustinendas iniurias mites, ad faciendam misericordiam faciles, fraterna pace unanimes atque concordes. Que uos singula, o bone uirgines, obseruare, diligere, implere debetis, que Deo et Christo uacantes, ad Dominum cui uos dicastis, maiore et meliore parte preceditis. Prouecte annis, iunioribus facite magisterium; minores natu, prebete maioribus ministerium, comparibus incitamentum; hortamentis uos mutuis excitate, emulis de uirtute documentis ad gloriam prouocate; durate fortiter, spiritualiter pergite, peruenite feliciter; tantum mementote tunc nostri, cum incipiet in uobis uirginitas honorari .

48. Ambrosius etiam genere dicendi temperato ei  ornato professis uirginibus proponit, tanquam sub exempli forma, quod moribus imitentur, et dicit: uirgo erat, non solum corpore, sed etiam mente, que nullo doli ambitu sincerum adulteraret affectum: corde humilis, uerbis grauis, animi prudens, loquendi parcior, legendi studiosior; non in incerto diuitiarum, sed in prece pauperis spem reponens; intenta operi, uerecunda sermoni; arbitrum mentis solita non hominem, sed Deum querere; nullum ledere, bene uelle omnibus; assurgere maioribus natu, equalibus non inuidere; fugere iactantiam, rationem sequi, amare uirtutem. Quando ista uel uultu lesit parentes? quando dissensit a propinquis? quando fastidiuit humilem? quando risit debilem? quando uitauit inopem? Eos solos solita cetus uirorum inuisere, quos misericordia non erubesceret, neque preteriret uerecundia. Nihil toruum in oculis, nichil in uerbis procax, nichil in actu inuerecundum; non gestus fractior, non incessus solutior, non uox petulantior, ut ipsa corporis species simulacrum fuerit mentis, et figura probitatis. Bona quippe domus in ipso uestibulo debet agnosci, ac primo pretendat ingressu nichil intus latere tenebrarum, tanquam lucerne lux intus posita, foris luceat. Quid ego exsequar ciborum parcimoniam, officiorum redundantiam; alterum ultra naturam superfuisse, alterum ipsi nature pene defuisse? Illic nulla intermissa tempora, hic congeminati ieiunio dies; et si quando reficiendi successisset uoluntas, cibus plerumque obuius qui mortem arceret, non delicias ministraret , etc. Hec autem propterea in exemplo huius temperati generis posui, quia non hic agit ut uirginitatem uoueant que nondum uouerunt; sed quales esse debeant que iam uote sunt. Nam ut aggrediatur animus tantum ac tale propositum, grandi utique dicendi genere debet excitari et accendi. Sed martyr Cyprianus de habitu uirginum, non de suscipiendo uirginitatis proposito scripsit. Iste uero episcopus etiam ad hoc eas magno accendit eloquio.

49. uerum ex eo quod ambo egerunt, dictionis grandis exempla memorabo. Ambo quippe inuecti sunt in eas que formam pigmentis colorant, uel potius decolorant: quorum prior ille cum hoc ageret, ait inter cetera: Si quis pingendi artifex uultum alicuius et speciem, et corporis qualitatem emulo colore signasset; et signato iam consummatoque simulacro, manus alius inferret, ut iam formata, iam picta quasi peritior reformaret, grauis prioris artificis iniuria et iusta indignatio uideretur. Tu te existimas impune laturam tam improbe temeritatis audaciam, Dei artificis offensam? Ut enim impudica circa homines, et incesta lucis lenocinantibus non sis, corruptis uiolatisque que Dei sunt, peior adultera detineris. Quod ornari te putas, quod putas comi, impugnatio est ista diuini operis, preuaricatio est ueritatis. Monentis Apostoli uox est: »Expurgate uetus fermentum, ut sitis noua conspersio, sicut estis azymi. Etenim Pascha nostrum immolatus est Christus. Itaque festa celebremus, non in fermento ueteri, neque in fermento malitie et nequitie, sed in azymis sinceritatis et ueritatis« . Num sinceritas perseuerat et ueritas, quando que sincera sunt polluuntur,  et colorum adulteriis, et medicaminum [1 1Kb] fucis in mendacium uera mutantur? Dominus tuus dicit, »Non potes facere capillum unum album aut nigrum« ; et tu ad uincendam Domini tui uocem uis te esse potiorem. Audaci conatu et sacrilego contemptu crines tuos inficis; malo presagio futurorum capillos iam tibi flammeos auspicaris . Longum est inserere omnia que sequuntur.

50. Ille uero posterior ut in tales diceret: Hinc illa, inquit, nascuntur incentiua uitiorum, ut quesitis coloribus ora depingant, dum uiris displicere formidant, et de adulterio uultus meditentur adulterium castitatis. Quanta hec amentia, effigiem mutare nature, picturam querere; et dum uerentur maritale iudicium, prodere [2 1Kb] suum? Prior enim de se pronuntiat, que cupit mutare quod nata est: ita dum alii studet placere, prius ipsa sibi displicet. Quem iudicem, mulier, ueriorem requiremus deformitatis tue, quam teipsam, que uideri times? Si pulchra es, cur absconderis? si deformis, cur te formosam esse mentiris, nec tue conscientie, nec alieni gratiam erroris habitura? Ille enim alteram diligit, tu alteri uis placere: et irasceris si amet alteram, qui adulterare in te docetur. Mala magistra es iniurie tue. Lenocinari enim refugit, etiam que est passa lenonem; ac licet uilis mulier, non alteri tamen, sed sibi peccat. Tolerabiliora propemodum in adulterio crimina sunt: ibi enim pudicitia, hic natura adulteratur . Satis, ut existimo, apparet feminas ne suam fucis adulterent formam, et ad pudorem et ad timorem hac facundia uehementer impelli. Proinde neque submissum neque temperatum, sed grande omnino genus hoc elocutionis agnoscimus. Et in his autem quos duos ex omnibus proponere uolui, et in aliis ecclesiasticis uiris et bona, et bene, id est sicut res postulat, acute, ornate, ardenterque dicentibus, per multa eorum scripta uel dicta possunt hec tria genera reperiri, et assidua lectione uel auditione, admixta etiam exercitatione, studentibus inolescere.



CAPUT XXII.---Omnibus generibus dictio uarianda est.

51. Nec quisquam preter disciplinam esse existimet ista miscere: imo quantum congrue fieri potest, omnibus generibus dictio uarianda est. Nam quando prolixa est in uno genere, minus detinet auditorem. Cum uero fit in aliud ab alio transitus, etiamsi longius eat, decentius procedit oratio: quamuis habeant et singula genera uarietates suas in sermone eloquentium, quibus non sinuntur in eorum qui audiunt, frigescere uel tepescere sensibus. uerumtamen facilius submissum solum, quam solum grande diutius tolerari potest. Commotio quippe animi quanto magis excitanda est, ut nobis assentiatur auditor, tanto minus in ea diu teneri potest, cum fuerit quantum satis est excitata. Et ideo cauendum est, ne dum uolumus altius erigere quod erectum est, etiam inde decidat, quo fuerat excitatione  perductum. Interpositis uero que sunt dicenda submissius, bene reditur ad ea que opus est granditer dici, ut dictionis impetus sicut maris estus alternet. Ex quo fit ut grande dicendi genus, si diutius est dicendum, non debeat esse solum, sed aliorum generum interpositione uarietur: ei tamen genere dictio tota tribuitur, cuius copia preualuerit.



CAPUT XXIII.---Quomodo intermiscenda dictionis genera.

52. Interest enim quod genus cui generi interponatur, uel adhibeatur, certis et necessariis locis. Nam et in grandi genere semper aut pene semper temperata decet esse principia. Et in potestate est eloquentis ut dicantur nonnulla submisse, etiam que possent granditer dici; ut ea que dicuntur granditer, ex illorum fiant comparatione grandiora, et eorum tanquam umbris luminosiora reddantur. In quocumque autem genere aliqua questionum uincula soluenda sunt, acumine opus est, quod sibi submissum genus proprie uindicat. Ac per hoc eo genere utendum est et in aliis duobus generibus, quando eis ista incidunt: sicut laudandum aliquid uel uituperandum, ubi nec damnatio cuiusquam nec liberatio, nec ad actionem quamlibet assensio requiritur, in quocumque alio genere occurrerit, genus adhibendum et interponendum est temperatum. In grandi ergo genere inueniunt locos suos duo cetera, et in submisso similiter. Temperatum autem genus non quidem semper, sed tamen aliquando submisso indiget, si, ut dixi, questio cuius nodus est soluendus, incurrat; uel quando nonnulla que ornari possent, ideo non ornantur, sed submisso sermone dicuntur, ut quibusdam quasi toris ornamentorum prebeant eminentiorem locum. Grande autem genus temperata dictio non requirit: ad delectandos quippe animos, non ad mouendos ipsa suscipitur.



CAPUT XXIu.---Sublime dicendi genus quid efficiat.

53. Non sane si dicenti crebrius et uehementius acclametur, ideo granditer putandus est dicere: hoc enim et acumina submissi generis, et ornamenta faciunt temperati. Grande autem genus plerumque pondere suo uoces premit, sed lacrymas exprimit. Denique cum apud Cesaream Mauritanie populo dissuaderem pugnam ciuilem, uel potius plus quam ciuilem, quam Cateruam uocabant; neque enim ciues tantummodo, uerum etiam propinqui, fratres, postremo parentes ac filii lapidibus inter se in duas partes diuisi, per aliquot dies continuos, certo tempore anni solemniter dimicabant, et quisque ut quemque poterat occidebat: egi quidem granditer, quantum ualui, ut tam crudele atque inueteratum malum de cordibus et moribus eorum auellerem, pelleremque dicendo; non tamen egisse aliquid me putaui, cum eos audirem acclamantes, sed cum flentes uiderem. Acclamationibus quippe se doceri et delectari, flecti autem lacrymis indicabant. Quas ubi aspexi, immanem illam consuetudinem a patribus et auis, longeque a maioribus traditam, que pectora eorum hostiliter obsidebat, uel potius, possidebat, deuictam, antequam re ipsa id  ostenderent, credidi. Moxque sermone finito ad agendas Deo gratias corda atque ora conuerti. Et ecce iam ferme octo uel amplius anni sunt, propitio Christo, ex quo illic nichil tale tentatum est  . Sunt et alia multa experimenta quibus didicimus, homines, quid in eis fecerit sapientis granditas dictionis, non clamore potius quam gemitu, aliquando etiam lacrymis, postremo uite mutatione monstrasse.

54. Submisso etiam dicendi genere sunt plerique mutati: sed ut quod nesciebant, scirent, aut quod eis uidebatur incredibile, crederent; non autem ut agerent quod agendum iam nouerant, et agere nolebant. Ad huiusmodi namque duritiam flectendam, debet granditer dici. Nam et laudes et uituperationes quando eloquenter dicuntur, cum sint in genere temperato, sic afficiunt quosdam, ut non solum in laudibus et uituperationibus eloquentia delectentur, uerum et ipsi laudabiliter appetant, fugiantque uituperabiliter uiuere. Sed numquid omnes qui delectantur, mutantur [1 1Kb] , sicut in grandi genere omnes qui flectuntur, agunt; et in submisso genere omnes qui docentur, sciunt, aut credunt uerum esse quod nesciunt?



CAPUT XXu.---Temperatum dicendi genus quem in finem referri decet.

55. Unde colligitur illa duo genera quod efficere intendunt, hoc eis esse maxime necessarium, qui sapienter et eloquenter uolunt dicere Illud uero quod agitur genere temperato, id est, ut eloquentia ipsa delectet, non est propter seipsum usurpandum; sed ut rebus que utiliter honesteque dicuntur, si nec docente indigent eloquio nec mouente, quia et scientes et fauentes auditores habent, aliquanto promptius ex delectatione ipsa elocutionis, accedat uel tenacius adherescat assensus. Nam cum eloquentie sit uniuersale officium, in quocumque istorum trium generum, dicere apte ad persuasionem; finis autem, id quod intenderis, persuadere dicendo: in quocumque istorum trium generum dicit quidem eloquens apte ad persuasionem, sed nisi persuadeat, ad finem non peruenit eloquentie. Persuadet autem in submisso genere uera esse que dicit; persuadet in grandi, ut agantur que agenda esse iam sciuntur, nec aguntur; persuadet in genere temperato, pulchre ornateque se dicere: quo fine nobis quid opus est? Appetant eum qui lingua gloriantur, et se in panegyricis talibusque dictionibus iactant, ubi nec docendus, nec ad aliquid agendum mouendus, sed tantummodo est delectandus auditor. Nos uero istum finem referamus ad alterum finem, ut scilicet quod efficere uolumus, cum granditer dicimus, hoc etiam isto uelimus, id est, ut bona morum diligantur, uel deuitentur mala; si ab hac actione non sic alieni sunt homines, ut ad eam grandi genere dictionis urgendi uideantur: aut, si iam id agunt, ut agant studiosius, atque in eo firmiter perseuerent.  Ita fit ut etiam temperati generis ornatu, non iactanter, sed prudenter utamur: non eius fine contenti, quo tantummodo delectatur auditor; sed hoc potius agentes, ut etiam ipso ad bonum quod persuadere uolumus, adiuuetur.



CAPUT XXuI.---In unoquoque dicendi genere intendere debet orator, ut intelligenter, libenter et obedienter audiatur.

56. Illa itaque tria, que supra posuimus, eum qui sapienter dicit, si etiam eloquenter uult dicere, id agere debere, ut intelligenter, ut libenter, ut obedienter audiatur, non sic accipienda sunt tanquam singula illis tribus dicendi generibus ita tribuantur, ut ad submissum intelligenter, ad temperatum libenter, ad grande pertineat obedienter audiri; sed sic potius ut hec tria semper intendat, et quantum potest agat, etiam cum in illorum singulo quoque uersatur. Nolumus enim fastidiri, etiam quod submisse dicimus; ac per hoc uolumus non solum intelligenter, uerum etiam libenter audiri. Quid autem agimus, diuinis testimoniis docendo quod dicimus, nisi ut obedienter audiamur, id est ut credatur eis, opitulante illo cui dictum est, Testimonia tua credita [1 1Kb] facta sunt ualde ? Quid etiam cupit nisi credi, qui aliquid, licet submisso eloquio, discentibus narrat? et quis eum uelit audire, nisi auditorem nonnulla etiam suauitate detineat? Nam si non intelligatur, quis nesciat nec libenter eum posse, nec obedienter audiri? Plerumque autem dictio ipsa submissa, dum soluit [2 1Kb] difficillimas questiones, et inopinata manifestatione demonstrat; dum sententias acutissimas de nescio quibus quasi cauernis, unde non sperabatur, eruit, et ostendit; dum aduersarii conuincit errorem, et docet falsum esse quod ab illo dici uidebatur inuictum; maxime quando adest ei quoddam decus non appetitum, sed quodammodo naturale, et nonnulla, non iactanticula, sed quasi necessaria, atque, ut ita dicam, ipsis rebus extorta [3 1Kb] numerositas clausularum; tantas acclamationes excitat, ut uix intelligatur esse submissa. Non enim quia neque incedit ornata, neque armata, sed tanquam nuda congreditur, ideo non aduersarium neruis lacertisque collidit; et obsistentem subruit ac destruit membris fortissimis falsitatem. Unde autem crebro et multum acclamatur ita dicentibus, nisi quia ueritas sic demonstrata, sic defensa, sic inuicta delectat? Et in hoc igitur genere submisso iste noster doctor et dictor id agere debet, ut non solum intelligenter, uerum etiam libenter et obedienter audiatur.

57. Illa quoque eloquentia generis temperati apud eloquentem ecclesiasticum, nec inornata relinquitur, nec indecenter ornatur: nec solum hoc appetit ut delectet, quod solum apud alios profitetur; uerum etiam in iis que laudat, siue uituperat, istis appetendis uel firmius tenendis, illis autem deuitandis uel respuendis,  uult utique obedienter audiri. Si autem non auditur intelligenter, nec libenter potest. Proinde illa tria, ut intelligant qui audiunt, ut delectentur, ut obediant, etiam in hoc genere agendum est, ubi tenet delectatio principatum.

58. Iam uero ubi mouere et flectere grandi genere opus est auditorem , dicendum est procul dubio granditer. Sed quis mouetur, si nescit quod dicitur? aut quis tenetur ut audiat, si non delectatur? Unde et in isto genere, ubi ad obedientiam cor durum dictionis granditate flectendum est, nisi et intelligenter et libenter qui dicit audiatur, non potest obedienter audiri.



CAPUT XXuII.---Obedientius audiri cuius uita dictioni respondet.

59. Habet autem ut obedienter audiatur, quantacumque granditate dictionis maius pondus uita dicentis. Nam qui sapienter et eloquenter dicit, uiuit autem nequiter, erudit quidem multos discendi studiosos, quamuis anime sue sit inutilis , sicut scriptum est [1 1Kb] . Unde ait et Apostolus: Siue occasione, siue ueritate, Christus annuntietur . Christus autem ueritas est, et tamen etiam non ueritate annuntiari ueritas potest: id est, ut prauo et fallaci corde, que recta et uera sunt, predicentur. Sic quippe annuntiatur iehsu Christus ab eis qui sua querunt, non que Iesu Christi. Sed quoniam boni fideles non quemlibet hominum, sed ipsum Dominum obedienter audiunt, qui ait, Que dicunt, facite; que autem faciunt, facere nolite: dicunt enim, et non faciunt; ideo audiuntur utiliter, qui etiam utiliter non agunt. Sua enim querere student, sed sua docere non audent, de loco scilicet superiore sedis ecclesiastice, quam sana doctrina constituit. Propter quod ipse Dominus priusquam de talibus, quod commemoraui, diceret, premisit, Super cathedram Moysi sederunt . Illa ergo cathedra, non eorum sed Moysi, cogebat eos bona dicere, etiam non bona facientes. Agebant ergo sua in uita sua; docere autem sua, cathedra illos non permittebat aliena.

60. Multis itaque prosunt dicendo que non faciunt; sed longe pluribus prodessent faciendo que dicunt. Abundant enim qui male uite sue defensionem ex ipsis suis prepositis et doctoribus querant, respondentes corde suo, aut etiam si ad hoc erumpunt, ore suo, atque dicentes: Quod mihi precipis, cur ipse non facis? Ita fit ut eum non obedienter audiant, qui se ipse non audit, et Dei uerbum quod eis predicatur,  simul cum ipso predicatore contemnant. Denique Apostolus scribens ad Timotheum, cum dixisset, Nemo adolescentiam tuam contemnat; subiecit unde non contemneretur, atque ait: Sed forma esto fidelium in sermone, in conuersatione, in dilectione, in fide, in castitate .



CAPUT XXuIII.---ueritati potius quam uerbis studendum. uerbis contendere quid sit.

61. Talis doctor ut obedienter audiatur, non impudenter non solum submisse ac temperate, uerum etiam granditer dicit, quia non contemptibiliter uiuit. Sic namque eligit bonam uitam, ut etiam bonam non negligat famam, sed prouideat bona coram Deo et hominibus , quantum potest, illum timendo, his consulendo. In ipso etiam sermone malit rebus placere quam uerbis; nec estimet dici melius, nisi quod dicitur uerius; nec doctor uerbis seruiat, sed uerba doctori. Hoc est enim quod Apostolus ait: Non in sapientia uerbi, ne euacuetur crux Christi . Ad hoc ualet etiam quod ait ad Timotheum: Noli uerbis contendere; ad nichil enim utile est, nisi ad subuersionem audientium . Neque enim hoc ideo dictum est, ut aduersariis oppugnantibus ueritatem, nichil nos pro ueritate dicamus. Et ubi erit quod cum ostenderet qualis esse episcopus debeat, ait inter cetera: Ut potens sit in doctrina sana et contradicentes redarguere ? uerbis enim contendere, est non curare quomodo error ueritate uincatur, sed quomodo tua dictio dictioni preferatur alterius. Porro qui non uerbis contendit, siue submisse, siue temperate, siue granditer dicat, id agit uerbis ut ueritas pateat, ueritas placeat, ueritas moueat; quoniam nec ipsa, que precepti finis et plenitudo Legis est caritas , ullo modo recta esse potest, si ea que diliguntur, non uera, sed falsa sunt. Sicut autem cuius pulchrum corpus et deformis est animus, magis dolendus est, quam si deforme haberet et corpus; ita qui eloquenter ea que falsa sunt dicunt, magis miserandi sunt, quam si talia deformiter dicerent. Quid est ergo non solum eloquenter, uerum etiam sapienter dicere, nisi uerba in submisso genere sufficientia, in temperato splendentia, in grandi uehementia, ueris tamen rebus, quas audiri oporteat, adhibere? Sed qui utrumque non potest, dicat sapienter quod non dicit eloquenter, potius quam dicat eloquenter quod dicit insipienter.



CAPUT XXIX.---Non culpandus ecclesiastes, qui a peritiore sumit conscriptum eloquium, quod ad populum proferat.

Si autem ne hoc quidem potest, ita conuersetur, ut non solum sibi premium comparet, sed etiam prebeat aliis exemplum, et sit eius quasi copia dicendi forma uiuendi.

62. Sunt sane quidam qui bene pronuntiare possunt, quid autem pronuntient, excogitare non possunt. Quod si ab aliis sumant eloquenter sapienterque conscriptum, memorieque commendent, atque ad populum proferant; si eam personam gerunt, non improbe faciunt. Sic enim, quod profecto utile est, multi  predicatores ueritatis fiunt, nec multi magistri, si unius ueri magistri idipsum dicant omnes, et non sint in eis schismata . Nec deterrendi sunt isti uoce Ieremie prophete, per quem Deus arguit eos qui furantur uerba eius, unusquisque a proximo suo . Qui enim furantur, alienum auferunt; uerbum autem Dei non est ab eis alienum, qui obtemperant ei: potiusque ille dicit aliena, qui cum dicat bene, uiuit male. Quecumque enim bona dicit, eius excogitari uidentur ingenio, sed ab eius moribus aliena sunt. Eos itaque dixit Deus furari uerba sua, qui boni uolunt uideri, loquendo que Dei sunt; cum mali sint, faciendo que sua sunt. Nec sane ipsi dicunt bona que dicunt, si diligenter attendas. Quomodo enim dicunt uerbis, quod negant factis? Non enim frustra de talibus ait Apostolus: Confitentur se nosse Deum, factis autem negant . Modo ergo quodam ipsi dicunt, et rursus alio modo non ipsi dicunt, quoniam utrumque uerum est quod ueritas ait. De talibus enim loquens. Que dicunt, inquit, facite; que autem faciunt, facere nolite; hoc est, Quod ex ore illorum auditis, facite; quod in opere uidetis, facere nolite: dicunt enim, inquit, et non faciunt . Ergo quamuis non faciant, dicunt tamen. Sed alio loco tales arguens: Hypocrite, inquit, quomodo potestis bona loqui, cum sitis mali ? Ac per hoc et ea que dicunt, quando bona dicunt, non ipsi dicunt, uoluntate scilicet atque opere negando quod dicunt. Unde contingit ut homo disertus et malus, sermonem quo ueritas predicetur, dicendum ab alio non diserto sed bono, ipse componat; quod cum fit, ipse a seipso tradit alienum, ille ab alieno accipit suum. Cum uero boni fideles bonis fidelibus hanc operam commodant, utrique sua dicunt: quia et Deus ipsorum est, cuius sunt illa que dicunt; et ea sua faciunt, que non ipsi componere potuerunt, qui secundum illa composite uiuunt.



CAPUT XXX.---Concionator premittat orationem ad Deum.

63. Siue autem apud populum uel apud quoslibet iamiamque dicturus, siue quod apud populum dicendum uel ab eis qui uoluerint aut potuerint legendum, est dictaturus; oret ut Deus sermonem bonum det in os eius. Si enim regina orauit Esther, pro sue gentis temporaria salute locutura apud regem, ut in os eius Deus congruum sermonem daret ; quanto magis orare debet, ut tale munus accipiat, qui pro eterna hominum salute in uerbo et doctrina laborat? Illi uero qui ea dicturi sunt que ab aliis acceperunt, et antequam accipiant, orent pro eis a quibus accipiunt, ut eis detur quod per eos accipere uolunt; et cum acceperint, orent ut bene et ipsi proferant, et illi ad quos proferunt sumant; et de prospero exitu dictionis eidem gratias agant, a quo id se accepisse non dubitant: ut qui gloriatur, in illo glorietur, in cuius manu sunt et nos et sermones nostri .



CAPUT XXXI---Excusat prolixitatem libri.


64. Longior euasit liber hic quam uolebam, quamque putaueram. Sed legenti uel audienti, cui gratus est, longus non est: cui autem longus est, per partes eum legat, qui habere uult cognitum; quem uero cognitionis eius piget, de longitudine non queratur.  Ego tamen Deo nostro gratias ago, quod in his quatuor libris non qualis ego essem, cui multa desunt, sed qualis esse debeat, qui in doctrina sana, id est christiana, non solum sibi, sed etiam aliis laborare studet, quantulacumque potui facultate disserui.



[DE uERA RELIGIONE.]





ADMONITIO DE SEQUENTE LIBRO DE uERA RELIGIONE  .

Inter opuscula que S. Augustinus nondum presbyter  emisit in lucem, postremum in Retractationibus locum assignat libro de uera Religione; quem idcirco ad annum 390 referendum censemus. Iam ante annos aliquot huius argumenti tractationem Romaniano ciui suo et Mecenati pollicitus erat, uti meminit capite septimo, numero duodecimo. Id uero in se receperat scribens anno 386 contra Academicos, libro secundo, capite tertio, numero octauo. Porro in epistola decima quinta, ad Romanianum, numero primo, confectum a se opus memorat, ipsi propediem transmittendum.

Euodium postea de existentia Dei dubia quedam proponentem ad huncce librum remittit in epistola centesima sexagesima secunda, numero secundo; patetque ex epistola uigesima septima, numero quarto, ad Paulinum, eumdem librum unum esse ex quinque illis, quos Pentateuchum contra Manicheos appellat Paulinus, qui eos ab Alypio dono acceperat, et quorum occasione in laudem Augustini sic exclamat in epistola uigesima quinta, numero primo: O uere sal terre, quo precordia nostra, ne possint seculi uanescere errore, condiuntur! O lucerna digne supra candelabrum Ecclesie posita, que late catholicis urbibus de septiformi lychno pastum oleo letitie lumen effundens, densas licet hereticorum caligines discutis, et lucem ueritatis a confusione tenebrarum, splendore clarifici sermonis enubilas! etc. Certe liber de uera Religione, si quis alius, hoc elogium Augustino demerebatur. Etsi enim recens tum, cum eum scripsit, in uere religionis partes perductus esset, nec alio quam christiani catholici nomine preditus; eo tamen sublimi modo christiane religionis sacramenta exponit, o positorumque dogmatum in primis Manicheorum reuellit fundamenta, ut iam tum absolutissimi doctoris et strenuissimi episcopi uices impleuerit.





[1Kb] S. AURELII AUGUSTINI HIPPONENSIS EPISCOPI DE uERA RELIGIONE Liber unus  . [1Kb] [1Kb] 

Premisso ueram religionem non reperiri apud Paganos, neque in secta ulla, preterquam in catholica Ecclesia; mox diuine economie erga humanam salutem historia  sic explicatur, ut Manicheorum de duabus presertim naturis seu de mali origine et natu a errores reuincantur. Igitur de duplici uia qua Deus hominibus consulit, auctoritate credentes ad salutem uocans, intelligentes ratione. Quippe ratione subnixus homo ex rebus inferioribus ad Deum euehitur: imo ad ipsum prosequendum admonetur ex ipsis uitiis, de quorum triplici genere prolixum hic sermonem instituit Augustinus; qui denique unum uerum Deum, id est, Trinitatem, Patrem, et Filium, et Spiritum sanctum uera religione colendum esse concludit.



CAPUT PRIMUM.---Philosophi de religione aliud in scholis docebant, aliud in templis profitebantur.

1. Cum omnis uite bone ac beate uia in uera religione  sit constituta, qua unus Deus colitur, et purgatissima pietate cognoscitur principium naturarum omnium, a quo uniuersitas et inchoatur et perficitur et continetur:  hinc euidentius error deprehenditur eorum populorum, qui multos deos colere. quam unum uerum Deum et Dominum omnium maluerunt, quod eorum sapientes, quos philosophos uocant, scholas habebant dissentientes et templa communia. Non enim uel populos uel sacerdotes latebat, de ipsorum deorum natura quam diuersa sentirent, cum suam quisque opinionem publice profiteri non formidaret, atque omnibus, si posset, persuadere moliretur; omnes tamen cum sectatoribus suis diuersa et aduersa sentientibus, ad sacra communia nullo prohibente ueniebant. Non nunc agitur, quis eorum uerius senserit; sed certe illud satis, quantum mihi uidetur, apparet, aliud eos in religione suscepisse cum populo, et aliud eodem ipso populo audiente defendisse priuatim.



CAPUT II.---De diis quid Socrates senserit. Mundus hic pro Deo habitus.

2. Socrates tamen audacior ceteris fuisse perhibetur iurando per canem quemlibet, et lapidem quemlibet, et quidquid iuraturo esset in promptu, et quasi ad manum occurrisset. Credo, intelligebat qualiacumque opera nature, que administrante diuina prouidentia gignerentur, multo quam hominum et quorumlibet opiticum esse meliora, et ideo diuinis honoribus digniora, quam ea que in templis colebantur. Non quod uere lapis et canis essent colenda sapientibus, sed ut hoc modo intelligerent qui possent, tanta superstitione demersos esse homines, ut emergentibus hic esset tam turpis demonstrandus gradus, ad quem uenire si puderet, uiderent quanto magis pudendum esset in turpiore consistere. Simul et illos qui mundum istum uisibilem, summum Deum esse opinabantur, admonebat turpitudinis sue, docens esse consequens ut quilibet lapis tanquam summi Dei particula iure coleretur. Quod si exsecrarentur, mutarent sententiam, et unum Deum quererent [1 1Kb] , quem solum supra mentes nostras esse, et a quo omnem animam et totum istum mundum fabricatum esse constaret. Postea suauius ad legendum, quam potentius ad persuadendum scripsit Plato. Non enim sic isti nati erant, ut populorum suorum opinionem ad uerum cultum ueri Dei, a simulacrorum superstitione atque ab huius mundi uanitate conuerterent. Itaque et ipse Socrates cum populo simulacra uenerabatur, et post eius damnationem mortemque, nemo ausus est iurare per canem, nec appellare quemcumque lapidem Iouem, sed hec tantummodo memorie litterisque mandare. Quod utrum timore seueritatis [2 1Kb] , an aliqua cognitione temporum fecerint, iudicare non est meum.



CAPUT III.---uera religio christiana, que hominibus persuasit, quod illis persuaderi posse Plato non credidit.

3. Illud tamen fidentissime dixerint, pace horum omnium, qui eorum libros peruicaciter diligunt, christianis temporibus quenam religio potissimum tenenda sit, et que ad ueritatem ac beatitatem uia est, non esse dubitandum. Si enim Plato ipse uiueret, et me interrogantem  non aspernaretur, uel potius, si quis eius discipulas eo ipso tempore quo uiuebat, eum interrogaret, cum sibi ab illo persuaderetur, non corporeis oculis, sed pura mente ueritatem uideri; cui quecumque anima inhesisset, eam beatam fieri atque perfectam: ad quam percipiendam nichil magis impedire, quam uitam libidinibus deditam et falsas imagines rerum sensibilium, que nobis ab hoc sensibili mundo per corpus impresse, uarias opiniones erroresque generarent; quamobrem sanandum esse animum ad intuendam incommutabilem rerum formam, et eodem modo semper se habentem atque undique sui similem pulchritudinem, nec distentam locis, nec tempore uariatam, sed unum atque idem omni ex parte seruantem, quam non crederent esse homines, cum ipsa uere summeque sit: cetera nasci, occidere, fluere, labi; et tamen in quantum sunt, ab illo eterno Deo per eius ueritatem fabricata constare: in quibus anime tantum rationali et intellectuali datum est, ut eius eternitatis contemplatione perfruatur, atque afficiatur orneturque ex ea, eternamque uitam possit mereri; sed dum nascentium atque transeuntium rerum amore ac dolore sauciatur, et dedita consuetudini huius uite atque sensibus corporis, inanibus euanescit imaginibus, irridet eos, qui dicunt esse aliquid, quod nec istis uideatur oculis, nec ullo phantasmate cogitetur, sed mente sola et intelligentia cerni queat: cum hec ergo a magistro sibi persuaderentur, si ex eo quereret ille discipulus, utrum si quisquam existeret uir magnus atque diuinus, qui talia populis persuaderet credenda saltem, si percipere non ualerent, aut si qui possent percipere, non prauis opinionibus multitudinis implicati, uulgaribus obruerentur erroribus; eum diuinis honoribus dignum iudicaret: responderet, credo, ille, non posse hoc ab homine fieri, nisi quem forte ipsa Dei uirtus atque Sapientia ab ipsa rerum natura exceptum, nec hominum magisterio, sed intima illuminatione ab incunabulis illustratum, tanta honestaret gratia, tanta firmitate roboraret, tanta denique maiestate subueheret, ut omnia contemnendo que praui homines cupiunt, et omnia perpetiendo que horrescunt, et omnia faciendo que mirantur, genus humanum ad tam salubrem fidem summo amore atque auctoritate conuerteret. De honoribus uero eius frustra se consuli, cum facile possit existimari quanti honores debeantur Sapientie Dei, qua gestante et gubernante ille pro uera salute generis humani, magnum aliquid proprium, et quod supra homines esset, mereretur.

4. Que si facta sunt, si litteris monumentisque celebrantur, si ab una regione terrarum, in qua sola unus colebatur Deus, et ubi talem nasci oportebat, per totum orbem terrarum missi electi uiri, uirtutibus atque sermonibus diuini amoris incendia concitarunt; si confirmata saluberrima disciplina, illuminatas terras posteris reliquerunt; et, ne de preteritis loquar, que potest quisque non credere, si hodie per gentes populosque predicatur: In principio erat uerbum, et uerbum erat apud Deum, et Deus erat uerbum: hoc  erat in principio apud Deum. Omnia per ipsum facta sunt, et sine ipso factum est nichil . Si ad hoc percipiendum, diligendum, perfruendum ut anima sanetur, et tante luci hauriende mentis acies conualescat, dicitur auaris, Nolite uobis condere thesauros in terra, ubi tinea et erugo exterminant, et ubi fures effodiunt et furantur; sed thesaurizate uobis thesauros in celo, ubi neque tinea neque rubigo exterminant, neque fures effodiunt, neque furantur: ubi enim est thesaurus tuus, ibi est et cor tuum : dicitur luxuriosis, Qui seminat in carne, de carne metet corruptionem: qui seminat in spiritu, de spiritu metet uitam eternam : dicitur superbis, Qui se exaltat, humiliabitur; et qui se humiliat, exaltabitur : dicitur iracundis, Accepisti alapam, para alteram maxillam : dicitur discordiosis, Diligite inimicos uestros : dicitur superstitiosis, Regnum Dei intra uos est : dicitur curiosis, Nolite querere que uidentur, sed que non uidentur. Que enim uidentur, temporalia sunt: que autem non uidentur, eterna sunt : postremo dicitur omnibus, Nolite diligere mundum, neque ea que in mundo sunt: quoniam omne quod in mundo est, concupiscentia carnis est, et concupiscentia oculorum, et ambitio seculi .

5. Si hec per totum orbem iam populis leguntur, et cum ueneratione libentissime audiuntur. Si post tantum sanguinem, tantos ignes, tot cruces martyrum, tanto fertilius et uberius usque ad barbaras nationes Ecclesie pullularunt. Si tot iuuenum et uirginum millia contemnentium nuptias casteque uiuentium iam nemo miratur: quod cum fecisset Plato, usque adeo peruersam temporum suorum timuit opinionem, ut perhibeatur sacrificasse nature [1 1Kb] , ut tanquam peccatum illud aboleretur. Si hec sic accipiuntur, ut quomodo antea talia disputare, sic nunc contra disputare monstruosum sit. Si tali pollicitationi atque sponsioni per omnes terrarum partes quas homines incolunt, sacra christiana traduntur. Si hec quotidie leguntur in ecclesiis, et a sacerdotibus exponuntur. Si tundunt pectora qui conantur hec implere; si tam innumerabiles aggrediuntur hanc uiam, ut desertis diuitiis et honoribus huius mundi ex omni hominum genere uni Deo summo totam uitam dicare uolentium, deserte quondam insule ac multarum terrarum solitudo compleatur. Si denique per urbes atque oppida, castella, uicos et agros etiam, uillasque priuatas in tantum aperte persuadetur et appetitur a terrenis auersio, et in unum Deum uerumque conuersio, ut quotidie per uniuersum orbem humanum genus una pene uoce respondeat, sursum corda se habere ad Dominum : quid adhuc oscitamus crapulam hesternam, et in mortuis pecudibus diuina eloquia perscrutamur; si quando autem ad disputationem uenitur, Platonico nomine ora crepantia, quam pectus uero plenum, magis habere gestimus?



CAPUT Iu.---Philosophi qui sensibilibus toti herent contemnendi.


6. Qui ergo sensibilem istum mundum contemnere et animam uirtute purgandam, summo Deo subiicere atque subiugare, uanum aut malum putant, alia ratione refellendi sunt: si tamen cum his dignum est disputare. Qui autem bonum et appetendum fatentur, cognoscant Deum et cedant Deo, per quem populis iam omnibus hec credenda persuasa sunt. Quod utique ab ipsis fieret, si tantum ualerent: aut si non fieret, crimen inuidentie uitare non possent. Ergo cedant ei a quo factum est, nec curiositate aut inani iactantia impediantur quominus agnoscant, quid intersit inter paucorum timidas [1 1Kb] coniecturas, et manifestam salutem correptionemque populorum. Illi enim si reuiuiscerent, quorum isti nominibus gloriantur, et inuenirent refertas ecclesias, templaque deserta, et a cupiditate bonorum temporalium et fluentium ad spem uite eterne et bona spiritualia et intelligibilia uocari et currere humanum genus; dicerent fortasse : Hec sunt que nos persuadere populis non ausi sumus, et eorum potius consuetudini cessimus, quam illos in nostram fidem uoluntatemque traduximus.

7. Itaque si hanc uitam illi uiri nobiscum rursum agere potuissent, uiderent profecto cuius auctoritate facilius consuleretur hominibus, et paucis mutatis uerbis atque sententiis christiani fierent, sicut plerique recentiorum nostrorumque temporum Platonici fecerunt. Aut si hoc non faterentur neque facerent, in superbia et inuidia remanentes, nescio utrum possent ad ea ipsa que appetenda et desideranda esse dixerant, cum istis sordibus uiscoque reuolare. Nam tertio uitio curiositatis in percunctandis demonibus, quo isti maxime, cum quibus nunc agitur, Pagani a christiana salute reuocantur, quia nimis puerile est, nescio utrum tales illi prepedirentur uiri.



CAPUT u.---In quibus sectis uera religio. Munus diuinum. Spiritus sanctus.

8. Sed quoquo modo se habeat philosophorum iactantia, illud cuiuis intelligere facile est, religionem ab eis non esse querendam, qui eadem sacra suscipiebant cum populis, et de suorum deorum natura ac summo bono, diuersas contrariasque sententias in scholis suis, eadem teste multitudine, personabant. Quod si hoc unum tantum uitium christiana disciplina sanatum uideremus, ineffabili laude predicandam esse, neminem negare oporteret. Hereses namque tam innumerabiles a regula Christianitatis auerse, testes sunt non admitti ad communicanda Sacramenta eos qui de Patre Deo, et Sapientia eius, et Munere diuino aliter sentiunt et hominibus persuadere conantur, quam ueritas postulat. Sic enim creditur et docetur, quod est humane salutis caput, non aliam esse philosophiam, id est sapientie studium, et aliam religionem, cum ii quorum doctrinam non approbamus, nec Sacramenta nobiscum communicant.

9. Quod in illis minus mirandum est, qui eorum  quoque Sacramentorum ritu dispares esse uoluerunt, sicut nescio qui Serpentini qui appellantur  , sicut [1 1Kb] Manichei, sicut alii nonnulli. Sed in illis magis animaduertendum hoc magisque predicandum, qui paria Sacramenta celebrantes, tamen quia sententia dispares sunt, et errores suos animosius defendere, quam cautius corrigere maluerunt, exclusi a catholica communione, et a participatione quamuis parium Sacramentorum, propria uocabula propriosque conuentus, non in sermone tantum, sed etiam in superstitione meruerunt: ut Photiniani, Ariani, multique preterea. Nam de iis qui schismata fecerunt, alia questio est. Posset enim eos area dominica usque ad tempus ultime uentilationis uelut paleas sustinere , nisi uento superbie nimia leuitate cessissent, et sese a nobis ultro separassent. Iudei uero quamuis uni omnipotenti Deo supplicent, sola tamen temporalia et uisibilia bona de illo exspectantes, rudimenta noui populi ab humilitate surgentia, in ipsis suis Scripturis nimia securitate noluerunt aduertere, atque ita in ueteri homine remanserunt. Que cum ita sint, neque in confusione Paganorum, neque in purgamentis hereticorum, neque in languore schismaticorum, neque in cecitate Iudeorum querenda est religio, sed apud eos solos qui Christiani catholici, uel orthodoxi nominantur, id est integritatis custodes, et recta sectantes.



CAPUT uI.---uera religio in sola Ecclesia catholica, que omnibus errantibus utitur ad prouectus suos. Boni nonnunquam ex Ecclesia per seditiosos expulsi.

10. Hec enim Ecclesia catholica per totum orbem ualide lateque diffusa, omnibus errantibus utitur ad prouectus suos, et ad eorum correctionem, cum euigilare uoluerint. Utitur enim Gentibus ad materiam operationis sue, hereticis ad probationem doctrine sue, schismaticis ad documentum stabilitatis sue, Iudeis ad comparationem pulchritudinis sue. Alios ergo inuitat, alios excludit, alios relinquit, alios antecedit: omnibus tamen gratie Dei participande dat potestatem; siue illi formandi sint adhuc [2 1Kb] , siue reformandi, siue recolligendi, siue admittendi. Carnales autem suos, id est uiuentes aut sentientes carnaliter, tanquam paleas tolerat, quibus in area frumenta tutiora sunt, donec talibus tegminibus exuantur. Sed quia in hac area pro uoluntate quisque uel palea, uel frumentum est, tamdiu sustinetur peccatum aut error cuiuslibet, donec aut accusatorem inueniat, aut prauam opinionem pertinaci animositate defendat. Exclusi autem aut penitendo redeunt, aut in nequitiam male liberi defluunt, ad admonitionem nostre diligentie; aut schisma faciunt, ad exercitationem nostre patientie; aut heresim aliquam gignunt, ad examen siue occasionem nostre intelligentie. Hi sunt exitus christianorum carnalium qui non potuerunt corrigi aut sustineri.

 11. Sepe etiam sinit diuina prouidentia, per nonnullas nimium turbulentas carnalium hominum seditiones expelli de congregatione christiana, etiam bonos uiros Quam contumeliam uel iniuriam suam cum patientissime pro Ecclesie pace tulerint, neque ullas nouitates uel schismatis uel heresis moliti fuerint, docebunt homines quam uero affectu, et quanta sinceritate caritatis Deo seruiendum sit. Talium ergo uirorum propositum est, aut sedatis remeare turbinibus; aut si id non sinantur, uel eadem tempestate perseuerante, uel ne suo reditu talis aut seuior oriatur; tenent uoluntatem consulendi etiam eis ipsis quorum motibus perturbationibusque cesserunt, sine ulla conuenticulorum segregatione usque ad mortem defendentes, et testimonio iuuantes eam fidem quam in Ecclesia catholica predicari sciunt. Hos coronat in occulto Pater, in occulto uidens. Rarum hoc uidetur genus, sed tamen exempla non desunt: imo plura sunt quam credi potest. Ita omnibus generibus hominum et exemplorum ad animarum curationem, et ad institutionem spiritualis populi, utitur diuina prouidentia.



CAPUT uII.---Catholice Ecclesie religio amplectenda. Quid illa profiteatur.

12. Quamobrem, cum ante paucos annos promiserim tibi scribere, carissime mihi Romaniane, quid de uera religione sentirem , tempus nunc esse arbitratus sum [1 1Kb] , postquam tuas acerrimas interrogationes, sine ullo certo fine fluctuare, ea caritate qua tibi obstrictus sum, diutius sustinere non possem. Repudiatis igitur omnibus qui neque in sacris philosophantur, nec in philosophia consecrantur; et iis qui uel praua opinione, uel aliqua simultate superbientes, a regula et communione Ecclesie catholice deuiarunt; et iis qui sanctarum Scripturarum lumen, et spiritualis populi gratiam, quod Nouum Testamentum uocatur, habere noluerunt, quos quanta potui breuitate perstrinxi: tenenda est nobis christiana religio, et eius Ecclesie communicatio que catholica est, et catholica nominatur, non solum a suis, uerum etiam ab omnibus inimicis. uelint nolint enim ipsi quoque heretici, et schismatum alumni, quando non cum suis, sed cum extraneis loquuntur, Catholicam nichil aliud quam Catholicam uocant. Non enim possunt intelligi, nisi hoc eam nomine discernant, quo ab uniuerso orbe nuncupatur.

13. Huius religionis sectande caput est historia et prophetia dispensationis temporalis diuine prouidentie, pro salute generis humani in eternam uitam reformandi atque reparandi. Que cum credita fuerit, mentem purgabit uite modus diuinis preceptis conciliatus, et idoneam faciet spiritualibus percipiendis, que nec preterita sunt, nec futura, sed eodem modo semper manentia, nulli mutabilitati obnoxia; id est, unum ipsum Deum Patrem et Filium et Spiritum sanctum: qua Trinitate quantum in hac uita datum est  cognita, omnis intellectualis et animalis et corporalis creatura, ab eadem Trinitate creatrice esse in quantum est, et speciem suam habere [1 1Kb] , et ordinatissime administrari, sine ulla dubitatione perspicitur; non ut aliam partem totius creature fecisse intelligatur Pater, et aliam Filius, et aliam Spiritus sanctus, sed et simul omnia et unamquamque naturam Patrem fecisse per Filium in dono Spiritus sancti. Omnis enim res, uel substantia, uel essentia, uel natura, uel si quo alio uerbo melius enuntiatur, simul hec tria habet; ut et unum aliquid sit, et specie propria discernatur a ceteris, et rerum ordinem non excedat.



CAPUT uIII.---Que primo auctoritate ducti credidimus, postmodum ratione intelligimus. Heretici prosunt Ecclesie.

14. Quo cognito, satis apparebit quantum homo assequi potest, quam necessariis et inuictis et iustis legibus, Deo et Domino suo cuncta subiecta sint: ex quo illa omnia, que primo credidimus, nichil nisi auctoritatem secuti, partim sic intelliguntur, ut uideamus esse certissima; partim sic, ut uideamus fieri posse, atque ita fieri oportuisse, doleamusque illos hec non credentes, qui nos antea credentes irridere, quam nobiscum credere maluerunt. Non enim iam illa hominis sacrosancta susceptio, et uirginis partus, et mors Filii Dei pro nobis, et resurrectio a mortuis, et in celum ascensio, et consessus ad dexteram Patris, et peccatorum abolitio, et iudicii dies, et corporum resuscitatio, cognita eternitate Trinitatis et mutabilitate creature, creduntur tantum, et non etiam iudicantur ad summi Dei misericordiam, quam generi humano exhibet, pertinere.

15. Sed quoniam uerissime dictum est, Oportet multas hereses esse, ut probati manifesti fiant inter uos ; utamur etiam isto diuine prouidentie beneficio. Ex his enim hominibus heretici fiunt, qui etiamsi essent in Ecclesia, nichilominus errarent. Cum autem foris sunt, plurimum prosunt, non uerum docendo, quod nesciunt; sed ad uerum querendum carnales, et ad uerum aperiendum spirituales catholicos excitando. Sunt enim innumerabiles in Ecclesia sancta Deo probati uiri, sed manifesti non fiunt inter nos, quamdiu imperitie nostre tenebris delectati dormire malumus, quam lucem ueritatis intueri. Quapropter multi, ut diem Dei uideant et gaudeant, per hereticos de somno excitantur. Utamur ergo etiam hereticis non ut eorum approbemus errores, sed ut catholicam disciplinam aduersus eorum insidias asserentes, uigilantiores et cautiores simus, etiamsi eos ad salutem reuocare non possumus.



CAPUT IX.---Manicheorum error de duobus principiis et duabus animabus.

16. Credo autem affuturum Deum, ut ista scriptura, precedente pietate, legentibus bonis, non aduersus unam aliquam, sed aduersus omnes prauas et falsas opiniones possit ualere. Contra eos tamen potissimum  est instituta, qui duas naturas ue. substantias singulis principiis aduersus inuicem rebelles esse arbitrantur. Offensi enim quibusdam rebus, et rursus quibusdam delectati, non earum quibus offenduntur, sed earum quibus delectantur, uolunt esse auctorem Deum. Et cum consuetudinem suam uincere nequeunt, iam carnalibus laqueis irretiti, duas animas esse in uno corpore existimant: unam de Deo, que naturaliter hoc sit quod ipse; alteram de gente tenebrarum, quam Deus nec genuerit, nec fecerit, nec protulerit, nec abiecerit; sed que suam uitam, suam terram, suos fetus et animalia, suum postremo regnum habuerit, ingenitumque principium; sed quodam tempore aduersus Deum rebellasse, Deum autem cum aliud quod faceret non haberet, et quomodo aliter posset hosti resistere non inueniret, necessitate oppressum misisse huc animam bonam, et quamdam particulam sue substantie, cuius commixtione atque miscela [1 1Kb] hostem temperatum esse somniant, et mundum fabricatum.

17. Neque nunc opiniones eorum refellimus, quod partim iam fecimus, partim quantum Deus siuerit faciemus: sed in hoc opere quomodo aduersus eos fides catholica tuta sit, et quomodo non perturbent animum ea quibus commoti homines in eorum cedunt sententiam, rationibus quas Dominus dare dignatur, quantum possumus demonstramus. Illud sane in primis tenere te uolo, qui bene nosti animum meum, non hoc me fugiende arrogantie gratia quasi solemniter dicere, quidquid in his litteris erroris inueniri poterit, hoc solum mihi esse tribuendum; quidquid autem uerum et conuenienter expositum, uni omnium bonorum munerum largitori Deo.



CAPUT X.---Historiam diuine economie erga nostram salutem narraturus, ostendit primum unde error in religione contingat, et quomodo perfecta religio Deo subueniente instauretur.

18. Quamobrem sit tibi manifestum atque perceptum, nullum errorem in religione esse potuisse, si anima pro Deo suo non coleret animam, aut corpus, aut phantasmata sua  , aut horum aliqua duo coniuncta, aut certe simul omnia: sed in hac uita societati generis humani sine dolo temporaliter congruens, eterna meditaretur, unum Deum colens; qui nisi permaneret incommutabilis, nulla mutabilis natura remaneret. Mutari autem animam posse, non quidem localiter, sed tamen temporaliter, suis affectionibus quisque cognoscit. Corpus uero et temporibus et locis esse mutabile, cuiuis aduertere facile est. Phantasmata porro nichil sunt aliud quam de specie corporis corporeo sensu attracta figmenta: que memorie mandare ut accepta sunt, uel partiri, uel multiplicare, uel contrahere, uel distendere, uel ordinare, uel perturbare, uel quolibet modo figurare cogitando facillimum est, sed cum uerum queritur, cauere et uitare difficile.

 19. Non ergo creature potius quam Creatori seruiamus, nec euanescamus in cogitationibus nostris, et perfecta religio est  . Aeterno enim Creatori adherentes, et nos eternitate afficiamur necesse est. Sed quia hoc anima peccatis suis obruta et implicata, per seipsam uidere ac tenere non posset, nullo in rebus humanis ad diuina capessenda interposito gradu, per quem ad Dei similitudinem a terrena uita homo niteretur, ineffabili misericordia Dei temporali dispensatione per creaturam mutabilem, sed tamen eternis legibus seruientem, ad commemorationem prime sue perfecteque nature, partim singulis hominibus, partim uero ipsi hominum generi subuenitur. Ea est nostris temporibus christiana religio, quam cognoscere ac sequi, securissima ac certissima salus est  .

20. Defendi autem aduersus loquaces, et aperiri querentibus, multis modis potest; omnipotente ipso Deo per seipsum demonstrante que uera sunt, et ad hec intuenda et percipienda bonas uoluntates per bonos Angelos et quoslibet homines adiuuante. Eo modo autem quisque utitur, quem uidet congruere iis cum quibus agit. Ego itaque diu multumque considerans quales oblatrantes, et quales querentes expertus sim, uel qualis ipse, siue cum latrarem, siue cum quererem, fuerim; hoc modo mihi utendum putaui. Que uera esse perspexeris, tene, et Ecclesie catholice tribue; que falsa, respue, et mihi qui homo sum ignosce; que dubia, crede, donec aut respuenda esse, aut uera esse, aut semper credenda esse, uel ratio doceat, uel precipiat auctoritas. Intende igitur in hec que sequuntur, diligenter et pie, quantum potes: tales enim adiuuat Deus  .



CAPUT XI.---Omnis uita a Deo. Mors anime, nequitia.

21. Nulla uita est que non sit ex Deo, quia Deus utique summa uita est et ipse fons uite, nec aliqua uita in quantum uita est, malum est, sed in quantum uergit ad mortem: mors autem uite non est, nisi nequitia, que ab eo quod ne quidquam sit, dicta est; et ideo nequissimi homines, nichili homines appellantur. uita ergo uoluntario defectu deficiens ab eo qui eam fecit, et cuius essentia fruebatur, et uolens contra Dei legem frui corporibus, quibus eam Deus prefecit, uergit ad nichilum; et hec est nequitia: non quia corpus iam nichilum est. Nam et ipsum habet aliquam concordiam partium suarum, sine qua omnino esse non posset. Ergo ab eo factum est et corpus, qui omnis concordie caput est. Habet corpus quamdam pacem sue forme, sine qua prorsus nichil esset. Ergo ille est et corporis conditor, a quo pax omnis est, et qui forma est infabricata, atque omnium formosissima. Habet aliquam speciem, sine qua corpus non est corpus. Si ergo queritur quis instituerit corpus, ille queratur qui est omnium speciosissimus. Omnis enim species ab illo est. Quis est autem hic, nisi unus Deus, una ueritas, una salus omnium, et prima  atque summa essentia, ex qua est omne quidquid est, in quantum est; quia in quantum est quidquid est, bonum est.

22. Et ideo ex Deo non est mors. Non enim Deus mortem fecit, nec letatur in perditione uiuorum : quoniam summa essentia esse facit omne quod est, unde et essentia dicitur. Mors autem non esse cogit quidquid moritur, in quantum moritur. Nam si ea que moriuntur, penitus morerentur, ad nichilum sine dubio peruenirent; sed tantum moriuntur, quantum minus essentie participant: quod breuius ita dici potest: tanto magis moriuntur, quanto minus sunt. Corpus autem minus est quam uita quelibet; quoniam quantulumcumque manet in specie, per uitam manet, siue qua unumquodque animal, siue qua uniuersa mundi natura administratur. Corpus ergo magis subiacet morti, et ideo uicinius est nichilo: quapropter uita, que fructu corporis delectata negligit Deum, inclinatur ad nichilum, et ista est nequitia.



CAPUT XII.---Lapsus et reparatio totius hominis.

23. Hoc autem pacto uita carnalis et terrena efficitur, et ob hoc etiam caro et terra nominatur; et quamdiu ita est, regnum Dei non possidebit, et eripitur ei quod amat. Id enim amat quod et minus est quam uita, quia corpus est; et propter ipsum peccatum, quod amatur fit corruptibile, ut fluendo deserat amatorem suum, quia et ille hoc amando deseruit Deum. Precepta enim eius neglexit dicentis: Hoc manduca, et hoc noli . Trahitur ergo ad penas: quia diligendo inferiora, in egestate uoluptatum suarum et in doloribus apud inferos ordinatur. Quid est enim dolor, qui dicitur corporis, nisi corruptio repentina salutis eius rei quam male utendo anima corruptioni obnoxiauit [1 1Kb] ? Quid autem dolor, qui dicitur animi, nisi carere mutabilibus rebus, quibus fruebatur, aut frui se posse sperauerat? Et hoc est totum quod dicitur malum, id est, peccatum, et pena peccati.

24. Si autem dum in hoc stadio uite humane anima degit, uincat eas quas aduersum se nutriuit cupiditates fruendo mortalibus, et ad eas uincendas gratia Dei se adiuuari credat, mente illi seruiens et bona uoluntate; sine dubitatione reparabitur, et a multis mutabilibus ad unum incommutabile reuertetur, reformata per Sapientiam non formatam, sed per quam formantur uniuersa, frueturque Deo per Spiritum sanctum, quod est Donum Dei. Ita fit homo spiritualis omnia iudicans, ut ipse a nemine iudicetur , diligens Dominum Deum suum in toto corde suo, in tota anima, in tota mente, et diligens proximum suum non carnaliter, sed tanquam seipsum. Se autem spiritualiter diligit, qui ex toto, quod in eo uiuit, Deum diligit. In his enim duobus preceptis tota Lex pendet, et Prophete .

25. Inde iam erit consequens ut post mortem corporalem, quam debemus primo peccato, tempore suo atque ordine suo hoc corpus restituatur pristine  stabilitati  , quam non per se habebit, sed per animam stabilitam in Deo. Que rursus non per se stabilitur, sed per Deum quo fruitur; ideoque amplius quam corpus uigebit: corpus enim per ipsam uigebit, et ipsa per incommutabilem ueritatem, qui Filius Dei unicus est; atque ita et corpus per ipsum Filium Dei uigebit, quia omnia per ipsum. Dono etiam eius, quod anime datur, id est sancto Spiritu, non solum anima, cui datur, salua et pacata et sancta fit, sed ipsum etiam corpus uiuificabitur, eritque in natura sua mundissimum. Ipse enim dixit: Mundate que intus sunt, et que foris sunt munda erunt . Dicit et Apostolus: uiuificabit et mortalia corpora uestra propter Spiritum manentem in uobis . Ablato ergo peccato, auferetur et pena peccati: et ubi est malum? Ubi est, mors, contentio tua? ubi est, mors, aculeus tuus? uincit enim essentia nichilum, et sic absorbetur mors in uictoriam .



CAPUT XIII.---Angelorum differentia.

26. Nec aliquid sanctificatis malus angelus oberit, qui diabolus dicitur; quia et ipse, in quantum angelus est, non est malus, sed in quantum peruersus est propria uoluntate. Fatendum est enim, et Angelos natura esse mutabiles, si solus Deus est incommutabilis: sed ea uoluntate qua magis Deum quam se diligunt, firmi et stabiles manent in illo, et fruuntur maiestate ipsius, ei uni libentissime subditi. Ille autem angelus magis seipsum quam Deum diligendo, subditus ei esse noluit, et intumuit per superbiam, et a summa essentia defecit, et lapsus est: et ob hoc minus est quam fuit, quia eo quod minus erat frui uoluit, cum magis uoluit sua potentia frui, quam Dei. Quanquam enim non summe, tamen amplius erat, quando eo quod summe est, fruebatur, quoniam Deus solus summe est. Quidquid autem minus est quam erat, non in quantum est, sed in quantum minus est, malum est. Eo enim, quo minus est quam erat, tendit ad mortem. Quid autem mirum si ex defectu inopia, et ex inopia inuidentia, qua diabolus utique diabolus est?



CAPUT XIu.---A libero arbitrio peccatum.

27. Defectus autem iste quod peccatum uocatur, si tanquam febris inuitum occuparet, recte iniusta pena uideretur, que peccantem consequitur, et que damnatio nuncupatur. Nunc uero usque adeo peccatum uoluntarium est malum, ut nullo modo sit peccatum, si non sit uoluntarium  ; et hoc quidem ita manifestum est, ut nulla hinc doctorum paucitas, nulla indoctorum turba dissentiat. Quare aut negandum est peccatum committi, aut fatendum est uoluntate committi. Non autem recte negat peccasse animam, qui et penitendo eam corrigi fatetur, et ueniam penitenti dari, et perseuerantem in peccatis iusta lege Dei damnari. Postremo, si non uoluntate male facimus, nemo obiurgandus est omnino, aut monendus: quibus sublatis Christiana lex et disciplina omnis religionis  auferatur necesse est. uoluntate ergo peccatur. Et quoniam peccari non dubium est, ne hoc quidem dubitandum uideo, habere animas liberum uoluntatis arbitrium. Tales enim seruos suos meliores esse Deus iudicauit, si ei seruirent liberaliter: quod nullo modo fieri posset, si non uoluntate, sed necessitate seruirent.

28. Liberaliter igitur Deo Angeli seruiunt, neque hoc Deo, sed ipsis prodest. Deus enim bono alterius non indiget, quoniam a seipso est. Quod autem ab eo genitum est, idipsum est; quia non est factum, sed genitum. Illa uero que facta sunt, eius bono indigent, summo scilicet bono, id est summa essentia. Minus autem sunt quam erant, cum per anime peccatum minus ad illum mouentur: nec tamen penitus separantur; nam omnino nulla essent. Quod autem affectibus contingit anime, hoc locis corpori: nam illa mouetur uoluntate, corpus autem spatio. Quod autem homini a peruerso angelo persuasum dicitur, etiam ad hoc utique uoluntate consensit. Nam si necessitate id fecisset, nullo peccati crimine teneretur.



CAPUT Xu.---Pena ipsa peccati ad resipiscendum erudimur.

29. Quod uero corpus hominis, cum ante peccatum esset in suo genere optimum, post peccatum factum est imbecillosum [1 1Kb] et morti destinatum, quanquam iusta uindicta peccati sit, plus tamen clementie Domini quam seueritatis ostendit. Ita enim nobis suadetur a corporis uoluptatibus, ad eternam essentiam ueritatis amorem nostrum oportere conuerti. Et est iustitie pulchritudo cum benignitatis gratia concordans, ut quoniam bonorum inferiorum dulcedine decepti sumus, amaritudine penarum erudiamur. Nam ita etiam nostra supplicia diuina prouidentia moderata est, ut et in hoc corpore tam corruptibili ad iustitiam tendere liceret, et deposita omni superbia uni Deo uero collum subdere, nichil de seipso fidere, illi uni se regendum tuendumque committere. Ita ipso duce homo bone uoluntatis molestias huius uite in usum fortitudinis uertit: in copia uero uoluptatum prosperisque successibus temporalium, temperantiam suam probat et roborat; acuit in tentationibus prudentiam, ut non solum in eas non inducatur, sed fiat etiam uigilantior, et in amorem ueritatis, que sola non fallit, ardentior.



CAPUT XuI.---Incarnato uerbo beneficentius homini consultum est.

30. Sed cum omnibus modis medeatur animis Deus pro temporum opportunitatibus, que mira sapientia eius ordinantur, de quibus aut non est tractandum, aut inter pios perfectosque tractandum est; nullo modo beneficentius consuluit generi humano, quam cum ipsa Sapientia Dei, id est unicus Filius consubstantialis Patri et ceternus, totum hominem suscipere dignatus est, et uerbum caro factum est, et habitauit in nobis . Ita enim demonstrauit carnalibus, et non ualentibus intueri mente ueritatem,  corporeisque sensibus deditis, quam excelsum locum inter creaturas habeat humana natura, quod non solum uisibiliter , sed hominibus in uero homine apparuit: ipsa enim natura suscipienda erat que liberanda. Et ne quis forte sexus a suo Creatore se contemptum putaret, uirum suscepit, natus ex femina.

31. Nihil egit ui, sed omnia suadendo et monendo  . ueteri quippe seruitute transacta, tempus libertatis illuxerat, et opportune iam homini suadebatur atque salubriter, quam libero esset creatus arbitrio. Miraculis conciliauit fidem Deo qui erat [1 1Kb] , passione homini quem gerebat. Ita loquens ad turbas ut Deus, nuntiatam sibi matrem negauit : et tamen, ut Euangelium loquitur, puer parentibus subditus erat . Doctrina enim Deus apparebat, etatibus homo. Item aquam in uinum conuersurus ut Deus, dicit, Recede a me, mulier: mihi et tibi quid est? Nondum uenit hora mea . Cum autem uenisset hora, qua ut homo moreretur, de cruce cognitam matrem commendauit discipulo, quem pre ceteris diligebat . Satellites uoluptatum diuitias perniciose populi appetebant: pauper esse uoluit. Honoribus et imperiis inhiabant: rex fieri noluit. Carnales filios magnum bonum putabant: tale coniugium prolemque contempsit. Contumelias superbissime horrebant: omne genus contumeliarum sustinuit. Iniurias intolerabiles esse arbitrabantur: que maior iniuria quam iustum innocentemque damnari? Dolores corporis exsecrabantur: flagellatus atque cruciatus est. Mori metuebant: morte multatus est. Ignominiosissimum mortis genus crucem putabant: crucifixus est. Omnia que habere cupientes non recte uiuebamus, carendo uilefecit [2 1Kb] . Omnia que uitare cupientes a studio deuiabamus ueritatis [3 1Kb] , perpetiendo deiecit. Non enim ullum peccatum committi potest, nisi aut dum appetuntur ea que ille contempsit, aut fugiuntur que ille sustinuit.

32. Tota itaque uita eius in terris, per hominem quem suscipere dignatus est, disciplina morum fuit. Resurrectio uero eius a mortuis, nichil hominis perire nature, cum omnia salua sunt Deo, satis indicauit, et quemadmodum cuncta seruiant Creatori suo, siue ad uindictam peccatorum, siue ad hominis liberationem, quamque facile corpus anime seruiat, cum ipsa subiicitur Deo. Quibus perfectis non solum nulla substantia malum est, quod fieri nunquam potest; sed etiam nullo malo afficitur, quod fieri per peccatum et uindictam potuit. Et hec est disciplina naturalis  ,  Christianis minus intelligentibus plena fide digna, intelligentibus autem omni errore purgata.



CAPUT XuII.---Doctrine ratio in uera religione quam optima, seu uetus seu Nouum Testamentum spectetur.

33. Iamuero ipse totius doctrine modus, partim apertissimus [1 1Kb] , partim similitudinibus, in dictis, in factis, in sacramentis, ad omnem anime instructionem exercitationemque accommodatus, quid aliud quam rationalis discipline regulam impleuit? Nam et mysteriorum expositio ad ea dirigitur, que apertissime dicta sunt. Et si ea tantum essent que facillime intelliguntur, nec studiose quereretur, nec suauiter inueniretur ueritas. Neque si essent in Scripturis sacramenta [2 1Kb] , et in sacramentis non essent signacula ueritatis, satis cum cognitione actio conueniret. Nunc uero quoniam pietas timore inchoatur, caritate perficitur; populus timore constrictus tempore seruitutis in ueteri Lege multis Sacramentis onerabatur. Hoc enim talibus utile erat ad desiderandam gratiam Dei, que per Prophetas uentura canebatur. Que ubi uenit, ab ipsa Dei Sapientia homine assumpto, a quo in libertatem uocati sumus [3 1Kb] , pauca Sacramenta saluberrima constituta sunt, que societatem christiani populi, hoc est sub uno Deo libere multitudinis, continerent. Multa uero que populo Hebreo, hoc est sub eodem uno Deo compedite multitudini imposita erant, ab actione remota sunt, in fide atque interpretatione manserunt. Ita nunc nec seruiliter alligant, et exercent liberaliter animum.

34. Quisquis autem ideo negat utrumque Testamentum ab uno Deo esse posse, quia non eisdem sacramentis tenetur populus noster, quibus Iudei tenebantur uel adhuc tenentur; potest dicere non posse fieri ut unus paterfamilias iustissimus aliud imperet eis quibus seruitutem duriorem utilem iudicat, aliud eis quos in filiorum gradum adoptare dignatur. Si autem precepta uite mouent, quod in ueteri Lege minora sunt, in Euangelio maiora, et ideo putatur non ad unum Deum utraque pertinere; potest qui hoc putat perturbari, si unus medicus alia per ministros suos imbecillioribus, alia per seipsum ualentioribus precipiat ad reparandam, uel obtinendam salutem. Ut enim ars medicine, cum eadem maneat, neque ullo pacto ipsa mutetur, mutat tamen precepta languentibus, quia mutabilis est nostra ualetudo: ita diuina prouidentia, cum sit ipsa omnino incommutabilis, mutabili tamen creature uarie subuenit, et pro diuersitate morborum alias alia iubet aut uetat; ut a uitio unde mors incipit, et ab ipsa morte, ad naturam suam et essentiam, ea que deficiunt, id est ad nichilum tendunt, reducat et firmet.



CAPUT XuIII.---Creature quare mutabiles.


35. Sed dicis mihi: Quare deficiunt? Quia mutabilia sunt. Quare mutabilia sunt? Quia non summe sunt. Quare non summe sunt? Quia inferiora sunt eo a quo facta sunt. Quis ea fecit? Qui summe est. Quis hic est? Deus incommutabilis Trinitas, quoniam et per summam Sapientiam ea fecit, et summa benignitate conseruat. Cur ea fecit? Ut essent. Ipsum enim quantumcumque esse, bonum est; quia summum bonum est summe esse. Unde fecit? Ex nichilo. Quoniam quidquid est, quantulacumque specie sit necesse est [1 1Kb] ; ita etsi minimum bonum, tamen bonum erit, et ex Deo erit. Nam quoniam summa species summum bonum est, minima species minimum bonum est. Omne autem bonum, aut Deus, aut ex Deo est. Ergo ex Deo est etiam minima species. Sane quod de specie, hoc etiam de forma dici potest. Neque enim frustra tam speciosissimum, quam etiam formosissimum in laude ponitur. Id ergo est, unde fecit Deus omnia, quod nullam speciem habet, nullamque formam; quod nichil est aliud quam nichil. Nam illud quod in comparatione perfectorum informe dicitur, si habet aliquid forme, quamuis exiguum, quamuis inchoatum, nondum est nichil, ac per hoc id quoque in quantum est, non est nisi ex Deo.

36. Quapropter etiam si de aliqua informi materia factus est mundus, hec ipsa facta est omnino de nichilo. Nam et quod nondum formatum est, tamen aliquo modo ut formari possit inchoatum est, Dei beneficio formabile est: bonum est enim esse formatum. Nonnullum ergo bonum est et capacitas forme: et ideo bonorum omnium auctor, qui prestitit formam, ipse fecit etiam posse formari. Ita omne quod est, in quantum est; et omne quod nondum est, in quantum esse potest, ex Deo habet. Quod alio modo sic dicitur: omne formatum, in quantum formatum est; et omne quod nondum formatum est, in quantum formari potest, ex Deo habet. Nulla autem res obtinet integritatem nature sue, nisi in suo genere salua sit. Ab eo autem est omnis salus, a quo est omne bonum; at omne bonum ex Deo: salus igitur omnis ex Deo.



CAPUT XIX.---Bona sunt, sed non summa bona, que uitiari possunt.

37. Hinc iam cui oculi mentis patent, nec pernicioso studio uane uictorie caligant atque turbantur, facile intelligit, omnia que uitiantur et moriuntur, bona esse, quanquam ipsum uitium, et ipsa mors, malum sit. Nisi enim salute aliqua priuarentur, non eis noceret uitium uel mors: sed si non noceret uitium, nullo modo esset uitium. Si ergo saluti aduersatur uitium, et nullo dubitante salus bonum est; bona omnia sunt, quibus aduersatur uitium; quibus autem aduersatur uitium, ipsa uitiantur: bona sunt ergo que uitiantur; sed ideo uitiantur, quia non summa bona sunt. Quia igitur bona sunt, ex Deo sunt: quia non summa bona sunt, non sunt Deus. Bonum ergo quod uitiari non potest, Deus est. Cetera autem omnia bona  ex ipso sunt, que per seipsa possunt uitiari, quia per seipsa nichil sunt: per ipsum autem partim non uitiantur, partim uitiata sanantur [1 1Kb] .



CAPUT XX.---Unde anime uitium.

38. Est autem uitium primum anime rationalis, uoluntas ea faciendi que uetat summa et intima ueritas. Ita homo de paradiso in hoc seculum expulsus est, id est ab eternis ad temporalia, a copiosis ad egena, a firmitate ad infirma: non ergo a bono substantiali ad malum substantiale, quia nulla substantia malum est; sed a bono eterno ad bonum temporale, a bono spirituali ad bonum carnale, a bono intelligibili ad bonum sensibile, a bono summo ad bonum infimum. Est igitur quoddam bonum, quod si diligit anima rationalis, peccat; quia infra illam ordinatum est: quare ipsum peccatum malum est, non ea substantia que peccando diligitur. Non ergo arbor illa malum est, que in medio paradiso plantata scribitur, sed diuini precepti transgressio. Que cum consequentem habet iustam damnationem, contingit ex illa arbore, que contra uetitum tacta est, dignoscentia boni et mali: quia cum suo peccato anima fuerit implicata, luendo penas, discit quid intersit inter preceptum quod custodire noluit, et peccatum quod fecit; atque hoc modo malum, quod cauendo non didicit, discit sentiendo; et bonum quod non obtemperando [2 1Kb] minus diligebat, ardentius diligit comparando.

39. uitium ergo anime est quod fecit, et difficultas ex uitio pena est quam patitur; et hoc est totum malum. Facere autem et pati non est substantia: quapropter substantia non est malum. Sic enim nec aqua malum est, nec animal quod uiuit in ere; nam iste substantie sunt: sed malum est uoluntaria precipitatio in aquam, et suffocatio quam mersus patitur. Stilus ferreus alia parte qua scribamus, alia qua deleamus, affabre factus est, et in suo genere pulcher, et ad usum nostrum accommodatus. At si quispiam ea parte scribere qua deletur, et ea uelit delere qua scribitur, nullo modo stilum malum fecerit, cum ipsum factum iure uituperetur: quod si corrigat, ubi erit malum? Si quis repente meridianum solem intueatur, repercussi oculi turbabuntur: num ideo aut sol malum erit aut oculi? Nullo modo; sunt enim substantie: sed malum est inordinatus aspectus, et ipsa que consequitur perturbatio; quod malum non erit, cum oculi fuerint recreati, et lucem suam congruenter aspexerint. Neque cum eadem lux que ad oculos pertinet, pro luce sapientie que ad mentem pertinet, colitur, ipsa fit malum: sed superstitio malum est, qua creature potius quam Creatori seruitur; quod malum omnino nullum erit, cum anima recognito Creatore, ipsi uni se subiecerit, et cetera per eum subiecta sibi esse persenserit.

40. Ita omnis corporea creatura, si tantummodo possideatur ab anima que diligit Deum, bonum est infimum, et in genere suo pulchrum; quoniam forma  et specie continetur: si autem diligatur ab anima que negligit Deum, ne sic quidem malum fit ipsa; sed quoniam peccatum malum est, quo ita diligitur, fit penalis dilectori suo, et eum implicat erumnis, et pascit fallacibus uoluptatibus: quia neque permanent, neque satiant, sed torquent doloribus. Quia cum ordinem suum peragit pulchra mutabilitas temporum, deserit amantem species concupita, et per cruciatum sentientis discedit a sensibus, et erroribus agitat; ut hanc esse primam speciem putet, que omnium infima est, nature scilicet corporee [1 1Kb] , quam per lubricos sensus caro male delectata nuntiauerit [2 1Kb] , ut cum aliquid cogitat, intelligere se credat, umbris illusus phantasmatum. Si quando autem non tenens integram diuine prouidentie disciplinam, sed tenere se arbitrans, carni resistere conatur; usque ad uisibilium rerum imagines peruenit, et lucis huius quam certis terminis circumscriptam uidet, immensa spatia cogitatione format inaniter: et hanc speciem [3 1Kb] sibi future habitationis pollicetur; nesciens oculorum concupiscentiam se trahere, et cum hoc mundo ire uelle extra mundum; quem propterea ipsum esse non putat, quia eius clariorem partem per infinitum falsa cogitatione distendit. Quod non solum de hac luce, sed etiam de aqua, postremo de uino, de melle, de auro, de argento, de ipsis denique pulpis, uel sanguine, uel ossibus quorumlibet animalium, et ceteris huiusmodi rebus facillime fieri potest. Nihil enim est corporis, quod non uel unum uisum possit innumerabiliter cogitari, uel in paruo spatio uisum possit eadem imaginandi facultate per infinita diffundi. Sed facillimum est exsecrari carnem, difficillimum autem non carnaliter sapere.



CAPUT XXI.---Anima seducitur, dum fugaces corporum pulchritudines consectatur.

41. Hac ergo peruersitate anime, que contingit peccato atque supplicio, fit omnis natura corporea illud quod per Salomonem dicitur: uanitas uanitantium, et omnia uanitas. Que abundantia homini in omni labore eius, quo ipse laborat sub sole ? Neque enim frustra est additum, uanitantium, quia si uanitantes detrahas, qui tanquam prima sectantur extrema, non erit corpus uanitas; sed in suo genere, quamuis extremam, pulchritudinem sine ullo errore monstrabit. Temporalium enim specierum multiformitas ab unitate Dei hominem lapsum per carnales sensus diuerberauit, et mutabili uarietate multiplicauit eius affectum: ita facta est abundantia laboriosa, et, si dici potest, copiosa egestas, dum aliud et aliud sequitur, et nichil cum eo permanet. Sic a tempore frumenti, uini et olei sui multiplicatus est, ut non inueniat idipsum , id est naturam incommutabilem et singularem, quam secutus non erret, et assecutus non doleat. Habebit enim etiam consequentem redemptionem corporis sui , quod  iam non corrumpetur. Nunc uero corpus quod corrumpitur aggrauat animam, et deprimit terrena inhabitatio sensum multa cogitantem , quia rapitur in ordinem successionis extrema corporum pulchritudo. Nam ideo extrema est, quia simul non potest habere omnia; sed dum alia cedunt atque succedunt, temporalium formarum numerum in unam pulchritudinem complent [1 1Kb] .



CAPUT XXII.---Rerum transeuntium administratio solis impiis displicet.

42. Et hoc totum non propterea malum, quia transit. Sic enim et uersus in suo genere pulcher est, quamuis due syllabe simul dici nullo modo possint. Nec enim secunda enuntiatur, nisi prima transierit; atque ita per ordinem peruenitur ad finem, ut cum sola ultima sonat, non secum sonantibus superioribus,formam tamen et decus metricum cum preteritis contexta perficiat. Nec ideo tamen ars ipsa qua uersus fabricatur, sic tempori obnoxia est, ut pulchritudo eius per mensuras morarum digeratur: sed simul habet omnia, quibus efficit uersum non simul habentem omnia, sed posterioribus priora tollentem; propterea tamen pulchrum, quia extrema uestigia illius pulchritudinis ostentat, quam constanter atque incommutabiliter ars ipsa custodit.

43. Itaque, ut nonnulli peruersi magis amant uersum, quam artem ipsam qua conficitur uersus, quia plus se auribus quam intelligentie dediderunt: ita multi temporalia diligunt, conditricem uero ac moderatricem temporum diuinam prouidentiam non requirunt; atque in ipsa dilectione temporalium nolunt transire quod amant, et tam sunt absurdi, quam si quisquam in recitatione preclari carminis unam aliquam syllabam solam perpetuo uellet audire. Sed tales auditores carminum non inueniuntur; talibus autem rerum estimatoribus plena sunt omnia; propterea quia nemo est, qui non facile non modo totum uersum, sed etiam totum carmen possit audire; totum autem ordinem seculorum sentire nullus hominum potest. Huc accedit quod carminis non sumus partes, seculorum uero partes damnatione facti sumus. Illud ergo canitur sub iudicio nostro, ista peraguntur de labore nostro. Nulli autem uicto ludi agonistici placent, sed tamen cum eius dedecore decori sunt: et hec enim quedam imitatio ueritatis est. Nec ob aliud a talibus prohibemur spectaculis, nisi ne umbris rerum decepti, ab ipsis rebus quarum ille umbre sunt, aberremus. Ita uniuersitatis huius conditio atque administratio, solis impiis animis damnatisque non placet; sed etiam cum miseria earum [2 1Kb] , multis uel in terra uictricibus, uel in celo sine periculo spectantibus placet: nichil enim iustum displicet iusto.



CAPUT XXIII.---Omnis substantia bona.

44. Quocirca, cum omnis anima rationalis aut peccatis  suis misera sit, aut recte factis beata; omnis autem irrationalis aut cedat potentiori, aut pareat meliori, aut comparetur equali, aut certantem [1 1Kb] exerceat [1 1Kb] , aut damnato noceat; et omne corpus sue anime seruiat, quantum pro eius meritis, et pro rerum ordine sinitur: nullum malum est nature uniuerse, sed sua cuique culpa fit malum. Porro cum anima per Dei gratiam regenerata, et in integrum restituta, et illi subdita uni a quo est creata, instaurato etiam corpore in pristinam firmitatem, non cum mundo possideri, sed mundum possidere ceperit, nullum ei malum erit: quia ista infima pulchritudo temporalium uicissitudinum, que cum ipsa peragebatur, sub ipsa peragetur; et erit, et scriptum est, Celum nouum et terra noua , non in parte laborantibus animis, sed in uniuersitate regnantibus. Omnia enim uestra, inquit Apostolus, uos autem Christi, Christus autem Dei : et, Caput mulieris uir, caput uiri Christus; caput autem Christi Deus . Quoniam igitur uitium anime non natura eius, sed contra naturam eius est, nichilque aliud est quam peccatum et pena peccati; inde intelligitur nullam naturam, uel, si melius ita dicitur, nullam substantiam siue essentiam malum esse. Neque de peccatis penisque eius anime efficitur, ut uniuersitas ulla deformitate turpetur. Quia rationalis substantia, que ab omni peccato munda est, Deo subiecta, subiectis sibi ceteris dominatur. Ea uero que peccauit, ibi ordinata est, ubi esse tales decet, ut Deo conditore atque rectore uniuersitatis decora sint omnia. Et est pulchritudo uniuerse creature per hec tria inculpabilis; damnationem peccatorum, exercitationem iustorum, perfectionem beatorum.



CAPUT XXIu.---Duplici uia saluti hominis consulitur, auctoritate et ratione: ac primo de auctoritatis subsidio agitur usque ad caput 29.

45. Quamobrem ipsa quoque anime medicina, que diuina prouidentia et ineffabili beneficentia geritur, gradatim distincteque pulcherrima est. Distribuitur enim in auctoritatem atque rationem. Auctoritas fidem flagitat, et rationi preparat hominem. Ratio ad intellectum cognitionemque perducit. Quanquam neque auctoritatem ratio penitus deserit, cum consideratur cui sit credendum; et certe summa est ipsius iam cognite atque perspicue ueritatis auctoritas. Sed quia in temporalia deuenimus, et eorum amore ab eternis impedimur, quedam temporalis medicina, que non scientes, sed credentes ad salutem uocat, non nature et excellentie [2 1Kb] , sed ipsius temporis ordine prior est. Nam in quem locum quisque ceciderit, ibi debet incumbere ut surgat. Ergo ipsis carnalibus formis, quibus detinemur, nitendum est, ad eas cognoscendas quas caro non nuntiat. Eas enim carnales uoco, que per carnem sentiri queunt, id est per oculos, per aures, ceterosque corporis sensus. His ergo carnalibus uel corporalibus formis inherere  amore pueros necesse est; adolescentes uero prope necesse est; hinc iam procedente etate non est necesse.



CAPUT XXu.---Quorum hominum seu librorum auctoritati de Dei cultu credendum.

46. Quoniam igitur diuina prouidentia, non solum singulis hominibus quasi priuatim, sed uniuerso generi humano tanquam publice consulit; quid cum singulis agatur, Deus qui agit atque ipsi cum quibus agitur sciunt. Quid autem agatur cum genere humano, per historiam commendari uoluit, et per prophetiam. Temporalium autem rerum fides, siue preteritarum, siue futurarum, magis credendo quam intelligendo ualet. Sed nostrum est considerare, quibus uel hominibus uel libris credendum sit ad colendum recte Deum, que una salus est. Huius rei prima disceptatio est, utrum iis potius credamus, qui ad multo deos, an iis qui ad unum Deum colendum nos uocant. Quis dubitet eos potissimum sequendos qui ad unum uocant, presertim cum illi multorum cultores, de hoc uno Domino cunctorum et rectore consentiant? et certe ab uno incipit numerus. Prius ergo isti sequendi sunt, qui unum Deum summum solum uerum Deum, et solum colendum esse dicunt. Si apud hos ueritas non eluxerit, tum demum migrandum est  . Sicut enim in ipsa rerum natura maior est auctoritas unius ad unum omnia redigentis, nec in genere humano multitudinis ulla potentia est nisi consentientis, id est unum sentientis: ita in religione qui ad unum uocant, eorum maior et fide dignior esse debet auctoritas.

47. Altera consideratio est dissensionis eius que de unius Dei cultu inter homines orta est. Sed accepimus, maiores nostros eo gradu fidei [1 1Kb] , quo a temporalibus ad eterna conscenditur, uisibilia miracula  secutos esse: per quos id actum est, ut necessaria non essent posteris. Cum enim Ecclesia catholica per totum orbem diffusa atque fundata sit, nec miracula illa in nostra tempora durare permissa sunt, ne animus semper uisibilia quereret, et eorum consuetudine frigesceret genus humanum, quorum nouitate flagrauit  : nec iam nobis dubium esse oportet iis esse credendum, qui cum ea predicarent que pauci assequuntur, se tamen sequendos populis persuadere potuerunt. Nunc enim agitur quibus credendum sit, antequam quisque sit idoneus ineunde rationi de diuinis et inuisibilibus rebus; nam ipsi rationi purgatioris anime, que ad perspicuam ueritatem peruenit, nullo modo auctoritas humana preponitur: sed ad hanc nulla superbia perducit [2 1Kb] . Que si non esset, non essent heretici, neque schismatici, nec carne circumcisi, nec creature simulacrorumque cultores. Hi autem si non essent ante perfectionem populi, que promittitur, multo pigrius ueritas quereretur.



CAPUT XXuI.---Diuina prouidentia erga nostram salutem ad sex etates hominis ueteris ac noui.


48. Dispensatio ergo temporalis, et medicina diuine prouidentie, erga illos qui peccato mortalitatem meruerunt, sic traditur. Primo unius cuiuslibet hominis nascentis natura, et eruditio cogitatur. Prima huius etas infantia in nutrimentis corporalibus agitur, penitus obliuiscenda crescenti. Eam pueritia sequitur, unde incipimus aliquid meminisse. Huic succedit adolescentia, cui iam propagationem prolis natura permittit, et patrem facit. Porro adolescentiam iuuentus excipit, iam exercenda muneribus publicis, et domanda sub legibus; in qua uehementior prohibitio peccatorum, et pena peccantium seruiliter cercens, carnalibus animis atrociores impetus libidinis gignit, et omnia commissa congeminat. Non enim simplex peccatum est, non solum malum, sed etiam uetitum admittere. Post labores autem iuuentutis, seniori pax nonnulla conceditur. Inde usque ad mortem deterior etas ac decolor, et morbis subiectior debilisque perducit. Hec est uita hominis uiuentis ex corpore, et cupiditatibus rerum temporalium colligati. Hic dicitur uetus homo, et exterior, et terrenus, etiamsi obtineat eam quam uulgus uocat felicitatem, in bene constituta terrena ciuitate, siue sub regibus, siue sub principibus, siue sub legibus, siue sub his omnibus: aliter enim bene constitui populus non potest, etiam qui terrena sectatur; habet quippe et ipse modum quemdam pulchritudinis sue.

49. Hunc autem hominem, quem ueterem et exteriorem et terrenum descripsimus, siue in suo genere moderatum, siue etiam seruilis iustitie modum excedentem, nonnulli agunt totum ab istius uite ortu usque ad occasum. Nonnulli autem istam uitam necessario ab illo incipiunt, sed renascuntur interius, et ceteras eius partes suo robore spirituali et incrementis sapientie corrumpunt et necant, et in celestes leges, donec post uisibilem mortem totum instauretur, adstringunt. Iste dicitur nouus homo, et interior, et celestis, habens et ipse proportione, non annis, sed prouectibus distinctas quasdam spirituales etates suas. Primam in uberibus utilis historie, que nutrit exemplis. Secundam iam obliuiscentem humana, et ad diuina tendentem, in qua non auctoritatis humane sinu continetur, sed ad summam et incommutabilem legem passibus rationis innititur. Tertiam iam fidentiorem, et carnalem appetitum rationis robore maritantem, gaudentemque intrinsecus in quadam dulcedine coniugali, cum anima menti copulatur, et uelamento pudoris obnubitur, ut iam recte uiuere non cogatur, sed etiamsi omnes concedant, peccare non libeat. Quartam iam idipsum multo firmius ordinatiusque facientem et emicantem in uirum perfectum, atque aptam et idoneam omnibus et persecutionibus, et mundi huius tempestatibus ac fluctibus sustinendis atque frangendis. Quintam pacatam atque ex omni parte tranquillam, uiuentem in opibus et abundantia incommutabilis regni summe atque ineffabilis sapientie. Sextam omnimode mutationis in eternam uitam,  et usque ad totam obliuionem uite temporalis transeuntem in perfectam formam, que facta est ad imaginem et similitudinem Dei. Septima enim iam quies eterna est, et nullis etatibus distinguenda beatitudo perpetua. Ut enim finis ueteris hominis mors est, sic finis noui hominis uita eterna. Ille namque homo peccati est, iste iustitie.



CAPUT XXuII.---Utriusque hominis decursus in uniuerso hominum genere.

50. Sicut autem isti ambo nullo dubitante ita sunt, ut unum eorum, id est ueterem atque terrenum, possit in hac tota uita unus homo agere, nouum uero et celestem nemo in hac uita possit nisi cum uetere; nam et ab ipso incipiat necesse est, et usque ad uisibilem mortem cum illo, quamuis eo deficiente, se proficiente, perduret: sic proportione uniuersum genus humanum, cuius tanquam unius hominis uita est ab Adam usque ad finem huius seculi, ita sub diuine prouidentie legibus administratur, ut in duo genera distributum appareat. Quorum in uno est turba impiorum, terreni hominis imaginem ab initio seculi usque ad finem gerentium. In altero, series populi uni Deo dediti, sed ab Adam usque ad Ioannem Baptistam terreni hominis uitam gerentis seruili quadam iustitia: cuius historia uetus Testamentum uocatur, quasi terrenum pollicens regnum; que tota nichil aliud est quam imago noui populi, et Noui Testamenti pollicentis regnum celorum. Cuius populi uita interim temporalis incipit a Domini aduentu in humilitate, usque ad diem iudicii, quando in claritate uenturus est. Post quod iudicium, uetere homine exstincto, erit illa mutatio que angelicam uitam pollicetur: Omnes enim resurgemus, sed non omnes immutabimur . Resurget ergo pius populus, ut ueteris hominis sui reliquias transformet in nouum. Resurget autem impius populus, qui ab initio usque ad finem ueterem hominem gessit, ut in secundam mortem precipitetur. Aetatum autem articulos, qui diligenter legunt, inueniunt; nec zizania nec paleas perhorrescunt. Impius namque pio uiuit, et peccator iusto, ut eorum comparatione alacrius, donec perficiatur, assurgat.



CAPUT XXuIII.---Que, quibus et quo pacto tradenda.

51. Quisquis autem populi terreni temporibus usque ad illuminationem interioris hominis meruit peruenire, genus humanum pro tempore adiuuit, exhibens ei quod etas illa poscebat, et per prophetiam intimans id quod exhibere opportunum non erat: quales Patriarche ac Prophete inueniuntur ab iis qui non pueriliter insiliunt  , sed pie diligenterque pertractant diuinarum et humanarum rerum tam bonum, et tam grande secretum. Quod etiam temporibus noui populi, a magnis et spiritualibus uiris Ecclesie catholice alumnis uideo cautissime prouideri: ne quid populariter agant, quod nondum esse temporis, ut cum populo agatur, intelligunt; alimenta lactea large auidis infirmioribus pluribus atque instanter infundunt, ualidioribus autem cibis cum sapientibus paucis uescuntur.  Sapientiam enim loquuntur inter perfectos, carnalibus uero et animalibus, quamuis nouis hominibus, adhuc tamen paruulis, nonnulla obtegunt, sed nulla mentiuntur. Non enim honoribus suis uanis consulunt et inanibus laudibus; sed utilitati eorum cum quibus societatem uite huius inire meruerunt. Hec enim lex est diuine prouidentie, ut nemo a superioribus adiuuetur ad cognoscendam et percipiendam gratiam Dei, qui non ad eamdem puro affectu inferiores adiuuerit. Ita de peccato nostro, quod in homine peccatore ipsa natura nostra commisit, et genus humanum factum est magnum decus ornamentumque terrarum, et tam decenter diuine prouidentie procuratione administratur, ut ars ineffabilis medicine ipsam uitiorum feditatem in nescio quam sui generis pulchritudinem uertat.



CAPUT XXIX.---De altero salutis subsidio, scilicet ratione; quomodo hac duce ad Deum homo euehitur: hec primum sensibus prestare deprehenditur.

52. Et quoniam de auctoritatis beneficentia, quantum in presentia satis uisum est, locuti sumus; uideamus quatenus ratio possit progredi a uisibilibus ad inuisibilia, et a temporalibus ad eterna conscendens. Non enim frustra et inaniter intueri oportet pulchritudinem celi, ordinem siderum, candorem lucis, dierum et noctium uicissitudines, lune menstrua curricula, anni quadrifariam temperationem, quadripartitis elementis congruentem, tantam uim seminum species numerosque gignentium, et omnia in suo genere modum proprium naturamque seruantia. In quorum consideratione non uana et peritura curiositas exercenda est, sed gradus ad immortalia et semper manentia faciendus. Proximum enim est, attendere que ista sit natura uitalis, que cuncta ista sentit: que profecto quoniam uitam dat corpori, prestantior eo sit necesse est. Non enim qualiscumque moles, quanquam ista uisibili luce prefulgeat, si uita caret, magni estimanda est. Quelibet namque uiua substantia cuilibet non uiue substantie, nature lege preponitur  .

53. Sed quia irrationalia quoque animantia uiuere atque sentire nemo ambigit, illud in animo humano prestantissimum est, non quo sentit sensibilia, sed quo iudicat de sensibilibus. Nam et uident acutius, et ceteris corporis sensibus acrius corpora attingunt plereque bestie quam homines: sed iudicare de corporibus non sentientis tantum uite, sed etiam ratiocinantis est; qua ille carent, nos excellimus. Iam uero illud uidere facillimum est, prestantiorem esse iudicantem, quam illa res est de qua iudicatur. Non solum autem rationalis uita de sensibilibus, sed de ipsis quoque sensibus iudicat; cur in aqua remum infractum oporteat apparere cum rectus sit, et cur ita per oculos sentiri necesse sit: nam ipse aspectus oculorum renuntiare id potest, iudicare autem nullo modo. Quare manifestum est, ut sensualem uitam corpori, ita rationalem utrique prestare.



CAPUT XXX.---At ratione prestantior lex immutabilis, scilicet ueritas secundum quam iudicat.

54. Itaque si rationalis uita secundum seipsam iudicat,  nulla iam est natura prestantior. Sed quia clarum est eam esse mutabilem, quando nunc perita, nunc imperita inuenitur; tanto autem melius iudicat, quanto est peritior; et tanto est peritior, quanto alicuius artis uel discipline uel sapientie particeps est: ipsius artis natura querenda est. Neque nunc artem intelligi uolo, que notatur experiendo, sed que ratiocinando indagatur. Quid enim preclarum nouit, qui nouit ea impensa que calce et arena confit, tenacius lapides coherere, quam luto? aut qui tam eleganter edificat, ut que plura sunt, paria paribus respondeant; que autem singula, medium locum teneant? quanquam iste sensus iam sit rationi ueritatique uicinior. Sed certe querendum est cur nos offendat, si duabus fenestris non super inuicem, sed iuxta inuicem locatis, una earum maior minorue sit, cum equales esse potuerint: si uero super inuicem fuerint, ambeque dimidio [1 1Kb] quamuis impares, non ita offendat illa inequalitas; et cur non multum curemus, quanto sit una earum aut maior aut minor, quia due sunt. In tribus autem sensus ipse uidetur expetere ut aut impares non sint, aut inter maximam et minimam ita sit media, ut tanto precedat minorem, quanto a maiore preceditur. Ita enim primo quasi natura ipsa consulitur quid probet. Ubi potissimum notandum est, quemadmodum quod solum inspectum minus displicuerit, in melioris comparatione respuatur. Ita reperitur nichil esse aliud artem uulgarem, nisi rerum expertarum placitarumque memoriam, usu quodam corporis atque operationis adiuncto: quo si careas, iudicare de operibus possis, quod multo est excellentius, quamuis operari artificiosa non possis.

55. Sed cum in omnibus artibus conuenientia placeat, qua una salua et pulchra sunt omnia; ipsa uero conuenientia equalitatem unitatemque appetat, uel similitudine parium partium, uel gradatione disparium: quis est qui summam equalitatem uel similitudinem in corporibus inueniat, audeatque dicere, cum diligenter considerauerit quodlibet corpus uere ac simpliciter unum esse; cum omnia uel de specie in speciem, uel de loco in locum transeundo mutentur, et partibus constent sua loca obtinentibus, per que in spatia diuersa diuiduntur? Porro ipsa uera equalitas ac similitudo, atque ipsa uera et prima unitas, non oculis carneis, neque ullo tali sensu, sed mente intellecta conspicitur. Unde enim qualiscumque in corporibus appeteretur equalitas, aut unde conuinceretur, longe plurimum differre a perfecta, nisi ea que perfecta est, mente uideretur? si tamen que facta non est, perfecta dicenda est.

56. Et cum omnia que sensibiliter pulchra sunt, siue natura edita, siue artibus elaborata, locis et temporibus sint pulchra, ut corpus et corporis motus; illa equalitas et unitas menti tantummodo cognita, secundum quam de corporea pulchritudine sensu internuntio iudicatur, nec loco tumida est, nec instabilis tempore. Non enim recte dici potest secundum eam iudicari rotundum canthum, et non secundum  eam rotundum uasculum; aut secundum eam rotundum uasculum, et non secundum eam rotundum denarium. Similiter in temporibus atque in motibus corporum, ridicule dicitur secundum eam iudicari equales annos, et non secundum eam equales menses; aut secundum eam equales menses, et non secundum eam equales dies. Sed siue per hec spatia, siue per horas, siue per breuiora momenta conuenienter moueatur aliquid, eadem una et incommutabili equalitate iudicatur. Quod si minora et maiora spatia figurarum atque motionum secundum eamdem legem parilitatis, uel similitudinis, uel congruentie iudicantur, ipsa lex maior est his omnibus, sed potentia. Ceterum spatio aut loci aut temporis, nec maior nec minor: quia si maior esset, non secundum totam iudicaremus minora; si autem minor esset, non secundum eam iudicaremus maiora [1 1Kb] . Nunc uero cum secundum totam quadrature legem iudicetur et forum quadratum, et lapis quadratus, et tabella et gemma quadrata; rursus secundum totam equalitatis legem iudicentur conuenire sibi motus pedum currentis formice, et secundum eam gradientis elephanti: quis eam dubitet locorum interuallis ac temporum, nec maiorem esse, nec minorem, cum potentia superet omnia? Hec autem lex omnium artium cum sit omnino incommutabilis, mens uero humana cui talem legem uidere concessum est, mutabilitatem pati possit erroris, satis apparet supra mentem nostram esse legem, que ueritas dicitur.



CAPUT XXXI.---Deus summa ista lex est secundum quam ratio iudicat, sed quam iudicare non licet.

57. Nec iam illud ambigendum est, incommutabilem naturam, que supra rationalem animam sit, Deum esse; et ibi esse primam uitam et primam essentiam, ubi est prima sapientia. Nam hec est illa incommutabilis ueritas, que lex omnium artium recte dicitur, et ars omnipotentis artificis. Itaque cum se anima sentiat nec corporum speciem motumque iudicare secundum seipsam, simul oportet agnoscat prestare suam naturam ei nature de qua iudicat; prestare autem sibi eam naturam, secundum quam iudicat, et de qua iudicare nullo modo potest. Possum enim dicere quare similia sibi ex utraque parte respondere membra cuiusque corporis debeant; quia summa equalitate delector, quam non oculis corporis, sed mentis contueor: quapropter tanto meliora esse iudico que oculis cerno, quanto pro sua natura uiciniora sunt iis que animo intelligo. Quare autem illa ita sint, nullus potest dicere: nec ita debere esse quisquam sobrie dixerit, quasi possint esse non ita.

58. Quare autem nobis placeant, et cur ea, quando melius sapimus, uehementissime diligamus, ne id quidem quisquam, si ea rite intelligit, dicere audebit. Ut enim nos et omnes anime rationales, secundum ueritatem de inferioribus recte iudicamus; sic de nobis, quando eidem coheremus, sola ipsa ueritas iudicat.  De ipsa uero nec Pater, non enim minor est quam ipse [1 1Kb] , et ideo que Pater iudicat, per ipsam iudicat. Omnia enim que appetunt unitatem, hanc habent regulam, uel formam, uel exemplum, uel si quo alio uerbo dici se sinit; quoniam sola eius similitudinem a quo esse accepit, impleuit: si tamen, accepit, non incongrue dicitur, pro ea significatione, qua Filius appellatur, quia non de seipso est, sed de primo summoque principio, qui Pater dicitur; ex quo omnis paternitas in celo et in terra nominatur . Pater ergo non iudicat quemquam, sed omne iudicium dedit Filio : et, spiritualis homo iudicat omnia, ipse autem a nemine iudicatur , id est a nullo homine, sed a sola ipsa lege secundum quam iudicat omnia; quoniam et illud uerissime dictum est, Oportet nos omnes exhiberi ante tribunal Christi . Omnia ergo iudicat, quia super omnia est, quando cum Deo est. Cum illo autem est, quando purissime intelligit, et tota caritate, quod intelligit, diligit. Ita etiam, quantum potest, lex ipsa etiam ipse fit, secundum quam iudicat omnia, et de qua iudicare nullus potest. Sicut in istis temporalibus legibus, quanquam de his homines iudicent cum eas instituunt, tamen cum fuerint institute atque firmate, non licebit iudici de ipsis iudicare, sed secundum ipsas. Conditor tamen legum temporalium, si uir bonus est et sapiens, illam ipsam consulit eternam, de qua nulli anime iudicare datum est; ut secundum eius incommutabiles regulas, quid sit pro tempore iubendum uetandumque discernat. Aeternam igitur legem mundis animis fas est cognoscere, iudicare non fas est. Hoc autem interest, quod ad cognoscendum satis est ut uideamus ita esse aliquid uel non ita: ad iudicandum uero addimus aliquid quo significemus posse esse et aliter; uelut cum dicimus, Ita esse debet, aut, ita esse debuit, aut, ita esse debebit; ut in suis operibus artifices faciunt.



CAPUT XXXII.---Unitatis in corporibus est uestigium, sed ipsa unitas nonnisi mente conspicitur.

59. Sed multis finis est humana delectatio, nec uolunt tendere ad superiora, ut iudicent cur ista uisibilia placeant. Itaque si queram ab artifice, uno arcu constructo, cur alterum parem contra in altera parte moliatur; respondebit, credo, ut paria paribus edificii membra respondeant. Porro si pergam querere, idipsum cur eligat; dicet hoc decere, hoc esse pulchrum, hoc delectare cernentes: nichil audebit amplius. Inclinatus enim recumbit oculis, et unde pendeat non intelligit. At ego uirum intrinsecus oculatum, et inuisibiliter uidentem non desinam commonere cur ista placeant, ut iudex esse audeat ipsius delectationis humane. Ita enim superfertur illi, nec ab ea tenetur, dum non secundum ipsam, sed ipsam iudicat. Et prius queram utrum ideo pulchra sint, quia delectant; an ideo delectent, quia pulchra sunt. Hic mihi sine dubitatione respondebitur, ideo delectare quia pulchra sunt. Queram ergo deinceps, quare sint pulchra; et si titubabitur, subiiciam, utrum ideo quia similes sibi partes  sunt, et aliqua copulatione ad unam conuenientiam rediguntur.

60. Quod cum ita esse compererit, interrogabo utrum hanc ipsam unitatem, quam conuincuntur appetere, summe impleant, an longe infra iaceant, et eam quodammodo mentiantur. Quod si ita est : quare si hoc ita est, flagitabo ut respondeat, ubi uideat ipse unitatem hanc, aut unde uideat: quam si non uideret, unde cognosceret et quid imitaretur corporum species, et quid implere non posset? Nunc uero cum dicit corporibus, uos quidem nisi aliqua unitas contineret, nichil essetis, sed rursus si uos essetis ipsa unitas, corpora non essetis; recte illi dicitur, Unde illam nosti unitatem, secundum quam iudicas corpora, quam nisi uideres, iudicare non posses quod eam non impleant: si autem his corporeis oculis eam uideres, non uere diceres, quanquam eius uestigio teneantur, longe tamen ab ea distare? nam istis oculis corporeis non nisi corporalia uides: mente igitur eam uidemus. Sed ubi uidemus? Si hoc loco esset ubi corpus nostrum est, non eam uideret qui hoc modo in Oriente de corporibus iudicat. Non ergo ista continetur loco; et cum adest ubicumque iudicanti, nusquam est per spatia locorum, et per potentiam nusquam non est.



CAPUT XXXIII.---Non corpora, nec sensus corporis, sed iudicium mentitur. Differunt mentiens et fallens.

61. Quod si eam corpora mentiuntur, non est credendum mentientibus, ne incidamus in uanitates uanitantium: sed querendum potius est, cum ideo mentiantur, quia eam uidentur ostendere oculis carneis, cum illa mente pura uideatur, utrum in tantum mentiantur, in quantum ei similia sunt, an in quantum eam non assequuntur. Nam si assequerentur, quod imitantur implerent. Si autem implerent, omnino essent similia. Si omnino essent similia, nichil inter illam naturam et istam interesset. Quod si ita esset, non eam mentirentur: id enim essent quod illa est. Nec tamen mentiuntur diligentius considerantibus: quia ille mentitur qui uult uideri id quod non est; quod autem non uolens aliud putatur quam est, non mentitur, sed fallit tantum. Nam ita discernitur mentiens a fallente, quod inest omni mentienti uoluntas fallendi, etiamsi non ei credatur: fallens autem esse non potest, qui non fallit. Ergo corporea species, quia nullam uoluntatem habet, non mentitur: si uero etiam non putetur esse quod non est, nec fallit.

62. Sed ne ipsi quidem oculi fallunt; non enim renuntiare possunt animo nisi affectionem suam. Quod si non solum ipsi, sed etiam omnes corporis sensus ita renuntiant ut afficiuntur; quid ab eis amplius exigere debeamus ignoro. Tolle itaque uanitantes, et nulla erit uanitas. Si quis remum frangi in aqua opinatur, et cum inde aufertur integrari; non malum habet internuntium, sed malus est iudex. Nam ille pro  sua natura non potuit aliter in aqua sentire, nec aliter debuit: si enim aliud est er, aliud aqua, iustum est ut aliter in ere, aliter in aqua sentiatur. Quare oculus recte; ad hoc enim factus est ut tantum uideat: sed animus peruerse, cui ad contemplandam summam pulchritudinem mens, non oculus factus est. Ille autem uult mentem conuertere ad corpora, oculos ad Deum. Querit enim intelligere carnalia, et uidere spiritualia; quod fieri non potest.



CAPUT XXXIu.---Conficta phantasmata quomodo iudicentur.

63. Quare ista peruersitas corrigenda est, quia nisi fecerit quod sursum est deorsum, et quod deorsum est sursum, regno celorum aptus non erit. Non ergo summa queramus in infimis, nec ipsis infimis inhereamus [1 1Kb] . Iudicemus ea, ne cum ipsis iudicemur; id est, tantum eis tribuamus, quantum species meretur extrema, ne cum in nouissimis prima querimus, a primis inter nouissima numeremur. Quod nichil ipsis nouissimis obest, sed nobis plurimum. Nec ideo diuine prouidentie administratio minus decora fit; quia et iniusti iuste, et fedi pulchre ordinantur. Et si propterea nos fallit rerum uisibilium pulchritudo, quia unitate continetur, et non implet unitatem; intelligamus, si possumus, non ex eo quod est nos falli, sed ex eo quod non est. Omne quippe corpus uerum corpus est, sed falsa unitas. Non enim summe unum est, aut in tantum id imitatur ut impleat: et tamen nec corpus ipsum esset, nisi utcumque unum esset. Porro utcumque unum esse non posset, nisi ab eo quod summe unum est, id haberet.

64. O anime peruicaces  , date mihi qui uideat sine ulla imaginatione uisorum carnalium. Date mihi qui uideat omnis unius principium non esse, nisi unum solum a quo sit omne unum, siue illud impleat, siue non impleat. Qui uideat date, non qui litiget, non qui uideri uelit se uidere quod non uidet. Date qui resistat sensibus carnis, et plagis quibus per illos in anima uapulauit: qui resistat consuetudini hominum, resistat laudibus hominum, qui compungatur in cubili suo, qui resculpat suum spiritum, qui non foris diligat uanitates, et querat mendacia ; qui iam sibi nouerit dicere: Si una Roma est, quam circa Tiberim nescio quis Romulus dicitur condidisse, falsa est ista quam cogitans fingo: non enim est ipsa, nec ibi sum animo [2 1Kb] ; nam quid ibi agatur modo, utique scirem. Si unus est sol, falsus est iste quem cogitans fingo: nam ille curricula sua certis locis et temporibus peragit; istum ego ubi uolo, et quando uolo constituo. Si unus est ille amicus meus, falsus est iste quem cogitans fingo: nam ille ubi sit nescio; iste ibi fingitur, ubi uolo. Ego ipse certe unus sum, et hoc loco esse sentio corpus meum; et tamen figmento cogitationis pergo quo libet, loquor cum quo libet. Falsa sunt hec; nec quisquam intelligit falsa. Non ergo intelligo, cum ista contemplor, et istis credo; quia uerum  esse oportet quod intellectu contemplor: numquid forte sunt ista que phantasmata dici solent? Unde ergo impleta est anima mea illusionibus? Ubi est uerum, quod mente conspicitur? Ita cogitanti iam dici potest: Illa lux uera est qua hec non esse uera cognoscis. Per hanc illud unum uides, quo iudicas unum esse quidquid aliud uides, nec tamen hoc esse quod illud est, quidquid mutabile uides.



CAPUT XXXu.---uacandum ut Deus cognoscatur.

65. Quod si hec intueri palpitat mentis aspectus, quiescite; nolite certare, nisi cum consuetudine corporum: ipsam uincite, et uicta erunt omnia. Unum certe querimus, quo simplicius nichil est. Ergo in simplicitate cordis queramus illum. Agite otium, inquit, et agnoscetis quia ego sum Dominus : non otium desidie, sed otium cogitationis, ut a locis et temporibus uacet. Hec enim phantasmata tumoris et uolubilitatis, constantem unitatem uidere non sinunt. Loca offerunt quod amemus, tempora surripiunt quod amamus, et relinquunt in anima turbas phantasmatum, quibus in aliud atque aliud cupiditas incitetur. Ita fit inquietus et erumnosus animus, frustra tenere a quibus tenetur, exoptans. uocatur ergo ad otium, id est, ut ista non diligat, que diligi sine labore non possunt. Sic enim eis dominabitur, sic non tenebitur, sed tenebit. Iugum meum, inquit, leue est . Huic iugo qui subiectus est, subiecta habet cetera. Non ergo laborabit; non enim resistit quod subiectum est. Sed miseri amici huius mundi, cuius domini erunt, si filii Dei esse uoluerint, quoniam dedit eis potestatem filios Dei fieri ; amici ergo huius mundi tam timent ab eius amplexu separari, ut nichil eis sit laboriosius, quam non laborare.



CAPUT XXXuI.---uerbum Dei ipsa est ueritas, quia omnino implet id a quo principio unum est quidquid est unum. Falsitas non ex rebus, sed ex peccatis.

66. Sed cui saltem illud manifestum est, falsitatem esse, qua id putatur esse quod non est, intelligit eam esse ueritatem, que ostendit id quod est. At si corpora in tantum fallunt, in quantum non implent illud unum quod conuincuntur imitari, a quo Principio unum est quidquid est, ad cuius similitudinem quidquid nititur, naturaliter approbamus; quia naturaliter improbamus quidquid ab unitate discedit, atque in eius dissimilitudinem tendit: datur intelligi esse aliquid, quod illius unius solius, a quo Principio unum est quidquid aliquo modo unum est, ita simile sit ut hoc omnino impleat ac sit idipsum; et hec est ueritas et uerbum in Principio, et uerbum Deus apud Deum. Si enim falsitas ex iis est que imitantur unum, non in quantum id imitantur, sed in quantum implere non possunt; illa est ueritas que id implere potuit, et id esse quod est illud; ipsa est que illud ostendit sicut est: unde et uerbum eius et Lux eius rectissime dicitur . Cetera illius unius similia dici possunt in quantum sunt, in tantum enim et uera sunt: hec est autem ipsa eius similitudo, et ideo ueritas. Ut enim ueritate sunt uera, que uera sunt; ita similitudine similia sunt, quecumque similia sunt. Ut ergo  ueritas forma uerorum est, ita similitudo forma similium est. Quapropter uera quoniam in tantum uera sunt, in quantum sunt; in tantum autem sunt, in quantum principalis unius similia sunt: ea forma est omnium que sunt, que est summa similitudo Principii; et ueritas est, quia sine ulla dissimilitudine est.

67. Unde falsitas oritur, non rebus ipsis fallentibus, que nichil aliud ostendunt sentienti quam speciem suam, quam pro sue pulchritudinis acceperunt gradu; neque ipsis sensibus fallentibus, qui pro natura sui corporis affecti, non aliud quam suas affectiones presidenti animo nuntiant: sed peccata animas fallunt, cum uerum querunt, relicta et neglecta ueritate. Nam quoniam opera magis quam artificem atque ipsam artem dilexerunt, hoc errore puniuntur, ut in operibus artificem artemque conquirant; et cum inuenire nequiuerint , ipsa opera existiment esse et artem et artificem.



CAPUT XXXuII.---Impietas idololatrie multiplicis orta ex amore creature.

68. Hinc oritur omnis impietas, non modo peccantium, sed etiam damnatorum pro peccatis suis. Non enim tantum scrutari creaturam contra preceptum Dei, et ea frui potius quam ipsa lege et ueritate uolunt, quod primi hominis peccatum deprehenditur, male utentis libero arbitrio; sed hoc quoque in ipsa damnatione addunt, ut non modo diligant, sed etiam seruiant creature potius quam Creatori , et eam colant per partes eius, a summis usque ad ima uenientes. Sed aliqui se in hoc tenent, ut pro summo Deo animam colant, et primam intellectualem creaturam, quam per ueritatem Pater fabricauit, ad ipsam ueritatem semper intuendam, et se per ipsam [1 1Kb] , quia omni modo ei simillima est. Deinde ueniunt ad uitam genitalem, per quam creaturam uisibilia et temporalia gignentia Deus eternus et incommutabilis operatur. Hinc ad animalia, et inde ad ipsa corpora colenda dilabuntur; et in his primo eligunt pulchriora, in quibus celestia maxime excellunt. Ergo in primis solis corpus occurrit, et in eo nonnulli remanent. Aliqui et lune splendorem religione dignum putant: est enim nobis, ut perhibetur, propinquior; unde uiciniorem speciem habere sentitur. Alii etiam ceterorum siderum corpora adiungunt, et totum celum cum stellis suis. Alii celo ethereo copulant erem, et istis duobus superioribus elementis corporeis subiiciunt animas suas. Sed inter hos illi sibi uidentur religiosissimi, qui uniuersam simul creaturam, id est mundum totum cum omnibus que in eo sunt, et uitam qua spiratur et animatur, quam quidam corpoream, quidam incorpoream esse crediderunt: hoc ergo totum simul unum Deum magnum esse arbitrantur, cuius partes sint cetere. Non enim uniuerse creature auctorem conditoremque nouerunt. Inde in simulacra precipitantur, et ab operibus Dei usque in opera sua demerguntur, que tamen adhuc uisibilia sunt.



CAPUT XXXuIII.---Aliud idololatrie genus, quo peccator triplici cupiditati seruit.


69. Est enim alius deterior et inferior cultus simulacrorum, quo phantasmata sua colunt, et quidquid animo errante cum superbia uel tumore cogitando imaginati fuerint, religionis nomine obseruant, donec fiat in anima nichil omnino colendum esse, et errare homines qui superstitioni se inuoluunt, et misera se implicant seruitute. Sed frustra hoc sentiunt: non enim efficiunt ut non seruiant; remanent quippe ipsa uitia, quibus ut ipsa colenda opinarentur attracti sunt. Seruiunt enim cupiditati triplici, uel uoluptatis, uel excellentie, uel spectaculi. Nego esse quemquam istorum qui nichil colendum existimant, qui non aut carnalibus gaudiis subditus sit, aut potentiam uanam foueat, aut aliquo spectaculo delectatus insaniat. Ita nescientes diligunt temporalia, ut inde beatitudinem exspectent. His autem rebus quibus quisque beatus uult effici, seruiat necesse est, uelit nolit. Nam quocumque duxerint, sequitur; et quisquis ea uisus fuerit auferre posse, metuitur. Possunt autem auferre ista, et scintilla ignis et aliqua parua bestiola. Postremo, ut omittam innumerabiles aduersitates, tempus ipsum auferat necesse est omnia transeuntia. Itaque cum omnia temporalia mundus iste concludat, omnibus mundi partibus seruiunt, qui propterea putant nichil colendum esse ne seruiant.

70. uerumtamen quanquam in hac rerum extremitate miseri iaceant, ut uitia sua sibi dominari patiantur, uel libidine, uel superbia, uel curiositate damnati, uel duobus horum, uel omnibus: quamdiu sunt in hoc stadio uite humane, licet eis congredi et uincere, si prius credant quod intelligere nondum ualent, et non diligant mundum; quoniam omne quod in mundo est, sicut diuinitus dictum est, concupiscentia carnis est, et concupiscentia oculorum, et ambitio seculi . Hoc modo tria illa sunt notata: nam concupiscentia carnis, uoluptatis infime amatores significat; concupiscentia oculorum, curiosos; ambitio seculi, superbos.

71. Triplex etiam tentatio in homine, quem ueritas ipsa suscepit, cauenda monstrata est. Dic, inquit tentator, lapidibus istis, ut panes fiant. At ille unus et solus magister: Non, inquit, in solo pane uiuit homo, sed in omni uerbo Dei. Ita enim domitam docuit esse oportere cupiditatem uoluptatis, ut nec fami cedendum sit. Sed forte dominationis temporalis fastu decipi poterat, qui carnis uoluptate non potuit; omnia ergo mundi regna monstrata sunt, et dictum est: Omnia tibi dabo, si prostratus adoraueris me. Cui responsum est: Dominum Deum tuum adorabis, et illi soli seruies. Ita calcata est superbia. Subiecta est autem extrema etiam curiositatis illecebra: non enim ut se de fastigio templi precipitaret urgebat, nisi causa tantum aliquid experiendi. Sed neque hic uictus est, et ideo sic respondit, ut intelligeremus non opus esse ad cognoscendum Deum, tentationibus uisibiliter diuina explorare molientibus: Non tentabis, inquit, Dominum Deum tuum . Quamobrem quisquis intus uerbo Dei pascitur,  non querit in ista eremo uoluptatem. Qui uni Deo tantum subiectus est, non querit in monte, id est in terrena elatione iactantiam. Quisquis eterno spectaculo incommutabilis ueritatis adherescit, non per fastigium huius corporis, id est per hos oculos precipitatur, ut temporalia et inferiora cognoscat.



CAPUT XXXIX.---Ex ipsis uitiis suis animam admoneri ut primam pulchritudinem requirat: quod primo de uitio uoluptatis ostenditur usque ad caput 43.

72. Quid igitur restat, unde non possit anima recordari primam pulchritudinem quam reliquit, quando de ipsis suis uitiis potest? Ita enim Sapientia Dei pertendit a fine usque ad finem fortiter . Ita per hanc summus ille artifex opera sua in unum finem decoris ordinata contexuit. Ita illa bonitas a summo usque ad extremum nulli pulchritudini, que ab ipso solo esse posset, inuidit; ut nemo ab ipsa ueritate deiiciatur, qui non excipiatur ab aliqua effigie ueritatis. Quere in corporis uoluptate quid teneat, nichil aliud inuenies quam conuenientiam: nam si resistentia pariant dolorem, conuenientia pariunt uoluptatem. Recognosce igitur que sit summa conuenientia. Noli foras ire, in teipsum redi; in interiore homine habitat ueritas; et si tuam naturam mutabilem inueneris, transcende et teipsum. Sed memento cum te transcendis, ratiocinantem animam te transcendere. Illuc ergo tende, unde ipsum lumen rationis accenditur. Quo enim peruenit omnis bonus ratiocinator, nisi ad ueritatem? cum ad seipsam ueritas non utique ratiocinando perueniat, sed quod ratiocinantes appetunt, ipsa sit. uide ibi conuenientiam qua superior esse non possit, et ipse conueni cum ea. Confitere te non esse quod ipsa est: siquidem se ipsa non querit; tu autem ad ipsam querendo uenisti, non locorum spatio, sed mentis affectu, ut ipse interior homo cum suo inhabitatore, non infima et carnali, sed summa et spirituali uoluptate [1 1Kb] conueniat.

73. Aut si non cernis que dico, et an uera sint dubitas, cerne saltem utrum te de iis dubitare non dubites; et si certum est te esse dubitantem, quere unde sit certum: non illic tibi, non omnino solis huius lumen occurret [2 1Kb] , sed lumen uerum quod illuminat omnem hominem uenientem in hunc mundum . Quod his oculis uideri non potest; nec illis quibus phantasmata cogitantur, per eosdem oculos anime impacta; sed illis quibus ipsis phantasmatibus dicitur: Non estis uos quod ego quero, neque illud estis unde ego uos ordino; et quod mihi inter uos fedum occurrerit, improbo; quod pulchrum, approbo; cum pulchrius sit illud unde improbo et approbo: quare hoc ipsum magis approbo, et non solum uobis, sed illis omnibus corporibus unde uos hausi, antepono. Deinde regulam ipsam quam uides, concipe hoc modo: Omnis qui se dubitantem intelligit, uerum intelligit, et de hac re quam intelligit certus  est: de uero igitur certus est. Omnis igitur qui utrum sit ueritas dubitat, in seipso habet uerum unde non dubitet; nec ullum uerum nisi ueritate uerum est. Non itaque oportet eum de ueritate dubitare, qui potuit undecumque dubitare. Ubi uidentur hec, ibi est lumen sine spatio locorum et temporum, et sine ullo spatiorum talium phantasmate. Numquid ista ex aliqua parte corrumpi possunt, etiamsi omnis ratiocinator intereat, aut apud carnales inferos ueterascat? Non enim ratiocinatio talia facit, sed inuenit. Ergo antequam inueniantur, in se manent, et cum inueniuntur, nos innouant.



CAPUT XL.---De pulchritudine corporum carnisque uoluptate, et de peccantium pena.

74. Ita renascitur interior homo, et exterior corrumpitur de die in diem . Sed interior exteriorem respicit, et in sua comparatione fedum uidet; in proprio tamen genere pulchrum et corporum conuenientia letantem, et corrumpentem quod in bonum suum conuertit, alimenta scilicet carnis: que tamen corrupta, id est amittentia formam suam, in membrorum istorum fabricam migrant, et corrupta reficiunt, in aliam formam per conuenientiam transeuntia; et per uitalem motum diiudicantur quodammodo, ut ex eis in structuram huius uisibilis pulchri que apta sunt assumantur, non apta uero per congruos [1 1Kb] meatus eiiciantur. Quorum aliud feculentissimum redditur terre ad alias formas assumendas, aliud per totum corpus exhalat, aliud totius animalis latentes numeros accipit, et inchoatur in prolem, et siue conuenientia duorum corporum, siue tali aliquo phantasmate commotum, per genitales uias ab ipso uertice defluit in infima uoluptate [2 1Kb] . Iamuero in matre per certos numeros temporum in locorum numerum coaptatur, ut suas regiones queque membra occupent; et si modum parilitatis seruauerint, luce coloris adiuncta, nascitur corpus quod formosum uocatur, et a suis dilectoribus amatur acerrime: non tamen in eo plus placet forma que mouetur, quam uita que mouet. Nam illud animal si nos amet, allicit uiolentius: si oderit autem, succensemus, et ferre non possumus, etiamsi formam ipsam prebeat fruenti. Hoc totum est uoluptatis regnum, et ima pulchritudo; subiacet enim corruptioni: quod si non esset, summa putaretur.

75. Sed adest diuina prouidentia, que hanc ostendat et non malam, propter tam manifesta uestigia primorum numerorum, in quibus sapientie Dei non est numerus; et extremam tamen esse, miscens ei dolores et morbos et distortiones membrorum, et tenebras coloris, et animorum simultates ac dissensiones, ut ex his admoneamur incommutabile aliquid esse querendum. Et hoc facit per infima ministeria [3 1Kb] ,  quibus id agere uoluptatis est; quos exterminatores et angelos iracundie, diuine Scripture nominant, quamuis ipsi nesciant quid de se agatur boni. His similes sunt homines qui gaudent miseriis alienis, et risus sibi ac ludicra spectacula exhibent, uel exhiberi uolunt euersionibus et erroribus aliorum  . Atque ita in his omnibus boni admonentur, et exercentur, et uincunt, et triumphant, et regnant. Mali uero decipiuntur, cruciantur, uincuntur, damnantur, et seruiunt; non uni omnium summo Domino, sed ultimis seruis, illis uidelicet angelis, qui doloribus et miseria damnatorum pascuntur, et pro ista maleuolentia bonorum liberatione torquentur.

76. Ita ordinantur omnes officiis et finibus suis in pulchritudinem uniuersitatis, ut quod horremus in parte, si cum toto consideremus, plurimum placeat: quia nec in edificio iudicando unum tantum angulum considerare debemus, nec in homine pulchro solos capillos, nec in bene pronuntiante solum digitorum motum, nec in lune cursu aliquas tridui tantum figuras. Ista enim, que propterea sunt infima, quia partibus imperfectis tota perfecta sunt, siue in statu, siue in motu pulchra sentiantur, tota consideranda sunt, si recte uolumus iudicare. uerum enim nostrum iudicium, siue de toto, siue de parte iudicet, pulchrum est: uniuerso quippe mundo superfertur, nec alicui parti eius, in quantum uerum iudicamus, adheremus. Error autem noster parti adherens eius, ipse per se fedus est. Sed sicut niger color in pictura cum toto fit pulcher; sic totum istum agonem decenter edit incommutabilis diuina prouidentia, aliud uictis, aliud certantibus, aliud uictoribus, aliud spectatoribus, aliud quietis et solum Deum contemplantibus tribuens: eum in his omnibus non sit malum nisi peccatum, et pena peccati, hoc est defectus uoluntarius a summa essentia, et labor in ultima non uoluntarius; quod alio modo sic dici potest, libertas a iustitia, et seruitus sub peccato.



CAPUT XLI.---In peccantis anime pena pulchritudo.

77. Corrumpitur autem homo exterior aut profectu interioris, aut defectu suo. Sed profectu interioris ita corrumpitur, ut totus in melius reformetur, et restituatur in integrum in nouissima tuba, ut iam non corrumpatur neque corrumpat. Defectu autem suo in pulchritudines corruptibiliores, id est penarum ordinem precipitatur. Nec miremur quod adhuc pulchritudines nomino: nichil enim est ordinatum, quod non sit pulchrum; et, sicut ait Apostolus  , omnis ordo à Deo est . Necesse est autem fateamur meliorem esse hominem plorantem, quam letantem uermiculum: et tamen uermiculi laudem sine ullo mendacio copiose possum dicere, considerans nitorem coloris, figuram teretem corporis, priora cum mediis, media cum posterioribus congruentia, et unitatis appetentiam pro sue nature humilitate seruantia;  nichil ex una parte formatum, quod non ex altera parili dimensione respondeat. Quid iam de anima ipsa dicam uegetante modulum corporis sui, quomodo eum numerose moueat, quomodo appetat conuenientia, quomodo uincat aut caueat obsistentia quantum potest, et ad unum sensum incolumitatis referens omnia, unitatem illam conditricem naturarum omnium, multo euidentius quam corpus insinuet? loquor de uermiculo animante qualicumque. Cineris et stercoris laudem uerissime atque uberrime plerique dixerunt . Quid ergo mirum est, si hominis animam, que ubicumque sit et qualiscumque sit, omni corpore est melior, dicam pulchre ordinari, et de penis eius alias pulchritudines fieri, cum ibi non sit quando misera est, ubi beatos esse decet, sed ibi sit ubi esse miseros decet?

78. Prorsus nemo nos fallat. Quidquid recte uituperatur, in melioris comparatione respuitur  . Omnis autem natura quamuis extrema, quamuis infima, in comparatione nichili iure laudatur. Et tunc cuique non est bene, si melius esse potest. Quare si nobis potest bene esse cum ipsa ueritate, male sumus cum quolibet uestigio ueritatis: multo ergo deterius cum extremitate uestigii, quando carnis uoluptatibus adheremus. uincamus ergo huius cupiditatis uel blanditias uel molestias; subiugemus nobis hanc feminam, si uiri sumus. Nobis ducibus et ipsa erit melior, nec iam cupiditas, sed temperantia nominabitur. Nam cum ipsa ducit, nos autem sequimur, cupiditas illa et libido, nos uero temeritas et stultitia nuncupamur. Sequamur Christum caput nostrum, ut et nos sequatur cui caput sumus. Hoc et feminis precipi potest, non maritali, sed fraterno iure; quo iure in Christo nec masculus nec femina sumus. Habent enim et ille uirile quiddam unde femineas subiugent uoluptates, unde Christo seruiant, et imperent cupiditati. Quod in multis uiduis et uirginibus Dei, in multis etiam maritatis, sed iam fraterne coniugalia iura seruantibus, christiani populi dispensatione manifestum est. Quod si ab ea parte cui dominari Deus nos iubet, atque ut in nostram possessionem restituamur, et hortatur et opitulatur: si ergo ab hac parte per negligentiam et impietatem uir subditus fuerit, id est mens et ratio, erit quidem homo turpis et miser; sed destinatur in hac uita, et post hanc uitam ordinatur, quo eum destinari et ubi ordinari summus ille rector et Dominus iudicat. Nulla itaque feditate uniuersa creatura maculari permittitur.



CAPUT XLII.---uoluptas carnis admonet ut numeros indiuisibiles queramus. An tales in sint in aliquo uitali motu.

79. Ambulemus ergo dum diem habemus, id est, dum ratione uti possumus, ut ad Deum conuersi, uerbo eius, quod uerum lumen est illustrari, mereamur, ne nos tenebre comprehendant . Dies est enim presentia illius luminis quod illuminat omnem hominem uenientem in hunc mundum .  Hominem dixit, quia ratione uti potest [1 1Kb] , et ubi cecidit, ibi incumbere ut surgat. Si ergo uoluptas carnis diligitur, ea ipsa diligentius consideretur; et cum ibi recognita fuerint quorumdam uestigia numerorum, querendum est ubi sine tumore sint. Ibi enim magis unum est quod est. Et si tales sunt in ipsa motione uitali, que in seminibus operatur, magis ibi mirandi sunt quam in corpore. Si enim numeri seminum sicut ipsa semina tumerent, de dimidio grano fici, arbor dimidia nasceretur, neque de animalium seminibus etiam non totis, animalia tota et integra gignerentur, neque tantillum et unum semen uim haberet sui cuiusque generis innumerabilem. De uno quippe secundum suam naturam possunt, uel segetes segetum, uel silue siluarum, uel greges gregum, uel populi populorum per secula propagari, ut nullum folium sit, uel nullus pilus per tam numerosam successionem, cuius non ratio in illo primo et uno semine fuerit. Deinde illud cogitandum est, quam numerosas, quam suaues sonorum pulchritudines uerberatus er traiiciat cantante luscinia, quas illius auicule anima non tam libere [2 1Kb] , cum liberet, fabricaretur, nisi uitali motu incorporaliter haberet impressas. Hoc et in ceteris animantibus, que ratione carentia, sensu tamen non carent, animaduerti potest. Nullum enim horum est, quod non uel in sono uocis, uel in cetero motu atque operatione membrorum, numerosum aliquid et in suo genere moderatum gerat, non aliqua scientia, sed tamen intimis nature terminis, ab illa incommutabili numerorum lege modulatis.



CAPUT XLIII.---In homine uis iudicandi de corporum et temporum proportione. Qui in perpetua ueritate modus ordinis.

80. Redeamus ad nos, et omittamus ea que cum arbustis et bestiis habemus communia. Uno namque modo hirundo nidificat, et unumquodque auium genus uno aliquo suo modo. Quid est ergo in nobis, quo et de illis omnibus iudicamus, quas figuras appetant, et quatenus impleant, et nos in edificiis aliisque corporeis operibus, tanquam domini omnium talium figurarum, innumerabilia machinamur? Quid est in nobis, quod intus intelligit has ipsas uisibiles corporum moles proportione magnas esse, uel paruas; et omne corpus habere dimidium, quantulumcumque sit; et si dimidium, innumerabiles partes: itaque omne granum milii sue parti tante, quantam in hoc mundo nostrum corpus tenet, tam magnum esse quam mundus est nobis, totumque istum mundum figurarum ratione pulchrum esse, non mole; magnum autem uideri, non pro sua quantitate, sed pro breuitate nostra, id est animalium quibus est plenus; que rursus cum habeant infinitatem diuisionis, non ipsa per se, sed in aliorum, et maxime ipsius uniuersi comparatione tam parua sunt? Nec in spatio temporum alia ratio est; quia ut omnis loci, sic omnis temporis longitudo habet dimidium sui: quamuis enim sit breuissima, et  incipit, et progreditur, et desinit. Itaque non potest nisi habere dimidium, dum ibi diuiditur qua transit ad finem. Ac per hoc et breuis syllabe tempus in comparatione longioris breue, et hora brumalis estiue hore comparata minor est  . Sic mora unius hore ad diem, et diei ad mensem, et mensis ad annum, et anni ad lustrum, et lustri ad maiores circuitus, et ipsi ad uniuersum tempus relati breues sunt; cum illa ipsa numerosa successio, et quedam gradatio, siue localium, siue temporalium spatiorum, non tumore uel mora, sed ordinata conuenientia pulchra iudicetur.

81. Ipse autem ordinis modus uiuit in ueritate perpetua, nec mole uastus, nec protractione uolubilis; sed potentia supra omnes locos magnus, eternitate super omnia tempora immobilis: sine quo tamen nec ullius molis uastitas in unum redigi, nec ullius temporis productio potest ab errore cohiberi, et aliquid esse uel corpus ut corpus sit, uel motus ut motus sit. Ipsum est unum principale, nec per finitum nec per infinitum crassum, nec per finitum nec per infinitum mutabile. Non enim habet aliud hic, aliud alibi; aut aliud nunc, aliud postea: quia summe unus est Pater ueritatis, Pater sue Sapientie, que nulla ex parte dissimilis, similitudo eius dicta est et imago, quia de ipso est. Itaque etiam Filius recte dicitur ex ipso, cetera per ipsum. Precessit enim forma omnium summe implens unum de quo est, ut cetera que sunt, in quantum sunt uni similia, per eam formam fierent.



CAPUT XLIu.---Dei imago Filius, ad quam facta quedam.

82. Horum alia sic sunt per ipsam, ut ad ipsam etiam sint, ut omnis rationalis et intellectualis creatura, in qua homo rectissime dicitur factus ad imaginem et similitudinem Dei: non enim aliter incommutabilem ueritatem posset mente conspicere. Alia uero ita sunt per ipsam facta, ut non sint ad ipsam. Et ideo rationalis anima si Creatori suo seruiat, a quo facta est, per quem facta est, et ad quem facta est, cuncta ei cetera seruient: et uita ultima, que tam uicina illi est, et est adiutorium eius, per quod imperat corpori; et ipsum corpus, extrema natura et essentia, cui omni modo cedenti ad arbitrium dominabitur, nullam de illo sentiens molestiam; quia iam non ex illo, nec per illud queret beatitudinem, sed ex Deo per seipsam percipiet. Reformatum ergo corpus ac sanctificatum, sine detrimento corruptionis, et sine onere difficultatis administrabit. In resurrectione enim neque nubent, neque nubentur, sed erunt sicut Angeli in celis . Esca uero uentri, et uenter escis: Deus autem et hunc et illas destruet ; quoniam non est regnum Dei esca et potus, sed iustitia et pax et gaudium .



CAPUT XLu.---uoluptatis imbecillitas protrudit nos ad sublimiora. De superbie uitio, usque ad cap. 49: quomodo per hoc admonemur ad amplectendam uirtutem.

83. Quapropter, etiam in ista corporis uoluptate inuenimus  unde commoneamur eam contemnere; non quia malum est natura corporis, sed quia in extremi boni dilectione turpiter uolutatur, cui primis inherere fruique concessum est. Cum trahitur auriga, et sue temeritatis dat penas, quidquid illud est quo utebatur, accusat: sed imploret auxilium, iubeat Dominus rerum, obsistatur equis, alia iam spectacula de illius precipitatione facientibus, et nisi subueniatur de morte facturis, restituatur in locum, super rotas collocetur, habenarum iura reddantur, regat cautius obtemperantes, et edomitas bestias; tunc sentiet quam bene currus, et tota illa iunctio fabricata sit, que ruina eius, et ipsum affligebat, et cursum decentissime moderationis amiserat: quia et huic corpori imbecillitatem peperit anime male [1 1Kb] utentis auiditas in paradiso, usurpans uetitum cibum contra medici disciplinam, qua sempiterna continetur salus.

84. Si ergo in ista ipsa uisibilis carnis imbecillitate, ubi beata uita esse non potest, inuenitur admonitio beate uite propter speciem de summo usque [2 1Kb] ad ima uenientem; quanto magis in appetitione nobilitatis et excellentie, et in omni superbia uanaque pompa huius mundi? Quid enim aliud in ea homo appetit, nisi solus esse, si fieri possit, cui cuncta subiecta sint, peruersa scilicet imitatione omnipotentis Dei? Quem si subditus imitaretur, secundum precepta eius uiuendo, per eum haberet subdita cetera, nec ad tantam deformitatem ueniret, ut bestiolam timeret, qui uult hominibus imperare. Habet ergo et superbia quemdam appetitum unitatis et omnipotentie; sed in rerum temporalium principatu, que omnia transeunt tanquam umbra.

85. Inuicti esse uolumus, et recte; habet enim hoc animi nostri natura post Deum a quo ad eius imaginem factus est: sed eius precepta erant seruanda, quibus seruatis nemo nos uinceret. Nunc uero, dum ipsa cuius uerbis turpiter consensimus, domatur dolore pariendi, et nos in terra laboramus, et cum magno dedecore superamur ab omnibus que nos commouere ac perturbare potuerint. Itaque nolumus ab hominibus uinci, et iram non possumus uincere. Qua turpitudine quid exsecrabilius dici potest? Fatemur hominem hoc esse quod nos sumus, qui tamen etsi habeat uitia, non est tamen ipse uitium. Quanto igitur honestius homo nos uincit, quam uitium? Quis autem dubitet immane uitium esse inuidentiam, qua necesse est torqueatur et subiiciatur qui non uult in rebus temporalibus uinci? Melius est ergo ut homo nos uincat, quam inuidentia uel quodlibet aliud uitium.



CAPUT XLuI.---Inuictus qui id solum amat quod amanti eripi non potest, id est Deum ex toto corde et proximum sicut seipsum.

86. Sed nec ab homine uinci potest, qui uitia sua uicerit. Non enim uincitur, nisi cui eripitur ab aduersario quod amat. Qui ergo amat id solum quod amanti eripi non potest, ille indubitanter inuictus est, nec  ulla cruciatur inuidia. Id enim diligit, ad quod diligendum et percipiendum quanto plures uenerint, tanto eis uberius gratulatur. Diligit enim Deum ex toto corde, et ex tota anima, et ex tota mente; et diligit proximum tanquam seipsum. Non ergo illi inuidet, ut sit quod ipse est; imo adiuuat etiam quantum potest. Nec potest amittere proximum, quem diligit tanquam seipsum; quia neque in seipso ea diligit que oculis subiacent, aut ullis aliis corporis sensibus. Ergo apud seipsum habet quem diligit tanquam seipsum.

87. Ea autem est regula dilectionis, ut que sibi uult bona prouenire, et illi uelit; et que accidere sibi mala non uult, et illi nolit : hanc uoluntatem erga omnes homines seruat. Nam erga neminem operandum est malum: et dilectio proximi malum non operatur . Diligamus ergo, ut preceptum est, etiam inimicos nostros , si uere inuicti esse uolumus. Non enim per seipsum quisquam hominum inuictus est; sed per illam incommutabilem legem, cui quicumque seruiunt, soli sunt liberi. Sic enim eis quod diligunt auferri non potest: que res una inuictos facit et perfectos uiros. Nam si uel ipsum hominem homo dilexerit, non tanquam seipsum, sed tanquam iumentum, aut balneas, aut auiculam pictam uel garrulam, id est, ut ex eo aliquid temporalis uoluptatis aut commodi capiat; seruiat necesse est, non homini, sed, quod est turpius, tam fedo et detestabili uitio, quo non amat hominem sicut homo amandus est. Quo uitio dominante, usque ad extremam uitam, uel potius mortem perducitur.

88. Sed nec sic quidem ab homine homo diligendus est, ut diliguntur carnales fratres, uel filii, uel coniuges, uel quique cognati, uel affines aut ciues. Nam et dilectio ista temporalis est. Non enim ullas tales necessitudines haberemus, que nascendo et moriendo contingunt, si natura nostra in preceptis, et imagine Dei manens, in istam corruptionem non relegaretur  . Itaque ad pristinam perfectamque naturam nos ipsa ueritas uocans, precipit ut carnali consuetudini resistamus, docens neminem aptum esse regno Dei, qui non istas carnales necessitudines oderit . Neque hoc cuiquam inhumanum uideri debet. Magis enim est inhumanum, non amare in homine quod homo est, sed amare quod filius est [1 1Kb] : hoc est enim non in eo amare illud quod ad Deum pertinet, sed amare illud quod ad se pertinet. Quid ergo mirum si ad regnum non peruenit, qui non communem, sed priuatam rem diligit? Imo utrumque, ait  quispiam: Imo illud unum, dicit Deus. Dicit enim uerissime ueritas: Nemo potest duobus dominis seruire . Nemo enim potest perfecte diligere quo uocamur, nisi oderit unde reuocamur. uocamur autem ad perfectam naturam humanam, qualem ante peccatum nostrum Deus fecit: reuocamur autem ab eius dilectione, quam peccando meruimus. Quare oderimus oportet, unde ut liberemur optamus.

89. Oderimus ergo temporales necessitudines, si eternitatis caritate flagramus. Diligat homo proximum tanquam seipsum. Certe enim sibi ipsi nemo est pater, aut filius, aut affinis, aut aliquid huiusmodi, sed tantum homo: qui ergo diligit aliquem tanquam seipsum, hoc in eo debet diligere, quod sibi ipse est. Corpora uero non sunt quod nos sumus: non ergo in homine corpus est expetendum aut desiderandum. ualet enim ad hoc etiam quod preceptum est: Ne concupiscas rem proximi tui . Quapropter quisquis in proximo aliud diligit quam sibi ipse est, non eum diligit tanquam seipsum. Ipsa igitur natura humana sine carnali conditione diligenda est, siue sit perficienda siue perfecta. Omnes sub uno Deo patre cognati sunt, qui eum diligunt et faciunt uoluntatem ipsius. Et inuicem sibi sunt, et patres cum sibi consulunt, et filii cum sibi obtemperant, et fratres maxime, quia eos unus Pater testamento suo ad unam hereditatem uocat.



CAPUT XLuII.---uera proximi dilectio, quam qui impendit inuictus est.

90. Quapropter, cur iste non inuictus sit hominem diligendo, cum in eo nichil preter hominem diligat, id est creaturam Dei ad eius imaginem factam, nec ei possit deesse perfecta natura quam diligit, cum ipse perfectus est? Sicut enim, uerbi gratia, si quisquam diligat bene cantantem, non hunc aut illum, sed tantum bene cantantem quemlibet, cum sit cantator ipse perfectus; ita uult omnes tales esse, ut tamen ei non desit quod diligit, quia ipse bene cantat. Nam si cuiquam inuidet bene cantanti, non iam illud diligit, sed aut laudem, aut aliquid aliud, quo bene cantando uult peruenire; et potest ei minui uel auferri, si et alius bene cantauerit. Qui ergo inuidet bene cantanti, non amat bene cantantem: sed rursus qui eo indiget, non bene cantat. Quod multo accommodatius de bene uiuente dici potest, quia inuidere nulli potest: quo enim perueniunt bene uiuentes, tantumdem est omnibus, nec minus fit cum plures habuerint. Et potest esse tempus quo bonus cantator cantare non decenter queat, et indigeat uoce alterius, qua sibi exhibeatur quod diligit; tanquam si alicubi conuiuetur, ubi eum cantare turpe sit, sed deceat audire cantantem: bene autem uiuere semper decet. Quare quisquis hoc et diligit et facit, non solum non inuidet imitantibus, sed et his se prebet libentissime atque humanissime quantum potest; nec tamen eis indiget. Nam quod in illis diligit, in seipso habet totum atque perfectum. Ita cum diligit proximum tanquam seipsum, non inuidet ei, quia nec sibi ipsi; prestat ei quod potest, quia et sibi ipsi; non eo indiget, quia nec seipso: tantum  Deo indiget, cui adherendo beatus est. Nemo autem illi eripit Deum. Ille ergo uerissime atque certissime inuictus homo est qui coheret Deo, non ut ab eo aliquid boni extra mereatur, sed cui nichil aliud quam ipsum herere Deo bonum est.

91. Hic uir quamdiu est in hac uita, utitur amico ad rependendam gratiam, utitur inimico ad patientiam, utitur quibus potest ad beneficentiam, utitur omnibus ad beneuolentiam. Et quanquam temporalia non diligat, ipse recte utitur temporalibus, et pro eorum sorte hominibus consulit, si equaliter non potest omnibus. Quare si aliquem familiarium suorum promptius quam quemlibet alloquitur, non eum magis diligit, sed ad eum habet maiorem fiduciam, et apertiorem temporis ianuam. Tractat enim tempori deditos tanto melius, quanto minus ipse obligatus est tempori. Cum itaque omnibus, quos pariter diligit, prodesse non possit, nisi coniunctioribus prodesse malit, iniustus est. Animi autem coniunctio maior est, quam locorum aut temporum quibus in hoc corpore gignimur [1 1Kb] ; sed ea maxima est que omnibus preualet. Non ergo iste affligitur morte cuiusquam, quoniam qui toto animo Deum diligit, nouit nec sibi perire quod Deo non perit. Deus autem dominus est et uiuorum et mortuorum. Non cuiusquam miseria miser est, quia nec cuiusquam iustitia iustus est [2 1Kb] . Et ut nemo illi iustitiam et Deum, sic nemo aufert beatitudinem. Et si aliquando forte alicuius periculo, uel errore, uel dolore commouetur; usque ad illius auxilium, aut correctionem, aut consolationem, non usque ad suam subuersionem ualere patitur.

92. In omnibus autem officiosis laboribus, future quietis certa exspectatione, non frangitur. Quid enim ei nocebit, qui bene uti etiam inimico potest? Eius enim presidio atque munimento inimicitias non pertimescit, cuius precepto et dono diligit inimicos. Huic uiro in tribulationibus parum est non contristari, nisi etiam gaudeat, sciens quod tribulatio patientiam operatur, patientia probationem, probatio spem, spes autem non confundit: quoniam caritas Dei diffusa est in cordibus nostris per Spiritum sanctum, qui datus est nobis . Quis huic nocebit? Quis hunc subiugabit? Homo qui prosperis rebus proficit, asperis quid profecerit discit. Cum enim mutabilium bonorum adest copia, non eis confidit; sed cum subtrahuntur, agnoscit utrum eum non ceperint: quia plerumque cum adsunt nobis, putamus quod non ea diligamus; sed cum abesse ceperint, inuenimus qui simus. Hoc enim sine amore nostro aderat, quod sine dolore discedit. uidetur ergo uincere, cum uincatur, qui superando ad id peruenit, quod cum dolore amissurus est: et uincit cum uinci uideatur, quisquis cedendo ad id peruenit, quod non amittit inuitus.



CAPUT XLuIII.---Que sit perfecta iustitia.

93. Quem ergo delectat libertas, ab amore mutabilium rerum liber esse appetat; et quem regnare  delectat, uni omnium regnatori Deo subditus hereat, plus eum diligendo quam seipsum. Et hec est perfecta iustitia, qua potius potiora, et minus minora diligimus. Sapientem animam atque perfectam talem diligat, qualem illam uidet; stultam non talem, sed quia esse perfecta et sapiens potest: quia nec seipsum debet stultum diligere. Nam qui se diligit stultum, non proficiet ad sapientiam; nec fiet quisquis qualis cupit esse, nisi se oderit qualis est. Sed donec ad sapientiam perfectionemque ueniatur, eo animo ferat stultitiam proximi, quo suam ferret, si stultus esset, et amaret sapientiam. Quapropter si et ipsa superbia uere libertatis et ueri regni umbra est, etiam per ipsam nos commemorat diuina prouidentia quid significemus uitiosi, et quo debeamus redire correcti.



CAPUT XLIX.---De curiositate deinceps, ut hoc uitio admonemur ad contemplandam ueritatem.

94. Iam uero cuncta spectacula, et omnis illa que appellatur curiositas, quid aliud querit quam de rerum cognitione letitiam? Quid ergo admirabilius, quid speciosius ipsa ueritate, ad quam omnis spectator peruenire se cupere confitetur, cum uehementer ne fallatur inuigilat, et inde se iactat si quid acutius ceteris, et uiuacius in spectando cognoscat et iudicet? Ipsum denique prestigiatorem, nichil aliud quam fallaciam profitentem, diligenter intuentur, et cautissime obseruant; et si eluduntur, quia sua non possunt, illius delectantur scientia qui eos eludit. Nam si et ille nesciret quibus causis fallantur intuentes, uel nescire crederetur, pariter erranti nullus plauderet. Si quis autem de populo unus eum deprehenderit, maiorem illo laudem se mereri putat, non ob aliud, nisi quia decipi fallique non potuit. Si autem multis apertus sit, non ille laudatur; sed irridentur ceteri qui talia deprehendere nequeunt. Ita omnis palma cognitioni datur, et artificio, et comprehensioni ueritatis: ad quam nullo modo perueniunt qui foris eam querunt.

95. Itaque in tantas nugas et turpitudines mersi sumus, ut cum interrogati quid sit melius, uerum an falsum, ore uno respondeamus, uerum esse melius; iocis et ludis tamen, ubi nos utique non uera, sed ficta delectant, multo propensius quam preceptis ipsius ueritatis hereamus. Ita nostro iudicio et ore punimur, aliud ratione approbantes, aliud uanitate sectantes. Tamdiu autem est ludicrum et ioculare aliquid, quamdiu nouimus in cuius ueri comparatione rideatur. Sed diligendo talia excidimus a uero, et non iam inuenimus quarum rerum imitamenta sint, quibus tanquam primis pulchris inhiamus, et ab eis recedentes amplexamur nostra phantasmata. Nam redeuntibus nobis ad inuestigandam ueritatem, ipsa in itinere occurrunt, et nos transire non sinunt, nullis uiribus, sed magnis insidiis latrocinantia, non intelligentibus quam late pateat quod dictum est: Cauete a simulacris .

96. Itaque alii per innumerabiles mundos uaga cogitatione uolutati sunt. Alii Deum esse non posse, nisi corpus igneum putauerunt. Alii candorem lucis immense per infinita spatia usquequaque porrectum,  ex una tamen parte quasi nigro quodam cuneo fissum, duo aduersa regna opinantes, et talia rebus constituentes principia, cum suis phantasmatibus fabulati sunt. Quos si iurare cogam utrum hec uera esse sciant, fortasse non audeant, sed uicissim dicant: Tu igitur ostende quid uerum sit. Quibus si nichil respondeam, nisi ut illam lucem querant, qua eis apparet et certum est aliud esse credere, aliud intelligere; iurarent et ipsi, nec oculis uideri posse istam lucem, nec cum aliqua locorum uastitate cogitari, et nusquam non presto esse querentibus, et nichil ea certius atque serenius inueniri.

97. Que rursus omnia, que de hac luce mentis nunc a me dicta sunt, nulla alia quam eadem luce manifesta sunt. Per hanc enim intelligo uera esse que dicta sunt, et hec me intelligere per hanc rursus intelligo. Et hoc rursus et rursus cum quisque se aliquid intelligere intelligit, et idipsum rursus intelligit, in infinitum pergere intelligo, et nulla hic esse spatia cuiusquam tumoris aut uolubilitatis intelligo: intelligo etiam non me posse intelligere, nisi uiuam, et me uiuaciorem intelligendo fieri, certius intelligo. Aeterna enim uita uitam temporalem uiuacitate ipsa superat: nec quid sit eternitas, nisi intelligendo conspicio. Mentis quippe aspectu omnem mutabilitatem ab eternitate seiungo, et in ipsa eternitate nulla spatia temporis cerno; quia spatia temporis preteritis et futuris rerum motibus constant. Nihil autem preterit in eterno, et nichil futurum est; quia et quod preterit, esse desinit, et quod futurum est, nondum esse cepit: eternitas autem, tantummodo est; nec fuit, quasi iam non sit; nec erit, quasi adhuc non sit. Quare sola ipsa uerissime dicere potuit humane menti, Ego sum qui sum; et de illa uerissime dici potuit, Misit me, qui est .



CAPUT L.---Scripturarum et interpretationum ratio. Allegoria quadruplex.

98. Cui si nondum possumus inherere, obiurgemus saltem nostra phantasmata, et tam nugatorios et deceptorios ludos de spectaculo mentis eiiciamus. Utamur gradibus quos nobis diuina prouidentia fabricare dignata est. Cum enim figmentis ludicris nimium delectati euanesceremus in cogitationibus nostris, et totam uitam in quedam uana somnia uerteremus; rationali creatura [1 1Kb] seruiente legibus suis, per sonos ac litteras, ignem, fumum, nubem, columnam, quasi quedam uerba uisibilia, cum infantia nostra parabolis ac similitudinibus quodammodo ludere, et interiores oculos nostros luto huiuscemodi curare non aspernata est ineffabilis misericordia Dei.

99. Distinguamus ergo quam fidem debeamus historie, quam fidem debeamus intelligentie, quid mandemus  memorie, uerum esse nescientes. sed credentes tamen. Et ubi sit uerum, quod non uenit et transit, sed semper eodem modo manet. Qui sit modus interpretande allegorie, que per sapientiam dicta creditur in Spiritu sancto: utrum a uisibilibus antiquioribus ad uisibilia recentiora eam perducere sufficiat; an usque ad anime affectiones atque naturam, an usque ad incommutabilem eternitatem: an alie significent gesta uisibilia, alie motus animorum, alie legem eternitatis; an alique inueniantur, in quibus hec omnia uestiganda sint. Et que sit stabilis fides, siue historica et temporalis, siue spiritualis et eterna, ad quam omnis interpretatio auctoritatis dirigenda sit. Et quid prosit ad intelligenda et obtinenda eterna, ubi finis est omnium bonarum actionum, fides rerum temporalium. Et quid intersit inter allegoriam historie, et allegoriam facti, et allegoriam sermonis, et allegoriam sacramenti. Et quomodo ipsa locutio diuinarum Scripturarum secundum cuiusque lingue proprietatem accipienda sit. Habet enim omnis lingua sua quedam propria genera locutionum, que cum in aliam linguam transferuntur, uidentur absurda. Quid prosit tanta loquendi humilitas, ut non solum ira Dei, et tristitia, et a somno expergefactio, et memoria, et obliuio, et alia nonnulla que in bonos homines cadere possunt, sed etiam penitentie, zeli, crapule nomina, et alia huiusmodi in sacris Libris inueniantur. Et utrum oculi Dei, et manus, et pedes, et alia huius generis membra, que in Scripturis nominantur, ad uisibilem formam humani corporis referenda sint; an ad significationes intelligibilium et spiritualium potentiarum, sicut galea, et scutum, et gladius, et cingulum, et cetera talia. Et quod maxime querendum est, quid prosit generi humano, quod sic nobiscum per rationalem, et genitalem, et corporalem creaturam sibi seruientem diuina prouidentia locuta est. Quo uno cognito, omnis ab animis proteruitas  puerilis excluditur, et introducitur sacrosancta religio.



CAPUT LI.---Scripturarum perscrutatio in curiositatis medelam.

100. Omissis igitur et repudiatis nugis theatricis et peticis, diuinarum Scripturarum consideratione et tractatione pascamus animum atque potemus uane curiositatis fame ac siti fessum et estuantem, et inanibus phantasmatibus, tanquam pictis epulis, frustra refici satiarique cupientem: hoc uere liberali, et ingenuo ludo salubriter erudiamur. Si nos miracula spectaculorum, et pulchritudo delectant, illam desideremus uidere Sapientiam, que pertendit a fine usque ad finem fortiter, et disponit omnia suauiter . Quid enim mirabilius, ui incorporea mundum corporeum fabricante et administrante? aut quid pulchrius ordinante et ornante?



CAPUT LII.---Et curiositas et alia uitia sunt occasio ad uirtutem.

101. Si autem omnes fatentur per corpus ista sentiri, et animum meliorem esse quam corpus, nichilne per se animus ipse conspiciet, aut quod conspiciet  potest esse, nisi multo excellentius longeque prestantius? Imo uero commemorati [1 1Kb] ab iis que iudicamus, intueri quid sit secundum quod iudicamus, et ab operibus artium conuersi ad legem artium, eam speciem mente contuebimur, cuius comparatione feda sunt que ipsius benignitate sunt pulchra. Inuisibilia enim Dei, a creatura mundi, per ea que facta sunt, intellecta conspiciuntur, et sempiterna eius uirtus et diuinitas . Hec est a temporalibus ad eterna regressio, et ex uita ueteris hominis in nouum hominem reformatio. Quid est autem unde homo commemorari non possit ad uirtutes capessendas, quando de ipsis uitiis potest? Quid enim appetit curiositas nisi cognitionem, que certa esse non potest, nisi rerum eternarum et eodem modo se semper habentium? Quid appetit superbia nisi potentiam, que refertur ad agendi facilitatem, quam non inuenit anima perfecta nisi Deo subdita [2 1Kb] , et ad eius regnum summa caritate conuersa? Quid appetit uoluptas corporis nisi quietem, que non est nisi ubi nulla est indigentia et nulla corruptio? Cauendi sunt ergo inferiores inferi, id est post hanc uitam pene grauiores, ubi nulla potest esse commemoratio ueritatis, quia nulla ratiocinatio: ideo nulla ratiocinatio, quia non eam perfundit lumen uerum, quod illuminat omnem hominem uenientem in hunc mundum . Quare festinemus, et ambulemus cum dies presto est, ne nos tenebre comprehendant . Festinemus a secunda morte liberari , ubi nemo est qui memor Dei sit, et ab inferno, ubi nemo confitebitur Deo .



CAPUT LIII.---Scopi stultorum ac sapientium diuersi.

102. Sed miseri homines, quibus cognita uilescunt, et nouitatibus gaudent, libentius discunt quam norunt, cum cognitio sit finis discendi. Et quibus uilis est facilitas actionis, libentius certant quam uincunt, cum uictoria sit finis certandi. Et quibus uilis est corporis salus, malunt uesci quam satiari, et malunt frui genitalibus membris quam nullam talem commotionem pati; inueniuntur etiam qui malunt dormire quam non dormitare: cum omnis illius uoluptatis sit finis, non esurire ac sitire, et non desiderare concubitum, et non esse corpore fatigato.

103. Quare qui fines ipsos desiderant, prius curiositate carent, cognoscentes eam esse certam cognitionem que intus est, et ea perfruentes quantum in hac uita queunt. Deinde accipiunt actionis facilitatem peruicacia posita, scientes maiorem esse facilioremque uictoriam, non resistere animositati cuiusquam; et hoc, quantum in hac uita queunt, sentiunt: postremo, etiam quietem corporis, abstinendo ab iis rebus sine quibus agi hec uita potest; ita gustant quam suauis est Dominus. Nec erit dubium [3 1Kb] quid post hanc uitam  futurum sit; et perfectionis sue fide, spe, caritate nutriuntur. Post hanc autem uitam et cognitio perficietur; quia ex parte nunc scimus, cum autem uenerit quod perfectum est, non erit ex parte : et pax omnis aderit; nunc enim alia lex in membris meis repugnat legi mentis mee, sed liberabit nos de corpore mortis huius gratia Dei per Iesum Christum Dominum nostrum ; quia ex magna parte concordamus cum aduersario, dum cum illo sumus in uia: et tota sanitas, et nulla indigentia, et nulla fatigatio aderit corpori; quia corruptibile hoc, tempore atque ordine suo quo resurrectio carnis futura est, induetur incorruptione . Non mirum autem, si hoc dabitur iis qui in cognitione solam ueritatem amant, et in actione solam pacem, et in corpore solam sanitatem. Hoc enim in eis perficietur post hanc uitam, quod in hac uita plus diligunt.



CAPUT LIu.---Supplicia damnatorum quam habeant rationem ad eorum uitia.

104. Qui ergo male utuntur tanto mentis bono, ut extra eam uisibilia magis appetant, quibus ad conspicienda [1 1Kb] et diligenda intelligibilia commemorari debuerunt, dabuntur eis exteriores tenebre. Harum quippe initium est carnis prudentia, et sensuum corporeorum imbecillitas. Et qui certaminibus delectantur, alienabuntur a pace, et summis difficultatibus implicabuntur. Initium enim summe difficultatis est bellum atque contentio. Et hoc significare arbitror, quod ligantur ei manus et pedes, id est, facilitas omnis aufertur operandi. Et qui sitire et esurire uolunt, et in libidinem ardescere et defatigari, ut libenter edant, et bibant, et concumbant, et dormiant, amant indigentiam, quod est initium summorum dolorum. Perficietur ergo in eis quod amant, ut ibi sint ubi eis sit ploratus [2 1Kb] et stridor dentium .

105. Plures enim sunt qui hec omnia simul uitia diligunt, et quorum uita est spectare, contendere, manducare, bibere, concumbere, dormire, et in cogitatione sua nichil aliud quam phantasmata, que de tali uita colligunt, amplexari; et ex eorum fallacia, superstitionis uel impietatis regulas figere, quibus decipiuntur, et quibus inherent, etiam si ab illecebris carnis se abstinere conentur. Quia non bene utuntur talento sibi commisso, id est mentis acie, qua uidentur omnes, qui docti aut urbani aut faceti nominantur, excellere. Sed habent eam in sudario ligatam, aut in terra obrutam, id est delicatis et superfluis rebus, aut terrenis cupiditatibus inuolutam et oppressam. Ligabuntur ergo his manus et pedes, et mittentur in tenebras exteriores; ibi erit ploratus et stridor dentium. Non quia ipsa dilexerunt;  sed quia illa que dilexerunt, initia sunt istorum, et necessario dilectores suos ad ista perducunt. Qui enim magis amant ire quam redire aut peruenire, in longinquiora mittendi sunt; quoniam caro sunt, et spiritus ambulans et non reuertens.

106. Qui uero bene utitur uel ipsis quinque sensibus  corporis ad credenda et predicanda opera Dei, et nutriendam caritatem ipsius, uel actione uel cognitione ad pacificandam naturam suam, et cognoscendum Deum, intrat in gaudium Domini sui. Propterea talentum quod male utenti aufertur, illi datur qui talentis quinque bene usus est : non quia transferri potest acumen intelligentie, sed ita significatum est posse hoc amittere negligentes et impios ingeniosos, et ad eam peruenire diligentes et pios, quamuis ingenio tardiores. Non enim datum est illud talentum ei qui acceperat duo; habet enim et hoc, qui iam in actione et cognitione bene uiuit: sed ei qui acceperat quinque. Nondum enim habet ad eterna contemplanda idoneam mentis aciem, qui uisibilibus tantum, id est temporalibus credit: sed habere potest, qui horum omnium sensibilium Deum artificem laudat, et eum persuadet fide, et exspectat spe, et querit caritate.



CAPUT Lu.---Epilogus exhortans ad ueram religionem, et a falsa deterrens. Qualis erat Manicheorum religio. Opiniones false de diis. uera religio.

107. Que cum ita sint, hortor uos, homines karissimi et proximi mei, meque ipsum hortor uobiscum, ut ad id quo nos per sapientiam suam Deus hortatur, quanta possumus celeritate curramus. Non diligamus mundum, quoniam omnia que in mundo sunt, concupiscentia carnis, et concupiscentia oculorum est, et ambitio seculi . Non diligamus per carnis uoluptatem corrumpere atque corrumpi, ne ad miserabiliorem corruptionem dolorum tormentorumque ueniamus. Non diligamus certamina, ne angelis qui talibus gaudent, in potestatem demur, humiliandi, uinciendi, uerberandi. Non diligamus uisibilia spectacula, ne ab ipsa ueritate aberrando et amando umbras, in tenebras proiiciamur.

108. Non sit nobis religio in phantasmatibus nostris. Melius est enim qualecumque uerum, quam omne quidquid pro arbitrio fingi potest; et tamen animam ipsam, quamuis anima uera sit cum falsa imaginatur, colere non debemus. Melior est uera stipula, quam lux inani cogitatione pro suspicantis uoluntate formata; et tamen stipulam, quam sentimus et tangimus, dementis est credere colendam. Non sit nobis religio humanorum operum cultus. Meliores enim sunt ipsi artifices qui talia fabricantur, quos tamen colere non debemus. Non sit nobis religio cultus bestiarum. Meliores enim sunt extremi homines, quos tamen colere non debemus. Non sit nobis religio cultus hominum mortuorum: quia si pie uixerunt, non sic habentur ut tales querant honores; sed illum a nobis coli uolunt, quo illuminante letantur meriti sui nos esse consortes [1 1Kb] . Honorandi ergo sunt propter imitationem, non adorandi propter religionem. Si autem male uixerunt, ubicumque sint non sunt colendi. Non sit nobis religio cultus demonum; quia omnis superstitio cum sit magna pena hominum, et periculosissima turpitudo, honor est ac triumphus illorum.

109. Non sit nobis religio terrarum cultus et aquarum;  quia istis purior et lucidior est er, etiam caliginosus, quem tamen colere non debemus. Non sit nobis religio etiam purioris eris et serenioris cultus: quia luce absente inumbratur; et purior illo est fulgor ignis etiam huius, quem tamen, quoniam pro uoluntate accendimus et exstinguimus, colere utique non debemus. Non sit nobis religio cultus corporum ethereorum atque celestium, que quamuis omnibus ceteris corporibus recte preponantur, melior tamen ipsis est quecumque uita. Quapropter si animata sunt, melior est queuis anima per seipsam, quam corpus quodlibet animatum; et tamen animam uitiosam nemo colendam esse censuerit. Non sit nobis religio cultus illius uite, qua dicuntur arbores uiuere: quoniam nullus sensus in illa est; et ex eo genere est ista qua nostri etiam corporis numerositas agitur, qua etiam capilli et ossa uiuunt, que sine sensu preciduntur: hac autem melior est uita sentiens; et tamen uitam bestiarum colere non debemus.

110. Non sit nobis religio uel ipsa perfecta et sapiens anima rationalis, siue in ministerio uniuersitatis, siue in ministerio partium stabilita, siue que in summis hominibus exspectat commutationem reformationemque portionis sue; quoniam omnis uita rationalis si perfecta est, incommutabili ueritati secum intrinsecus sine strepitu loquenti obtemperat, non obtemperans autem uitiosa fit. Non ergo per se excellit, sed per illam cui libenter obtemperat. Quod ergo colit summus angelus, id colendum est etiam ab homine ultimo, quia ipsa hominis natura id non colendo facta est ultima. Non enim aliunde sapiens angelus, aliunde homo; aliunde ille uerax, aliunde homo; sed ab una incommutabili sapientia et ueritate. Nam id ipsum actum est temporali dispensatione ad salutem nostram, ut naturam humanam ipsa Dei uirtus, et Dei Sapientia incommutabilis, et consubstantialis Patri et ceterna, suscipere dignaretur, per quam nos doceret id esse homini colendum, quod ab omni creatura intellectuali et rationali colendum est. Hoc etiam ipsos optimos Angelos, et excellentissima Dei ministeria uelle credamus, ut unum cum ipsis colamus Deum, cuius contemplatione beati sunt. Neque enim et nos uidendo angelum beati sumus; sed uidendo ueritatem, qua etiam ipsos diligimus Angelos, et his congratulamur. Nec inuidemus quod ea paratiores, uel nullis molestiis interpedientibus perfruuntur: sed magis eos diligimus, quoniam et nos tale aliquid sperare a communi Domino iussi sumus. Quare honoramus eos caritate, non seruitute. Nec eis templa construimus: nolunt enim se sic honorari a nobis; quia nos ipsos cum boni sumus, templa summi Dei esse nouerunt. Recte itaque scribitur, hominem ab angelo prohibitum ne se adoraret, sed unum Dominum sub quo ei esset et ille conseruus .

111. Qui autem nos inuitant ut sibi seruiamus, et tanquam deos colamus, similes sunt superbis hominibus, quibus si liceat, similiter coli uolunt: sed istos homines perpeti minus, illos uero colere magis periculosum est. Omnis enim hominum dominatus in homines,  aut dominantium aut seruientium morte finitur: seruitus autem sub angelorum malorum superbia, propter ipsum tempus quod est post mortem magis metuenda est. Illud etiam cuiuis cognoscere facile est, quod sub homine dominante liberas cogitationes habere concessum est: illos autem dominos in mentibus ipsis formidamus, qui unus est oculus intuende ac percipiende ueritatis. Quare si omnibus potestatibus, que dantur hominibus ad regendam rempublicam, pro nostro uinculo subditi sumus, reddentes Cesari quod Cesaris est, et Deo quod Dei est , non est metuendum ne hoc post mortem nostram aliquis exigat. Et aliud est seruitus anime, aliud seruitus corporis. Iusti autem homines, et in uno Deo habentes omnia gaudia sua, quando per eorum facta Deus benedicitur, congratulantur laudantibus: cum uero ipsi tanquam ipsi laudantur, corrigunt errantes quos possunt; quos autem non possunt, non eis gratulantur, et ab illo uitio corrigi uolunt. Quibus si similes, uel etiam mundiores atque sanctiores sunt boni Angeli, et omnia sancta Dei ministeria; quid metuimus ne aliquem illorum offendamus, si non superstitiosi fuerimus, cum ipsis adiuuantibus ad unum Deum tendentes, et ei uni religantes animas nostras, unde religio dicta creditur, omni superstitione careamus  ?

112. Ecce unum Deum colo, unum omnium Principium, et Sapientiam qua sapiens est quecumque anima sapiens est, et ipsum Munus quo beata sunt quecumque beata sunt. Quisquis Angelorum diligit hunc Deum, certus sum quod etiam me diligit. Quisquis in illo manet, et potest humanas preces sentire, in illo me exaudit. Quisquis ipsum habet bonum suum, in ipso me adiuuat, nec mihi eius participationem potest inuidere. Dicant ergo mihi adoratores, aut adulatores partium mundi, quem non optimum sibi concillet, qui hoc unum colit, quod omnis optimus diligit, et cuius cognitione gaudet, et ad quod principium recurrendo fit optimus. Quisquis uero angelus excessus suos diligit, et ueritati esse subditus non uult, et priuato suo letari cupiens a communi omnium bono et uera beatitudine  lapsus est [1 1Kb] , cui omnes mali subiugandi et premendi, nullus autem bonus nisi exercendus in potestatem datur; nullo dubitante non est colendus; cuius letitia est nostra miseria et cuius damnum est nostra reuersio.

113. Religet ergo nos religio uni omnipotenti Deo; quia inter mentem nostram qua illum intelligimus Patrem, et ueritatem, id est lucem interiorem per quam illum intelligimus, nulla interposita creatura est. Quare ipsam quoque ueritatem nulla ex parte dissimilem in ipso, et cum ipso ueneremur, que forma est omnium, que ab uno facta sunt, et ad unum nituntur. Unde apparet spiritualibus animis, per hanc formam esse facta omnia, que sola implet quod appetunt omnia. Que tamen omnia neque fierent a Patre per Filium, neque suis finibus salua essent, nisi Deus summe bonus esset: qui et nulli nature, que ab ipso bona esse posset, inuidit; et in bono ipso alia quantum uellent, alia quantum possent, ut manerent dedit. Quare ipsum Donum Dei cum Patre et Filio eque incommutabile colere et tenere nos conuenit: unius substantie Trinitatem, unum Deum a quo sumus, per quem sumus, in quo sumus: a quo discessimus, cui dissimiles facti sumus, a quo perire non permissi sumus: principium ad quod recurrimus, et formam quam sequimur, et gratiam qua reconciliamur: unum Deum quo auctore conditi sumus, et similitudinem eius per quam ad unitatem formamur [2 1Kb] , et pacem qua unitati adheremus: Deum qui dixit, Fiat ; et uerbum per quod factum est omne quod substantialiter et naturaliter factum est; et Donum benignitatis eius, quo placuit et conciliatum est auctori suo, ut non interiret quidquid ab eo per uerbum factum est: unum Deum quo creatore uiuimus, per quem reformati sapienter uiuimus, quem diligentes et quo fruentes beate uiuimus: unum Deum ex quo omnia, per quem omnia, in quo omnia, ipsi gloria in secula seculorum. Amen .



[DE GENESI CONTRA MANICHAEOS.]





DE SEQUENTIBUS DUOBUS LIBRIS DE GENESI CONTRA MANICHAEOS  .


S. AUGUSTINUS IN LIB. uIII DE GENESI AD LITT., CAP. II.

Contra Manicheos, qui has litteras ueteris Testamenti non aliter quam oportet accipiendo errant, sed omnino non accipiendo et detestando blasphemant, duos conscripsi libros recenti tempore conuersionis mee; cito uolens eorum uel confutare deliramenta, uel erigere intentionem ad querendum in Litteris quas oderunt, christianam et euangelicam fidem. Et quia non mihi tunc occurrebant omnia quemadmodum proprie possent accipi, magisque non posse accipi uidebantur, aut uix posse aut difficile; ne retardarer, quid figurate significarent ea, que ad litteram non potui inuenire, quanta ualui breuitate et perspicuitate explicaui, ne uel multa lectione uel disputationis obscuritate deterriti, in manus ea sumere non cararent.





[1Kb] S. AURELII AUGUSTINI HIPPONENSIS EPISCOPI DE GENESI CONTRA MANICHAEOS LIBRI DUO  . [1Kb] [1Kb] 



LIBER PRIMUS. In quo a Manicheorum calumnis uindicatur initium Geneseos, scilicet ab hocce uersiculo, cap. 1: In principio creauit Deus celum et terram, usque ad uersiculum 2, cap. 2, quo Deus septimo Die requieuisse dicitur.



CAPUT PRIMUM.---In ueteris Legis defensionem contra Manicheos scripturus est stilo ad imperitiorum captum demisso.


1. Si eligerent Manichei quos deciperent, eligeremus et nos uerba quibus eis responderemus: cum uero illi et doctos litteris, et indoctos errore suo persequantur, et cum promittunt ueritatem, a ueritate conentur auertere; non ornato politoque sermone, sed rebus manifestis conuincenda est uanitas eorum. Placuit enim mihi quorumdam uere christianorum sententia, qui cum sint eruditi liberalibus litteris, tamen alios libros nostros, quos aduersus Manicheos edidimus, cum legissent, uiderunt eos ab imperitioribus, aut non aut difficile intelligi, et me beneuolentissime monuerunt ut communem loquendi consuetudinem non desererem, si errores illos tam perniciosos ab animis etiam imperitorum expellere cogitarem. Hunc enim sermonem usitatum et simplicem etiam docti intelligunt, illum autem indocti non intelligunt.

2. Solent ergo Manichei Scripturas ueteris Testamenti, quas non nouerunt, uituperare, et ea uituperatione infirmos et paruulos nostros, non inuenientes quomodo sibi respondeant, irridere atque decipere: quia nulla Scriptura est, que non apud eos qui illam non intelligunt, facile possit reprehendi. Sed ideo diuina prouidentia multos diuersi erroris hereticos esse permittit, ut cum insultant nobis, et interrogant nos ea que nescimus, uel sic excutiamus pigritiam, et diuinas Scripturas nosse cupiamus. Propterea et Apostolus dicit: Oportet hereses esse [1 1Kb] , ut probati manifesti fiant inter uos . Illi enim Deo probati sunt, qui bene possunt docere: sed manifesti hominibus esse non possunt, nisi cum docent; docere autem nolunt, nisi eos qui doceri querunt [2 1Kb] . Sed multi  ad querendum pigri sunt, nisi per molestias et insultationes hereticorum quasi de somno excitentur, et de imperitia sua erubescant sibi, et de illa imperitia sua periclitari se sentiant. Qui homines si bone sunt fidei, non cedunt hereticis [1 1Kb] , sed quid eis respondeant diligenter inquirunt. Nec eos deserit Deus, ut petentes accipiant, et querentes inueniant, et pulsantibus aperiatur . Qui autem desperant se posse in catholica disciplina inuenire quod querunt, atteruntur erroribus; et si perseueranter inquirunt, ad ipsos fontes a quibus aberrauerunt, post magnos labores fatigati atque sitientes, et pene mortui reuertuntur.



CAPUT II.---uersiculus 1, cap. 1 Geneseos, uindicatur contra obtrectantes, quid faceret Deus ante mundi creationem et unde subito placuerit ei mundum creare.

3. Primum ergo librum ueteris Testamenti, qui inscribitur Genesis, sic solent Manichei reprehendere. Quod scriptum est, In principio fecit Deus celum et terram, querunt, in quo principio; et dicunt: Si in principio aliquo temporis fecit Deus celum et terram, quid agebat antequam faceret celum et terram? et quid ei subito placuit facere, quod nunquam antea fecerat per tempora eterna? His respondemus, Deum in principio fecisse celum et terram, non in principio temporis, sed in Christo, cum uerbum esset apud Patrem, per quod facta et in quo facta sunt omnia . Dominus enim noster iehsu Christus, cum eum Iudei interrogassent quis esset, respondit, Principium, quia et loquor uobis . Sed etsi in principio temporis Deum fecisse celum et terram credamus, debemus utique intelligere quod ante principium temporis non erat tempus. Deus enim fecit et tempora: et ideo antequam faceret tempora, non  erant tempora. Non ergo possumus dicere fuisse aliquod tempus quando Deus nondum aliquid fecerat. Quomodo enim erat tempus quod Deus non fecerat, cum omnium temporum ipse sit fabricator? Et si tempus cum celo et terra esse cepit, non potest inueniri tempus quo Deus nondum fecerat celum et terram. Cum autem dicitur, Quid ei placuit subito, sic dicitur, quasi aliqua tempora transierint, quibus Deus nichil operatus est. Non enim transire poterat tempus, quod nondum fecerat Deus; quia non potest esse operator temporum, nisi qui est ante tempora. Certe et ipsi Manichei legunt apostolum Paulum, et laudant et honorant; et eius Epistolas male interpretando multos decipiunt. Dicant ergo nobis quid dixerit apostolus Paulus, Agnitionem ueritatis que est secundum pietatem Dei in spem uite eterne, quam promisit non mendax Deus ante tempora eterna : eterna enim tempora quid ante se habere potuerunt? Hoc ergo cogantur exponere, ut intelligant se non intelligere, cum temere uolunt reprehendere quod diligenter querere debuerunt.

4. Si autem non dicunt, Quid placuit Deo subito facere celum et terram, sed tollunt inde, subito; et hoc tantum dicunt, Quid placuit Deo facere celum et terram? Non enim ceuum Deo mundum istum dicimus, quia non eius eternitatis est hic mundus, cuius eternitatis est Deus: mundum quippe fecit Deus, et sic cum ipsa creatura quam Deus fecit, tempora esse ceperunt; et ideo dicuntur tempora eterna. Non tamen sic sunt eterna tempora quomodo eternus est Deus, quia Deus est ante tempora, qui fabricator est temporum: sicut omnia que fecit Deus bona sunt ualde, sed non sic bona sunt, quomodo bonus est Deus, quia ille fecit, hec autem facta sunt: nec ea genuit de seipso, ut hoc essent quod ipse est; sed ea fecit de nichilo, ut non essent equalia, nec ei a quo facta sunt; nec Filio eius per quem facta sunt; iustum est enim [1 1Kb] . Si ergo isti dixerint, Quid placuit Deo facere celum et terram? respondendum est eis, ut prius discant uim uoluntatis humane, qui uoluntatem Dei nosse desiderant. Causas enim uoluntatis Dei scire querunt, cum uoluntas Dei omnium que sunt, ipsa sit causa. Si enim habet causam uoluntas Dei, est aliquid quod antecedat uoluntatem Dei, quod nefas est credere. Qui ergo dicit, Quare fecit Deus celum et terram? respondendum est ei, Quia uoluit. uoluntas enim Dei causa est celi et terre, et ideo maior est uoluntas Dei quam celum et terra. Qui autem dicit, Quare uoluit facere celum et terram? maius aliquid querit quam est uoluntas Dei: nichil autem maius inueniri potest. Compescat ergo se humana temeritas, et id quod non est non querat, ne id quod est non inueniat. Et si uoluntatem Dei nosse quisquam desiderat, fiat amicus Deo: quia si uoluntatem hominis nosse quisquam uellet, cuius amicus non esset, omnes eius impudentiam ac stultitiam deriderent. Non autem quisquam efficitur amicus Dei, nisi purgatissimis moribus, et illo fine precepti de quo Apostolus  dicit, Finis autem precepti est caritas de corde puro, et conscientia bona, et fide non ficta : quod isti si haberent, non essent heretici.



CAPUT III.---Defenditur uers. 2.

5. Quod autem sequitur in libro Geneseos, Terra autem erat inuisibilis et incomposita, sic reprehendunt Manichei, ut dicant: Quomodo fecit Deus in principio celum et terram, si iam et terra erat inuisibilis et incomposita? Ita, cum uolunt Scripturas diuinas prius uituperare quam nosse, etiam res apertissimas non intelligunt. Quid enim manifestius dici potuit, quam hoc dictum est, In principio fecit Deus celum et terram; terra autem erat inuisibilis et incomposita; id est, In principio fecit Deus celum et terram; terra autem ipsa quam fecit Deus, inuisibilis erat et incomposita, antequam Deus omnium rerum formas locis et sedibus suis ordinata distinctione disponeret: antequam diceret, Fiat lux, et, Fiat firmamentum, et Congregentur aque, et, Appareat arida, et cetera que in eodem libro sic exponuntur per ordinem, quemadmodum possint ea paruuli capere? Que omnia continent tam magna mysteria, ut quisquis ea didicerit, omnium hereticorum uanitatem uel doleat quia homines sunt, uel derideat quia superbi sunt.

6. Sequitur in eodem libro, Et tenebre erant super abyssum. Quod Manichei reprehendunt dicentes: In tenebris ergo erat Deus, antequam faceret lucem? uere ipsi sunt in tenebris ignorantie, et ideo non intelligunt lucem, in qua Deus erat antequam faceret istam lucem. Non enim norunt isti lucem, nisi quam carneis oculis uident. Et ideo istum solem, quem pariter non solum cum bestiis maioribus, sed etiam cum muscis et uermiculis cernimus, illi sic colunt ut particulam dicant esse lucis illius in qua habitat Deus. Sed nos intelligamus aliam lucem esse in qua Deus habitat, unde est illud lumen de quo in Euangelio legitur, Erat lumen uerum, quod illuminat omnem hominem uenientem in hunc mundum . Nam solis istius lumen non illuminat omnem hominem, sed corpus hominis et mortales oculos, in quibus nos uincunt aquilarum oculi, qui solem istum multo melius quam nos dicuntur aspicere. Illud autem lumen non irrationabilium auium [1 1Kb] oculos pascit, sed pura corda eorum qui Deo credunt, et ab amore uisibilium rerum et temporalium se ad eius precepta implenda conuertunt. Quod omnes homines possunt si uelint  , quia illud lumen omnem hominem illuminat uenientem in hunc mundum. Ergo tenebre erant super abyssum antequam lux ista fieret: de qua consequenter hoc loco dicitur.



CAPUT Iu.---In defensionem uers. 3 ostenditur tenebras nichil esse.

7. Et dixit Deus, Fiat lux. Quia ubi lux non est, tenebre sunt, non quia aliquid sunt tenebre, sed ipsa lucis absentia tenebre dicuntur. Sicut silentium non aliqua res est, sed ubi sonus non est, silentium  dicitur. Et nuditas aliqua res non est, sed in corpore ubi tegumentum non est, nuditas dicitur. Et inanitas non est aliquid, sed locus ubi corpus non est, inanis dicitur. Sic tenebre non aliquid sunt, sed ubi lux non est, tenebre dicuntur. Hoc ideo dicimus, quia solent dicere: Unde erant ipse tenebre super abyssum, antequam faceret Deus lucem? quis illas fecerat uel genuerat? aut si nemo fecerat uel genuerat eas, eterne erant tenebre. Quasi aliquid sint tenebre: sed, ut dictum est, lucis absentia hoc nomen accepit. Sed quia ipsi fabulis suis decepti crediderunt gentem esse tenebrarum, in qua et corpora et formas et animas in illis corporibus fuisse arbitrantur, ideo putant quod tenebre aliquid sint: et non intelligunt non sentiri tenebras, nisi quando non uidemus, sicut non sentitur silentium, nisi quando non audimus. Sicut autem silentium nichil est, sic et tenebre nichil sunt. Sicut autem isti dicunt gentem tenebrarum contra lucem Dei pugnasse; sic potest et alius similiter uanus dicere, gentem silentiorum contra uocem Dei pugnasse. Sed illas uanitates modo non suscepimus refellere atque conuincere. Nunc enim ea que reprehendunt in ueteri Testamento, statuimus defendere quantum uires Dominus prestare dignatur, et in eis ostendere contra ueritatem Dei nichil ualere hominum cecitatem.



CAPUT u.---Ut intelligendum quod Spiritus Dei superferebatur super aquas iuxta uers. 2.

8. Quod autem scriptum est, Et Spiritus Dei superferebatur super aquam, sic solent Manichei reprehendere, ut dicant: Aqua ergo erat habitaculum Spiritus Dei, et ipsa continebat Spiritum Dei? Totum conantur peruersa mente peruertere, et excecantur malitia sua. Cum enim dicimus, Sol superfertur super terram, numquid hoc intelligi uolumus, quod in terra habitet sol, et terra solem contineat? Et tamen non sic Spiritus Dei superferebatur super aquam, sicut superfertur sol super terram; sed alio modo quem pauci intelligunt. Non enim per spatia locorum superferebatur aque ille Spiritus, sicut sol terre superfertur; sed per potentiam inuisibilis sublimitatis sue. Dicant autem nobis isti, quomodo iis rebus que fabricande sunt, superferatur uoluntas fabri. Quod si hec humana et quotidiana non comprehendunt, timeant Deum, et simplici corde quod non intelligunt querant, ne cum uolunt uerbis sacrilegis concidere ueritatem quam uidere non possunt, redeat illis securis in crura. Nam illa concidi non potest que incommutabilis manet; sed quecumque plage in illam emisse fuerint repercutiuntur, et maiore ictu redeunt in eos qui cedere audent, quod credere deberent, ut intelligere mererentur.

9. Deinde querunt, et insultando interrogant: Unde erat ipsa aqua super quam ferebatur Spiritus Dei? numquid enim superius scriptum est quod Deus aquam fecerit? Hoc si pie quererent, inuenirent quemadmodum intelligendum esset. Non enim aqua sic appellata est hoc loco, ut hec a nobis intelligatur quam uidere iam possumus et tangere: quomodo nec  terra que incomposita et inuisibilis dicta est, talis erat qualis ista que iam uideri et tractari potest. Sed illud quod dictum est, In principio fecit Deus celum et terram, celi et terre nomine uniuersa creatura significata est, quam fecit et condidit Deus. Ideo autem nominibus uisibilium rerum hec appellata sunt, propter paruulorum infirmitatem, qui minus idonei sunt inuisibilia comprehendere. Primo ergo materia facta est confusa et informis, unde omnia fierent que distincta atque formata sunt, quod credo a Grecis chaos appellari. Sic enim et alio loco legimus dictum in laudibus Dei, Qui fecisti mundum de materia informi : quod aliqui codices habent, de materia inuisa.



CAPUT uI.---Materies informis ex nichilo, et ex illa omnia.

10. Et ideo Deus rectissime creditur omnia de nichilo fecisse, quia etiamsi omnia formata de ista materia facta sunt, hec ipsa materia tamen de omnino nichilo facta est. Non enim debemus esse similes istis qui omnipotentem Deum non credunt aliquid de nichilo facere potuisse, cum considerant fabros et quoslibet opifices non posse aliquid fabricare, nisi habuerint unde fabricent. Et ligna enim adiuuant fabrum, et argentum adiuuat argentarium, et aurum aurificem, et terra figulum adiuuat ut possit perficere opera sua. Si enim non adiuuentur ea materia unde aliquid faciunt, nichil possunt facere, cum materiam ipsam ipsi non faciant. Non enim faber lignum facit, sed de ligno facit aliquid: sic et ceteri omnes huiusmodi opifices. Omnipotens autem Deus nulla re adiuuandus erat, quam ipse non fecerat, ut quod uolebat efficeret. Si enim ad eas res quas facere uolebat, adiuuabat eum aliqua res quam ipse non fecerat, non erat omnipotens: quod sacrilegum est credere.



CAPUT uII.---Informis materia uariis nominibus designata.

11. Informis ergo illa materia quam de nichilo Deus fecit, appellata est primo celum et terra, et dictum est, In principio fecit Deus celum et terram; non quia iam hoc erat, sed quia hoc esse poterat: nam et celum scribitur postea factum. Quemadmodum si semen arboris considerantes, dicamus ibi esse radices, et robur, et ramos, et fructus, et folia; non quia iam sunt, sed quia inde futura sunt: sic dictum est, In principio fecit Deus celum et terram, quasi semen celi et terre, cum in confuso adhuc esset celi et terre materia; sed quia certum erat inde futurum esse celum et terram, iam et ipsa materia celum et terra appellata est. Isto genere locutionis etiam Dominus loquitur, cum dicit, Iam non dicam uos seruos, quia seruus nescit quid faciat dominus eius. uos autem dixi amicos, quia omnia que audiui a Patre meo, nota feci uobis : non quia iam factum erat, sed quia certissime futurum erat. Nam post paululum dicit illis: Adhuc multa habeo uobis dicere, sed non potestis portare modo . Utquid ergo dixerat, Omnia que audiui a Patre meo, nota feci uobis; nisi quia se sciebat hoc esse facturum? Sic etiam celum  et terra potuit dici materia unde nondum erat factum celum et terra, sed tamen non erat aliunde faciendum. Innumerabiles tales locutiones in Scripturis diuinis inueniuntur. Sicut in consuetudine sermonis nostri, cum id quod certissime speramus futurum dicimus, Iam factum puta.

12. Hanc autem adhuc informem materiam, etiam terram inuisibilem atque incompositam uoluit appellare, quia inter omnia elementa mundi terra uidetur minus speciosa quam cetera. Inuisibilem autem dixit, propter obscuritatem; et incompositam, propter informitatem. Eamdem ipsam materiam etiam aquam appellauit, super quam ferebatur Spiritus Dei, sicut superfertur rebus fabricandis uoluntas artificis. Quod etsi paucorum intelligentia potest attingere, humanis tamen uerbis, nescio utrum uel a paucis hominibus, possit exponi. Propterea uero non absurde etiam aqua dicta est ista materia, quia omnia que in terra nascuntur, siue animalia, siue arbores uel herbe, et si qua similia, ab humore incipiunt formari atque nutriri. Hec ergo nomina omnia, siue celum et terra, siue terra inuisibilis et incomposita et abyssus cum tenebris, siue aqua super quam Spiritus ferebatur, nomina sunt informis materie: ut res ignota notis uocabulis insinuaretur imperitioribus; et non uno uocabulo, sed multis, ne si unum esset, hoc putaretur esse quod consueuerant homines in illo uocabulo intelligere. Dictum est ergo celum et terra, quia inde futurum erat celum et terra. Dicta est terra inuisibilis et incomposita et tenebre super abyssum, quia informis erat, et nulla specie cerni aut tractari poterat, etiamsi esset homo qui uideret atque tractaret. Dicta est aqua, quia facilis et ductilis subiacebat operanti, ut de illa omnia formarentur. Sed sub his omnibus nominibus materia erat inuisa et informis, de qua Deus condidit mundum.



CAPUT uIII.---Reprimitur Manicheorum calumnia de uers. 4.

13. Et dixit Deus, Fiat lux. Et facta est lux. Hoc non solent reprehendere Manichei, sed illud quod sequitur, Et uidit Deus lucem quia bona est. Dicunt enim: Ergo non nouerat Deus lucem, aut non nouerat bonum. Miseri homines, quibus displicet, quod Deo placuerunt opera sua, cum uideant etiam hominem artificem, uerbi gratia, lignarium fabrum, quamuis in comparatione sapientie et potentie Dei pene nullus sit, tamen tam diu lignum cedere atque tractare dolando, asciando, planando, uel tornando atque poliendo quousque ad artis regulas perducatur, quantum potest, et placeat artifici suo. Numquid ergo quia placet ei quod fecit, ideo non nouerat bonum? Prorsus nouerat intus in animo, ubi ars ipsa pulchrior est, quam illa que arte fabricantur. Sed quod uidet artifex intus in arte, hoc foris probat in opere, et hoc est perfectum quod artifici suo placet. uidit ergo Deus lucem quia bona est: quibus uerbis non ostenditur eluxisse Deo insolitum bonum, sed placuisse perfectum.

14. Quid si dictum esset, Miratus est Deus lucem  quia bona est? quantum clamarent? quantum litigarent? Admiratio enim reuera de rebus insperatis nasci solet, et tamen legunt isti, et laudant Dominum nostrum Iesum Christum in Euangelio admiratum esse fidem credentium . Quis autem in illis fecerat ipsam fidem, nisi ipse qui eam mirabatur? Quod si et alius eam fecisset, utquid miraretur, qui prescius erat? Si soluunt Manichei questionem istam, uideant quia et illa solui potest. Si autem non soluunt, quid ista reprehendunt que ad se nolunt pertinere, cum illa que ad se pertinere dicunt, non nouerint? Quod enim miratur Dominus noster, nobis mirandum esse significat, quibus adhuc est opus sic moueri. Omnes ergo tales motus eius non perturbati animi sunt signa, sed docentis magistri. Sic sunt et uerba ueteris Testamenti, que non Deum infirmum docent, sed nostre infirmitati blandiuntur. Nihil enim de Deo digne dici potest. Nobis tamen ut nutriamur [1 1Kb] , et ad ea perueniamus que nullo humano sermone dici possunt, ea dicuntur que capere possumus.



CAPUT IX.---Agitur pro altera parte eiusdem uers. et pro prima parte uers. sequentis.

15. Et diuisit Deus inter lucem et tenebras, et uocauit Deus diem lucem, et tenebras uocauit noctem. Hic non dictum est, Fecit Deus tenebras; quia tenebre, sicut superius dictum est, lucis absentia est: distinctio tamen facta est inter lucem et tenebras. Quemadmodum nos clamando uocem facimus; silentium autem non sonando facimus, quia cessatio uocis silentium est: distinguimus tamen sensu quodam inter uocem et silentium, et illud uocamus uocem, illud silentium; quemadmodum ergo recte dicimur facere silentium, sic recte multis diuinarum Scripturarum locis Deus dicitur facere tenebras, quia lucem quibus uult temporibus et locis uel non dat, uel detrahit. Hoc autem totum ad intellectum nostrum dictum est. Qua enim lingua uocauit Deus diem lucem, et tenebras noctem? utrum hebrea, an greca, an latina, an aliqua alia? et sic omnia que uocauit, queri potest qua lingua uocauerit. Sed apud Deum purus intellectus est, sine strepitu et diuersitate linguarum. uocauit autem dictum est, uocari fecit; quia sic distinxit omnia, et ordinauit, ut et discerni possent, et nomina accipere. Sed postea suo loco requiremus, utrum uere sic est accipiendum, quia uocauit Deus; quoniam quantum accedimus in Scripturis et in eis assuescimus, tantum nobis locutiones earum innotescunt. Sic enim dicimus, Ille paterfamilias edificauit domum istam, id est edificari fecit, et multa talia per omnes libros diuinarum Scripturarum inueniuntur.



CAPUT X.---Ut recte intelligitur cepisse et transisse dies unus iuxta uers. 5.

16. Et facta est uespera [2 1Kb] , et factum est mane dies unus. Et hic calumniantur Manichei, dum putant ita dictum esse, quasi a uespera dies ceperit. Non intelligunt operationem illam qua lux facta est, et diui  sum est inter lucem et tenebras, et uocata est lux dies, et tenebre nox; hanc ergo totam operationem non intelligunt ad diem pertinere: post hanc autem operationem tanquam finito die facta est uespera. Sed quia etiam nox ad diem suum pertinet, non dicitur transisse dies unus, nisi etiam nocte transacta cum factum est mane: sic deinceps reliqui dies computantur a mane usque in mane. Nunc enim cum factum est mane, et transactus est unus dies, incipit operatio, que sequitur ab ipso mane quod iam factum est, et post ipsam operationem fit uespera, deinde mane, et transit alter dies: atque ita deinceps ceteri dies transeunt.



CAPUT XI.---Aque ut firmamento diuise: uers. 6-8.

17. Et dixit Deus, Fiat firmamentum in medio aque, et sit diuisio inter aquam et aquam; et sic factum est. Et fecit Deus firmamentum, et diuisit Deus inter aquam que est super firmamentum, et inter aquam que est sub firmamento, et uocauit Deus firmamentum celum: et uidit Deus quia bonum est. Hec non memini Manicheos reprehendere solere: tamen quod diuise sunt aque ut alie essent super firmamentum, et alie sub firmamento, quoniam materiam illam dicebamus nomine aque appellatam, credo firmamento celi [1 1Kb] materiam corporalem rerum uisibilium ab illa incorporali rerum inuisibilium fuisse discretam. Cum enim celum sit corpus pulcherrimum, omnis inuisibilis creatura excedit etiam pulchritudinem celi; et ideo fortasse super celum esse dicuntur aque inuisibiles, que a paucis intelliguntur non locorum sedibus, sed dignitate nature superare celum: quanquam de hac re nichil temere affirmandum est; obscura est enim, et remota a sensibus hominum: sed quoquo modo se habeat, antequam intelligatur, credenda est. Et facta est uespera, et factum est mane dies secundus. Iam omnia hec que repetuntur, sicut superius intelligenda atque tractanda sunt.



CAPUT XII.---Aquarum congregatio de qua uers. 9 et 10, est ipsa earum formatio.

18. Et dixit Deus, Congregetur aqua, que est sub celo, in congregationem unam, et appareat arida; et sic factum est. Et congregata est aqua, que erat sub celo, in congregationem unam, et apparuit arida. Et uocauit Deus aridam, terram; et congregationem aque uocauit mare. Et uidit Deus quia bonum est. In isto loco Manichei dicunt: Si totum aquis plenum erat, quomodo poterant aque congregari in unum? Sed iam superius dictum est, nomine aquarum materiam illam appellatam super quam ferebatur Spiritus Dei, unde erat Deus omnia formaturus. Nunc uero cum dicitur, Congregetur aqua, que est sub celo, in congregationem unam; hoc dicitur ut illa materia corporalis formetur in eam speciem quam habent aque iste uisibiles. Ipsa enim congregatio in unum, ipsa est aquarum istarum formatio, quas uidemus et tangimus. Omnis enim forma ad unitatis regulam cogitur. Et quod dicitur, Appareat arida, quid aliud dici intelligendum est, nisi  ut illa materies accipiat uisibilem formam, quam runc habet terra ista quam uidemus et tangimus? Superius ergo quod nominabatur terra inuisibilis et incomposita, materie confusio et obscuritas nominabatur; et quod nominabatur aqua super quam ferebatur Spiritus Dei, eadem rursus materia nominabatur. Nunc uero aqua ista et terra formantur ex illa materia, que ipsis nominibus appellabatur, antequam formas istas, quas nunc uidemus, acciperet. Sane dicitur, in hebrea locutione omnem aquarum congregationem, siue salsarum siue dulcium, mare appellari.



CAPUT XIII.---Exploditur conquestio circa uers. 11-13, scilicet, infrugifera et noxia quare gignit tellus.

19. Et dixit Deus, Germinet terra herbam pabuli ferentem semen secundum suum genus et similitudinem, et lignum fructiferum faciens fructum, cuius semen sit in se secundum suam similitudinem. Et sic est factum. Et eiecit terra herbam pabuli, ferentem semen secundum suum genus, et lignum fructiferum faciens fructum, cuius semen est in se secundum suam similitudinem, secundum suum genus super terram. Et uidit Deus quia bonum est. Et facta est uespera, et factum est mane dies tertius . Hic solent dicere: Si Deus iussit nasci de terra herbam pabuli, et lignum fructiferum, quis iussit nasci tantas herbas uel spinosas uel uenenosas, que ad pabulum non proficiunt, et tam multa ligna que nullum fructum ferunt? Quibus sic respondendum est, ut nulla indignis aperiantur mysteria, neque ostendatur in qua figura futurorum ista sic dicta sint. Ergo dicendum est, quod per peccatum hominis terra maledicta sit, ut spinas pareret: non ut ipsa penas sentiret, que sine sensu est, sed ut peccati humani crimen semper hominibus ante oculos poneret, quo admonerentur aliquando auerti a peccatis, et ad Dei precepta conuerti. Herbe autem uenenose ad penam, uel ad exercitationem mortalium create sunt; et hoc totum propter peccatum, quia mortales post peccatum facti sumus. Per infructuosas uero arbores insultatur hominibus, ut intelligant quam sit erubescendum sine fructu bonorum operum esse in agro Dei, hoc est in Ecclesia; et timeant ne deserat eos Deus, quia et ipsi in agris suis infructuosas arbores deserunt, nec aliquam culturam eis adhibent. Ante peccatum ergo hominis non est scriptum, quod terra aliud protulerit nisi herbam pabuli et ligna fructuosa: post peccatum autem uidemus multa horrida et infructuosa de terra nasci, credo propter eam causam quam diximus. Sic enim dicitur ad primum hominem posteaquam peccauit: Maledicta erit terra tibi in omnibus operibus tuis; in tristitia et gemitu edes ex ea omnibus diebus uite tue: Spinas et tribulos eiiciet tibi, et edes pabulum agri tui: in sudore uultus tui edes panem tuum, donec reuertaris in terram, de qua sumptus es; quia terra es, et in terram ibis.



CAPUT XIu.---Resoluuntur difficultates circa uers. 14-19.

20. Et dixit Deus, Fiant sidera in firmamento celi, sic ut luceant super terram, et diuidant inter diem et noctem, et sint in signa, et in tempora, et in dies, et in  annos; et sint in splendorem in firmamento celi, sic ut luceant super terram. Et sic est factum. Et fecit Deus duo luminaria, maius et minus: luminare maius in inchoationem diei, et luminare minus in inchoationem noctis, et stellas. Et posuit illas Deus in firmamento celi, sic ut luceant super terram, et presint diei et nocti, et diuidant inter diem et noctem. Et uidit Deus quia bonum est. Et facta est uespera, et factum est mane dies quartus. Hic primo querunt quomodo quarto die facta sint sidera, id est sol, et luna, et stelle. Tres enim dies superiores quomodo esse sine sole potuerunt, cum uideamus nunc solis ortu et occasu diem transigi, noctem uero nobis fieri solis absentia, cum ab alia parte mundi ad orientem redit? Quibus respondemus, potuisse fieri ut tres superiores dies singuli per tantam moram temporis computarentur, per quantam moram circumit sol, ex quo procedit ab oriente quousque rursus ad orientem reuertitur. Hanc enim moram et longitudinem temporis possent sentire homines etiamsi in speluncis habitarent, ubi orientem et occidentem solem uidere non possent. Atque ita sentitur potuisse istam moram fieri etiam sine sole antequam sol factus esset, atque ipsam moram in illo triduo per dies singulos computatam. Hoc ergo responderemus, nisi nos reuocaret quod ibi dicitur, Et facta est uespera, et factum est mane, quod nunc sine solis cursu uidemus fieri non posse. Restat ergo ut intelligamus, in ipsa quidem mora temporis ipsas distinctiones operum sic appellatas, uesperam propter transactionem consummati operis, et mane propter inchoationem futuri operis; de similitudine scilicet humanorum operum, quia plerumque a mane incipiunt, et ad uesperam desinunt. Habent enim consuetudinem diuine Scripture de rebus humanis ad diuinas res uerba transferre.

21. Deinde querunt utquid dictum sit de sideribus: Et sint in signa et in tempora. Numquid enim, aiunt, tres illi dies sine temporibus esse potuerunt, aut ad temporis spatia non pertinent? Sed, in signa et tempora dictum est, ut per hec sidera tempora distinguantur, et ab hominibus dignoscantur: quia si currant tempora; et nullis distinguantur articulis, qui articuli per siderum cursus notantur, possunt quidem currere tempora atque preterire; sed intelligi et discerni ab hominibus non possunt. Sicut hore quando nubilus dies est, transeunt quidem, et sua spatia peragunt; sed distingui a nobis et notari non possunt.

22. Quod autem dictum est. Et fecit Deus duo luminaria; luminare maius in inchoationem diei, et luminare minus in inchoationem noctis, pro eo dictum est ac si diceretur, in principatum diei et in principatum noctis. Non enim sol tantummodo inchoat diem, et non etiam peragit et finit: luna uero aliquando media nocte uel in fine noctis ad nos procedit; si ergo ille noctes, quibus hoc facit, non ab ista inchoantur, quomodo in inchoationem noctis facta est? Si autem per inchoationem principium intelligas, et per principium principatum, manifestum est, quia per diem sol principatum tenet; luna uero per noctem, quia etsi cetera  sidera tunc apparent, illa tamen suo fulgore superat omnia, et ideo princeps eorum rectissime dicitur.

23. Quod autem dictum est, Et diuidant inter diem et noctem; potest hic fieri calumnia, ut dicatur: Quomodo iam Deus diuiserat superius inter diem et noctem, si hoc, quarto die, sidera faciunt? Sic igitur hic dictum est, Diuidant inter diem et noctem, tanquam si diceretur, Sic inter se diem diuidant et noctem, ut soli dies detur, nox autem lune et sideribus ceteris. Que duo iam diuisa erant, sed nondum inter sidera, ut iam certum esset de siderum numero, quid per diem, et quid per noctem appareret hominibus.



CAPUT Xu.---Aerem nebulosum aque nomine designari uers. 20, etc.

24. Et dixit Deus, Eiiciant aque reptilia animarum uiuarum, et uolatilia uolantia super terram sub firmamento celi. Et sic factum est. Et fecit Deus cetos magnos, et omnem animam animalium et repentium que eiecerunt aque secundum uniuscuiusque genus, et omne genus uolatile pennatum secundum genus. Et uidit Deus quia bona sunt; et benedixit illa Deus dicens: Crescite et multiplicamini, et replete aquas maris, et uolatilia multiplicentur super terram. Et facta est uespera, et factum est mane dies quintus. Hic solent reprehendere, querentes uel potius calumniantes, quare animalia non solum ea que in aquis uiuunt, sed etiam ea que in ere uolitant, et omnia pennata de aquis nata scriptum sit. Sed sciant omnes quos hec mouent, istum erem nebulosum et humidum, in quo aues uolant, a doctissimis hominibus qui hec diligenter inquirunt, cum aquis solere deputari. Concrescit enim et crassus efficitur exhalationibus et quasi uaporibus maris et terre, et de ipso humore pinguescit quodammodo ut uolatus auium portare possit. Ideo per noctes serenas etiam rorat, cuius roris gutte mane in herbis inueniuntur. Nam mons ille Macedonie, qui Olympus uocatur, tante altitudinis esse dicitur, ut in eius cacumine nec uentus sentiatur, nec nubes se colligant, quia excedit altitudine sua totum istum erem humidum in quo aues uolant, et ideo nec aues ibi uolare asseuerantur. Quod ab eis proditum dicitur, qui per singulos annos solebant, nescio quorum sacrificiorum causa, memorati montis cacumen ascendere, et aliquas notas in puluere scribere, quas alio anno integras inueniebant: quod fieri non posset, si uentum aut pluuiam locus ille pateretur. Deinde quia tenuitas eris illius qui ibi est, non eos inspirabat, durare ibi non poterant, nisi spongias humectas naribus applicarent, unde crassiorem et consuetum spiritum ducerent: hi ergo indicauerunt se etiam nullam auem in eo loco aliquando uidisse. Non itaque immerito non solum pisces et cetera que in aquis sunt animalia, sed etiam aues de aquis natas esse, fidelissima Scriptura commemorat; quia per istum erem uolare possunt, qui de maris et terre humoribus surgit.



CAPUT XuI.---Perniciosa animantia cur creata.

25. Et dixit Deus, Eiiciat terra animam uiuam secundum unumquodque genus quadrupedum et serpentium  et bestiarum terre. Et sic est factum. Et fecit Deus bestias terre secundum genus, et pecora secundum genus, et omnia repentia terre secundum genus. Et uidit Deus quia bona sunt. Solent etiam istam Manichei mouere questionem ut dicant: Quid opus erat ut tam multa animalia Deus faceret, siue in aquis, siue in terra, que hominibus non sunt necessaria? multa etiam perniciosa sunt et timenda. Sed cum ista dicunt, non intelligunt quemadmodum omnia pulchra sunt conditori et artifici suo, qui omnibus utitur ad gubernationem uniuersitatis, cui summa lege dominatur. Si enim in alicuius opificis officinam imperitus intrauerit, uidet ibi multa instrumenta quorum causas ignorat, et si multum est insipiens, superflua putat. Iamuero si in fornacem incautus ceciderit, aut ferramento aliquo acuto, cum id male tractat, seipsum uulnerauerit, etiam perniciosa et noxia existimat ibi esse multa. Quorum tamen usum quoniam nouit artifex, insipientiam eius irridet, et uerba inepta non curans, officinam suam instanter exercet. Et tamen tam stulti sunt homines, ut apud artificem hominem non audeant uituperare que ignorant, sed cum ea uiderint credant esse necessaria, et propter usus aliquos instituta: in hoc autem mundo cuius conditor et administrator predicatur Deus, audent multa reprehendere quorum causas non uident, et in operibus atque instrumentis omnipotentis artificis uolunt se uideri scire quod nesciunt.

26. Ego uero fateor me nescire mures et rane quare create sint, aut musce aut uermiculi: uideo tamen omnia in suo genere pulchra esse, quamuis propter peccata nostra multa nobis uideantur aduersa. Non enim animalis alicuius corpus et membra considero, ubi non mensuras et numeros et ordinem inueniam ad unitatem concordie pertinere. Que omnia unde ueniant non intelligo, nisi a summa mensura et numero et ordine, que in ipsa Dei sublimitate incommutabili atque eterna consistunt. Quod si cogitarent isti loquacissimi et ineptissimi, non nobis tedium facerent, sed ipsi considerando omnes pulchritudines et summas et infimas, Deum artificem ubique laudarent; et quoniam nusquam offenditur ratio, sicubi forte sensus carnalis offenditur, non rerum ipsarum uitio, sed nostre mortalitatis meritis imputarent. Et certe omnia animalia aut utilia nobis sunt, aut perniciosa, aut superflua. Aduersus utilia non habent quid dicant. De perniciosis autem uel punimur, uel exercemur, uel terremur, ut non uitam istam multis periculis et laboribus subditam, sed aliam meliorem, ubi securitas summa est, diligamus et desideremus, et eam nobis pietatis meritis comparemus. De superfluis uero quid nobis est querere? Si tibi displicet quod non prosunt, placeat quod non obsunt; quia etsi domui nostre non sunt necessaria, eis tamen completur huius uniuersitatis integritas, que multo maior est quam domus nostra et multo melior. Hanc enim multo melius administrat Deus, quam unusquisque nostrum domum suam. Usurpa ergo utilia, caue perniciosa, relinque superflua. In omnibus tamen cum mensuras et numeros  et ordinem uides, artificem quere. Nec alium inuenies, nisi ubi summa mensura, et summus numerus, et summus ordo est, id est Deum, de quo uerissime dictum est, quod omnia in mensura, et numero, et pondere disposuerit . Sic fortasse uberiorem capies fructum, cum Deum laudas in humilitate formice, quam cum transis fluuium in alicuius iumenti altitudine.



CAPUT XuII.---Ut intelligitur ad imaginem Dei factus homo, iuxta uers. 26.

27. Et dixit Deus: Faciamus hominem ad imaginem et similitudinem nostram; et habeat potestatem piscium maris et uolatilium celi, et omnium pecorum et ferarum, et omnis terre, et omnium reptilium, que super terram repunt, et cetera usque ad uesperam et mane quo completur dies sextus. Istam maxime questionem solent Manichei loquaciter agitare, et insultare nobis quod hominem credamus factum ad imaginem et similitudinem Dei. Attendunt enim figuram corporis nostri, et infeliciter querunt utrum habeat Deus nares et dentes et barbam, et membra etiam interiora, et cetera que in nobis sunt necessaria. In Deo autem talia ridiculum est, imo impium credere, et ideo negant hominem factum esse ad imaginem et similitudinem Dei. Quibus respondemus, membra quidem ista in Scripturis plerumque nominari, cum Deus insinuatur audientibus paruulis; et hoc non solum in ueteris Testamenti libris, sed etiam in Noui. Nam et oculi Dei commemorantur, et aures, et labia [1 1Kb] , et pedes, et ad dexteram Dei Patris sedere euangelizatur Filius. Et ipse Dominus dicit: Nolite per celum iurare, quia sedes Dei est; neque per terram, quia scabellum pedum eius est . Item ipse dicit quod in digito Dei eiiciebat demonia . Sed omnes qui spiritualiter intelligunt Scripturas, non membra corporea per ista nomina, sed spirituales potentias accipere didicerunt, sicut galeas, et scutum, et gladium , et alia multa. Primo ergo istis hereticis dicendum est, qua impudentia de talibus uerbis ueteri Testamento calumnientur, cum etiam in Nouo hec posita uideant, aut fortasse non uideant, sed cum litigant excecentur.

28. Sed tamen nouerint in catholica disciplina spirituales fideles non credere Deum forma corporea definitum; et quod homo ad imaginem Dei factus dicitur, secundum interiorem hominem dici, ubi est ratio et intellectus: unde etiam habet potestatem piscium maris, et uolatilium celi, et omnium pecorum et ferarum, et omnis terre, et omnium repentium que repunt super terram. Cum enim dixisset, Faciamus hominem ad imaginem et similitudinem nostram; addidit continuo, Et habeat potestatem piscium maris et uolatilium celi, et cetera: ut intelligeremus non propter corpus dici hominem factum ad imaginem Dei, sed propter eam potestatem qua omnia pecora superat. Omnia enim animalia cetera subiecta sunt homini, non propter corpus, sed propter intellectum, quem nos habemus, et illa non habent: quamuis  etiam corpus nostrum sic fabricatum sit, ut indicet nos meliores esse quam bestias, et propterea Deo similes. Omnium enim animalium corpora, siue que in aquis, siue que in terra uiuunt, siue que in ere uolitant, inclinata sunt ad terram, et non sunt erecta sicut hominis corpus. Quo significatur, etiam animum nostrum in superna sua [1 1Kb] , id est in eterna spiritualia, erectum esse debere. Ita intelligitur per animum maxime, attestante etiam erecta corporis forma, homo factus ad imaginem et similitudinem Dei.



CAPUT XuIII.---Potestas hominis in bestias.

29. Aliquando etiam solent dicere: Quomodo accepit homo potestatem piscium maris et uolatilium celi et omnium pecorum et ferarum, cum uideamus a multis feris homines occidi, et a multis uolatilibus nobis noceri, que uolumus uel uitare uel capere et plerumque non possumus? quomodo ergo in hec accepimus potestatem? Hic illis primo dicendum est quod multum errent qui post peccatum considerant hominem, cum in huius uite mortalitatem damnatus est, et amisit perfectionem illam qua factus est ad imaginem Dei. Sed si damnatio [2 1Kb] eius tantum ualet, ut tam multis pecoribus imperet: quamuis enim a multis feris propter fragilitatem corporis possit occidi, a nullis tamen domari potest, cum ipse tam multas et prope omnes domet: si ergo hec hominis damnatio tantum ualet, quid de regno eius cogitandum est, quod ei renouato et liberato diuina uoce promittitur?



CAPUT XIX.---Ut spiritualiter accipiendus uers. 28.

30. Quod autem scriptum est, Masculum et feminam fecit illos; et benedixit eos Deus dicens, Crescite et multiplicamini, et generate, et replete terram; rectissime queritur quemadmodum accipienda sit coniunctio masculi et femine ante peccatum, et ista benedictio qua dictum est, Crescite et multiplicamini, et generate, et replete terram: utrum carnaliter, an spiritualiter accipienda sit. Licet enim nobis eam etiam spiritualiter accipere, ut in carnalem fecunditatem post peccatum conuersa esse credatur  . Erat enim prius casta coniunctio masculi et femine; huius ad regendum, illius ad obtemperandum accommodata: et spiritualis fetus intelligibilium et immortalium gaudiorum replens terram, id est, uiuificans corpus, et dominans eius; id est, ita subiectum habens, ut nullam ex eo aduersitatem, nullam molestiam pateretur. Quod ideo sic credendum est, quia nondum erant filii seculi huius antequam peccarent. Filii enim seculi huius generant et generantur, sicut Dominus dicit, cum in comparatione future uite que nobis promittitur, carnalem istam generationem contemnendam esse demonstrat .



CAPUT XX.---Bestiis dominari, per allegoriam.

31. Et quod eis dictum est, Habete potestatem piscium maris, et uolatilium celi, et repentium omnium que repunt super terram: saluo quidem intellectu, quo manifestum est omnibus his animalibus hominem ratione  dominari; recte tamen intelligitur etiam spiritualiter, ut omnes affectiones et motus animi, quos habemus istis animalibus similes, subditos haberemus, et eorum dominaremur per temperantiam et modestiam. Cum enim non reguntur isti motus, erumpunt et pergunt in fedissimas consuetudines, et per diuersas perniciosasque delectationes nos rapiunt, et faciunt similes omni generi bestiarum. Cum autem reguntur et subiiciuntur, omnino mansuescunt et nobiscum concorditer uiuunt. Non enim a nobis alieni sunt motus animi nostri. Pascuntur etiam nobiscum cognitione rationum et morum optimorum, et uite eterne, tanquam herbis seminalibus et lignis fructiferis et herbis uiridibus. Et hec est hominis uita beata atque tranquilla, cum omnes motus eius rationi ueritatique consentiunt; et uocantur gaudia, et amores sancti, et casti et boni. Si autem non consentiunt, nichilominus [1 1Kb] dum negligenter geruntur, conscindunt et dissipant animum, et faciunt uitam miserrimam; et uocantur perturbationes, et libidines, et concupiscentie male. De quibus iam nobis precipitur, ut eas cum quanto possumus labore crucifigamus in nobis, donec absorbeatur mors in uictoriam . Dicit enim Apostolus: Qui autem Iesu Christi sunt, carnem suam crucifixerunt cum perturbationibus et concupiscentiis . uel hinc enim quiuis admoneri debet non carnaliter hec esse intelligenda, quia herbe uirides et ligna fructifera omni generi bestiarum, et omnibus uolatilibus et omnibus serpentibus in Genesi dantur ad cibum, cum uideamus leones, et accipitres, et miluos, et aquilas non pasci nisi carnibus, et interfectione aliorum animalium. Quod etiam de nonnullis serpentibus credo, qui sunt in arenosis et desertis locis, ubi nec lignum nec herba nascitur  .



CAPUT XXI.---In uers. 31, cur dicitur, Bona ualde.

32. Sane non est negligenter pretereundum quod dictum est, Et uidit Deus omnia quecumque fecit, esse bona ualde. Cum enim de singulis ageret, dicebat tantum, uidit Deus quia bonum est: cum autem de omnibus diceretur, parum fuit dicere bona, nisi adderetur et ualde. Si enim singula opera Dei cum considerantur a prudentibus, inueniuntur habere laudabiles mensuras et numeros et ordines in suo queque genere constituta; quanto magis omnia simul, id est ipsa uniuersitas, que istis singulis in unum collectis impletur? Omnis enim pulchritudo que partibus constat, multo est laudabilior in toto quam in parte: sicut in corpore humano, si laudamus oculos solos, si nasum solum, si solas genas, aut solum caput, aut solas manus, aut solos pedes, et cetera si pulchra singula et sola laudamus; quanto magis totum corpus, cui omnia membra, que singula pulchra sunt, conferunt pulchritudinem suam: ita ut manus pulchra, que etiam sola laudabatur in corpore, si separetur a corpore, et ipsa amittat gratiam suam, et cetera sine illa inhonesta sint? Tanta est uis et potentia integritatis et unitatis, ut etiam que multa sunt bona  tunc placeant [1 1Kb] , cum in uniuersum aliquid conueniunt atque concurrunt. Uniuersum autem ab unitate nomen accepit. Quod si Manichei considerarent, laudarent uniuersitatis auctorem et conditorem Deum; et quod eos propter conditionem nostre mortalitatis in parte offendit, redigerent ad uniuersi pulchritudinem, et uiderent quemadmodum Deus fecerit omnia non solum bona, sed etiam bona ualde. Quia etiam in sermone aliquo ornato atque composito si consideremus singulas syllabas, uel etiam singulas litteras, que cum sonuerint statim transeunt, non in eis inuenimus quid delectet atque laudandum sit. Totus enim ille sermo non de singulis syllabis aut litteris, sed de omnibus pulcher est.



CAPUT XXII.---Requies diei septimi per allegoriam: cap. 2, uers. 1-3.

33. Iam nunc uideamus etiam illud, quod solent maiore impudentia, quam imperitia deridere, quod scriptum est, Deum consummato celo et terra et omnibus que fecit, requieuisse die septimo ab omnibus operibus suis, et benedixisse diem septimum, et sanctificasse eum, quia requieuit ab operibus suis. Dicunt enim: Quid opus erat ut Deus requiesceret? an forte operibus sex dierum fatigatus et lassatus erat? Addunt etiam Domini testimonium, ubi ait, Pater meus usque nunc operatur ; et hinc multos imperitos decipiunt, quibus persuadere conantur Nouum Testamentum ueteri Testamento aduersari. Sed sicut illi quibus Dominus dicit, Pater meus usque nunc operatur, carnaliter opinabantur requiem Dei, et carnaliter sabbatum obseruantes non uidebant quid illius diei significatio figuraret; sic et isti diuersa quidem uoluntate, pariter tamen non intelligunt sabbati sacramentum. Et illi enim carnaliter obseruando, et isti carnaliter exsecrando, sabbatum non nouerunt. Transeat ergo unusquisque ad Christum ut auferatur uelamen, sicut Apostolus dicit . uelamen enim aufertur, quando similitudinis et allegorie cooperimento ablato, ueritas nudatur, ut possit uideri.

34. Primo ergo huius locutionis regula in multis diuinarum Scripturarum locis animaduertenda atque discenda est [2 1Kb] . Quid enim aliud significat, quod dicitur Deus requieuisse ab omnibus operibus suis, que fecit bona ualde, nisi requiem nostram, quam nobis daturus est ab omnibus operibus nostris, si et nos bona opera fecerimus? Secundum ipsam figuram locutionis dicit et Apostolus: Quid enim oremus, sicut oportet, nescimus; sed ipse Spiritus postulat pro nobis gemitibus inenarrabilibus . Non enim Spiritus sanctus gemit, quasi indigeat aut angustias patiatur, qui secundum Deum interpellat pro sanctis: sed quia ipse nos mouet ad orandum cum gemimus, quod ipso mouente nos facimus, ipse facere dictus est. Sic dicitur etiam illud: Tentat uos Dominus Deus uester, ut sciat si diligitis eum . Non enim  ut sciat ipse quem nichil latet, sed ut scire nos faciat, quantum in eius dilectione profecerimus, tentari nos permittit. Secundum ipsam locutionem dicit et Dominus noster, nescire se diem et horam de fine seculi . Quid enim potest esse quod ille nesciat? Sed quia hoc utiliter occultabat discipulis, nescientem se esse dixit, quia illos nescientes occultando faciebat. Secundum hanc figuram etiam Patrem solum dixit scire diem ipsum, quia eumdem Filium scire faceret. Ex hac figura multe questiones in diuinis Scripturis, eis qui iam genus locutionis huius nouerunt, sine ulla difficultate soluuntur. Talibus locutionibus etiam abundat nostra consuetudo, cum dicimus letum diem, quia nos letos facit; et pigrum frigus, quia nos pigros facit; et fossam cecam, quia nos eam non uidemus; et linguam politam, quia uerba polita facit: postremo etiam quietum ab omnibus molestiis tempus dicimus, in quo nos ab omnibus molestiis quieti sumus. Sed et Deus requieuisse dictus est ab omnibus operibus suis, que fecit bona ualde, quia in illo requiescemus ab omnibus operibus nostris, si opera bona fecerimus: quia et ipsa bona opera nostra illi tribuenda sunt qui uocat, qui precipit, qui uiam ueritatis ostendit, qui ut et uelimus inuitat, et uires implendi ea que imperat, subministrat.



CAPUT XXIII.---Septem dies, et septem etates mundi.

33. 1a AETAS. Sed quare septimo die [1 1Kb] requies ista tribuatur, diligentius considerandum arbitror. uideo enim per totum textum diuinarum Scripturarum sex quasdam etates operosas, certis quasi limitibus suis esse distinctas, ut in septima speretur requies; et easdem sex etates habere similitudinem istorum sex dierum, in quibus ea facta sunt que Deum fecisse Scriptura commemorat. Primordia enim generis humani, in quibus ista luce frui cepit, bene comparantur primo diei quo fecit Deus lucem. Hec etas tanquam infantia deputanda est ipsius uniuersi seculi, quod tanquam unum hominem proportione magnitudinis sue cogitare debemus; quia unusquisque homo cum primo nascitur, et exit ad lucem, primam etatem agit infantiam. Hec tenditur ab Adam usque ad Ne generationibus decem. Quasi uespera huius diei fit diluuium [2 1Kb] ; quia et infantia nostra tanquam obliuionis diluuio deletur.

36. 2a AETAS. Et incipit mane a temporibus Ne secunda etas tanquam pueritia, et tenditur hec etas usque ad Abraham aliis generationibus decem. Et bene comparatur secundo diei quo factum est firmamentum inter aquam et aquam; quia et arca in qua erat Ne cum suis, firmamentum erat inter aquas inferiores in quibus natabat, et superiores quibus compluebatur. Hec etas non diluuio deletur, quia et pueritia nostra non obliuione tergitur de memoria. Meminimus enim nos fuisse pueros, infantes autem non meminimus. Huius uespera est confusio linguarum in eis qui turrem  faciebant, et fit mane ab Abraham. Sed nec ista etas secunda generauit populum Dei, quia nec pueritia apta est ad generandum.

37. 3a AETAS. Mane ergo fit ab Abrah., et succedit etas tertia similis adolescentie. Et bene comparatur diei tertio, quo ab aquis terra separata est. Ab omnibus enim gentibus, quarum error instabilis et uanis simulacrorum doctrinis tanquam uentis omnibus mobilis, maris nomine bene significatur; ab hac ergo gentium uanitate et huius seculi fluctibus separatus est populus Dei per Abraham, tanquam terra cum apparuit arida, id est, sitiens imbrem celestem diuinorum mandatorum: qui populus unum Deum colendo, tanquam irrigata terra, ut fructus utiles posset afferre, sanctas Scripturas et Prophetias [1 1Kb] accepit. Hec enim etas potuit iam generare populum Deo, quia et tertia etas, id est adolescentia filios habere iam potest. Et ideo ad Abraham dictum est: Patrem multarum gentium posui te [2 1Kb] , et augeam te nimis ualde, et ponam te in gentes, et reges de te exient. Et ponam testamentum meum inter me et te, et inter semen tuum post te, in generationes eorum in testamentum eternum; ut sim tibi Deus, et semini tuo post te: et dabo tibi et semini tuo post te terram in qua habitas, omnem terram Chanaan in possessionem eternam, et ero illis Deus . Hec etas porrigitur ab Abraham usque ad Dauid quatuordecim generationibus. Huius uespera est in populi peccatis, quibus diuina mandata preteribant, usque ad malitiam pessimi regis Saül.

38. 4a AETAS. Et inde fit mane regnum Dauid. Hec etas similis iuuentutis est. Et reuera inter omnes etates regnat iuuentus, et ipsa est firmum ornamentum [3 1Kb] omnium etatum: et ideo bene comparatur quarto diei, quo facta sunt sidera in firmamento celi. Quid enim euidentius significat splendorem regni, quam solis excellentia? Et plebem obtemperantem regno splendor lune ostendit, tanquam synagogam ipsam, et stelle principes eius, et omnia tanquam in firmamento in regni stabilitate fundata. Huius quasi uespera est in peccatis regum, quibus illa gens meruit captiuari atque seruire.

39. 5a AETAS. Et fit mane transmigratio in Babyloniam, cum in ea captiuitate populus leniter in peregrino otio collocatus est. Et porrigitur hec etas usque ad aduentum Domini nostri Iesu Christi, id est quinta etas, scilicet declinatio a iuuentute ad senectutem, nondum senectus, sed iam non iuuentus: que senioris etas est, quem Greci uocant. Nam senex apud eos non , sed dicitur. Et reuera sic ista etas a regni robore inclinata et fracta est in populo Iudeorum, quemadmodum homo a iuuentute  fit senior. Et bene comparatur illi diei quinto, quo facta sunt in aquis animalia, et uolatilia celi, posteaquam illi homines inter gentes, tanquam in mari, uiuere ceperunt, et habere incertam sedem et instabilem, sicut uolantes aues. Sed plane erant ibi etiam ceti magni, id est illi magni homines qui magis dominari fluctibus seculi, quam seruire in illa captiuitate potuerunt. Non enim ad cultum idolorum aliquo terrore deprauati sunt. Ubi sane animaduertendum est quod benedixit Deus illa animalia, dicens, Crescite et multiplicamini, et implete aquas maris, et uolatilia multiplicentur super terram: quia reuera gens Iudeorum, ex quo dispersa est per gentes, ualde multiplicata est. Huius diei, hoc est huius etatis, quasi uespera est multiplicatio peccatorum in populo Iudeorum, quia sic excecati sunt, ut etiam Dominum Iesum Christum non possent agnoscere.

40. 6a AETAS. Mane autem fit ex predicatione Euang. per Dominum nostrum Iesum Christum, et finitur dies quintus: incipit sextus, in quo senectus ueteris hominis apparet. Hac enim etate illud carnale regnum uehementer attritum est, quando et templum deiectum est, et sacrificia ipsa cessauerunt; et nunc ea gens quantum ad regni sui uires attinet, quasi extremam uitam trahit. In ista tamen etate tanquam in senectute ueteris hominis, homo nouus nascitur, qui iam spiritualiter uiuit. Sexta enim die dictum erat: Producat terra animam uiuam. Nam quinto die dictum erat: Producant aque, non animam uiuam, sed reptilia animarum uiuarum; quoniam corpora sunt reptilia, et adhuc corporali circumcisione et sacrificiis tanquam in mari Gentium populus ille seruiebat Legi  . Istam uero animam uiuam dicit, qua uita iam incipiunt eterna desiderari [1 1Kb] . Serpentes ergo et pecora que terra producit, gentes significant iam stabiliter Euangelio credituras. De quibus dicitur in illo uase quod Petro demonstratum est in Actibus Apostolorum: Macta, et manduca. Et cum ille immunda diceret, responsum est ei: Que Deus mundauit, tu ne immunda dixeris . Tunc fit homo ad imaginem et similitudinem Dei, sicut in ista sexta etate nascitur in carne Dominus noster, de quo dictum est per prophetam, Et homo est, et quis agnoscet eum? Et quemadmodum in illo die masculus et femina, sic et in ista etate Christus et Ecclesia. Et preponitur homo in illo die pecoribus et serpentibus et uolatilibus celi, sicut in ista etate Christus regit animas obtemperantes sibi, que ad Ecclesiam eius, partim de Gentibus, partim de populo Iudeorum uenerunt; ut ab eo domarentur atque mansuescerent homines, uel carnali concupiscentie dediti sicut pecora, uel tenebrosa curiositate obscurati quasi serpentes, uel elati superbia quasi aues. Et sicut in illo die pascitur homo et animalia, que cum ipso sunt, herbis seminalibus et lignis fructiferis et herbis uiridibus; sic ista etate spiritualis homo quicumque bonus minister est Christi, et eum bene quantum potest imitatur, cum ipso populo spiritualiter  pascitur sanctarum Scripturarum alimentis et lege diuina: partim ad concipiendam fecunditatem rationum atque sermonum, tanquam herbis seminalibus; partim ad utilitatem morum conuersationis humane, tanquam lignis fructiferis; partim ad uigorem fidei, spei et caritatis in uitam eternam, tanquam herbis uiridibus, id est uigentibus, que nullo estu tribulationum possint arescere. Sed spiritualis sic istis alimentis pascitur, ut multa intelligat; carnalis autem, id est paruulus in Christo, tanquam pecus Dei, ut multa credat que intelligere nondum potest: tamen eosdem cibos omnes habent.

41. 7a AETAS. Huius autem etatis quasi uespera, que utinam nos non inueniat, si tamen nondum cepit, illa est de qua Dominus dicit: Putas cum ueniet Filius hom., inueniet fidem super terram ? Post istam uesperam fiet mane, cum ipse Dominus in claritate uenturus est: tunc requiescent cum Christo ab omnibus operibus suis ii quibus dictum est, Estote perfecti, sicut Pater uester qui in celis est . Tales enim faciunt opera bona ualde. Post enim talia opera speranda est requies in die septimo, qui uesperam non habet. Nullo ergo modo uerbis dici potest quemadmodum Deus fecerit, et condiderit celum et terram et omnem creaturam quam condidit: sed ista expositio per ordinem dierum sic indicat tanquam historiam rerum factarum, ut predicationem futurorum maxime obseruet.



CAPUT XXIu.---Aetates mundi quare inequales.

42. Si autem aliquem mouet quod in istis etatibus seculi duas etates primas denis generationibus aduertimus explicari, tres autem consequentes singule quatuordecim generationibus contexuntur, sexta uero ista nullo generationum numero definita est ; facile est uidere, etiam in unoquoque homine duas primas etates, infantiam et pueritiam, corporis sensibus inherere. Qui sensus corporis quinque sunt, uisus, auditus, olfactus, gustus et tactus: quinarius autem numerus duplicatus, quoniam duplex est sexus humanus, unde generationes tales existunt, masculinus et femininus; quinarius ergo, ut dixi, duplicatus denarium numerum facit. Iamuero ab adolescentia et deinceps, ubi ratio iam incipit in homine preualere, accedit quinque sensibus cognitio et actio, quibus uita regitur et administratur, ut iam septenarius numerus incipiat esse: qui similiter duplicatus, propter duplicem sexum, in quatuordecim generationibus eminet et apparet, quas habent tres etates consequentes, tanquam adolescentis, et iuuenis, et senioris. Senectutis uero etas sicut in nobis nullo statuto annorum tempore definitur, sed post quinque illas etates quantum quisque uixerit, senectuti deputatur: sic et in ista etate seculi non apparent generationes, ut etiam occultus sit ultimus dies, quem utiliter Dominus latere oportere demonstrauit .



CAPUT XXu.---Septem dierum attior allegoria.

43. Habet etiam unusquisque nostrum in bonis  operibus et recta uita tanquam distinctos istos sex dies, post quos debet quietem sperare. Primo die lucem fidei, quando prius uisibilibus credit [1 1Kb] , propter quam fidem Dominus uisibiliter apparere dignatus est. Secundo die tanquam firmamentum discipline, quo discernit inter carnalia et spiritualia, sicut inter aquas inferiores et superiores. Tertio die, quo mentem suam ad ferendos bonorum operum fructus, a labe et fluctibus tentationum carnalium, tanquam aridam terram a perturbationibus maris secernit, ut iam possit dicere, Mente seruio legi Dei, carne autem legi peccati . Quarto die, quo iam in illo firmamento discipline spirituales intelligentias operatur atque distinguit, uidet que sit incommutabilis ueritas, que tanquam sol fulget in anima; et quemadmodum anima ipsius ueritatis particeps fiat, et corpori ordinem et pulchritudinem prestet, tanquam luna illuminans noctem; et quemadmodum stelle omnes, scilicet intelligentie spirituales, in huius uite obscuritate tanquam in nocte micent et fulgeant. Quarum rerum notitia fortior effectus incipiat quinto die in actionibus turbulentissimi seculi, tanquam in aquis maris operari, propter utilitatem fraterne societatis; et de corporalibus actionibus [2 1Kb] , que ad ipsum mare pertinent, id est ad hanc uitam, producere animarum uiuarum reptilia, id est opera que prosint animis uiuis; et cetos magnos, id est fortissimas actiones, quibus fluctus seculi dirumpuntur et contemnuntur, et uolatilia celi, id est uoces celestia predicantes. Sexto autem die producat de terra animam uiuam, id est de ipsa stabilitate mentis sue ubi spirituales habet fructus, id est bonas cogitationes, motus omnes animi sui regat, ut sit in illo anima uiua, id est rationi et iustitie seruiens, non temeritati atque peccato. Ita fiat etiam homo ad imaginem et similitudinem Dei, masculus et femina, id est intellectus et actio, quorum copulatione spiritualis fetus terram impleat, id est carnem subiiciat, et cetera que iam in hominis perfectione superius dicta sunt. In istis autem tanquam diebus uespera est in ipsa perfectione singulorum operum, et mane in inchoatione consequentium. Post istorum quasi sex dierum opera bona ualde, speret homo quietem perpetuam, et intelligat quid sit, Requieuit Deus septimo die ab omnibus operibus suis: quia et ipse in nobis hec bona operatur, qui ut operemur iubet; et ipse recte requiescere dicitur, quia post hec omnia opera requiem nobis ipse prestabit. Quomodo enim recte dicitur paterfamilias edificare domum, cum hoc non opere suo faciat, sed eorum quibus seruientibus imperat; sic recte dicitur et ab operibus requiescere, cum post perfectionem fabrice, illis quibus imperabat permittit ut uacent, et iucundo otio perfruantur.



LIBER SECUNDUS. Persequitur expositionem Geneseos ab hoc uers. 4. cap. 2: Hic liber creature celi et terre, etc., usque ad illum quo Adam et Eua de Paradiso eiiciuntur. Ad extremum, Ecclesie dogmata cum Manicheorum erroribus confert.



CAPUT PRIMUM.---Recitatio secundi et tertii capitis Geneseos.


1. Post enumerationem et expositionem dierum septem, interposita est quasi quedam conclusio, et appellatus est liber creature celi et terre, quidquid superius dictum est, cum sit parua pars libri: sed ideo sic meruit uocari, quia uniuersi seculi a capite usque ad finem quasi breuis quedam imago in his diebus septem figurata est. Deinde incipit de homine diligentius narrari. Que omnis narratio non aperte, sed figurate explicatur, ut exerceat mentes querentium ueritatem, et spirituali negotio a negotiis carnalibus auocet. Sic enim se continet: Hic est liber creature celi et terre, cum factus esset dies quo fecit Deus celum et terram, et omnia uiridia agri, antequam essent super terram, et omne pabulum agri, antequam germinaret. Nondum enim pluerat Deus super terram, nec erat homo qui operaretur in ea. Fons autem ascendebat de terra, et irrigabat omnem faciem terre. Et tunc finxit Deus hominem de limo terre, et insufflauit in faciem eius flatum uite, et factus est homo in animam uiuentem. Et tunc plantauit Deus paradisum in Eden ad orientem, et posuit ibi hominem quem finxerat. Et produxit adhuc Deus de terra omne lignum formosum ad aspectum, et bonum ad escam: et lignum uite plantauit in medio paradisi, et lignum scientie boni et mali. Flumen autem prodibat ex Eden, et irrigabat paradisum: quod inde diuiditur in quatuor partes. Nomen uni Phison; hoc est quod circuit totam terram Euilath, ibi est aurum, aurum autem terre illius optimum [1 1Kb] ; ibi est carbunculus et lapis prasinus. Et nomen secundi fluminis Geon; hoc circuit totam terram Aethiopie. Et flumen tertium Tigris; hoc est quod uadit contra Assyrios. Et flumen quartum dicitur Euphrates. Et sumpsit Dominus Deus hominem quem fecerat, et posuit eum in paradiso, ut operaretur ibi, et custodiret eum. Et precepit Dominus Deus Ade, dicens: Ex omni ligno quod est in paradiso, edes ad escam; de ligno autem scientie boni et mali non edetis ab eo: qua die enim ederitis ab illo, morte moriemini. Et dixit Dominus Deus: Non est bonum esse hominem solum, faciamus ei adiutorium simile sibi. Et quecumque finxerat Deus ex omni genere pecorum, et ex omni genere bestiarum agri, et ex omni genere uolatilium uolantium sub celo, perduxit ea ad Adam, ut uideret quid ea uocaret: et quod uocauit ea omnia Adam animam uiuam, hoc est nomen eius. Et post hec uocauit Adam nomina omnium pecorum, et omnium auium celi, et omnium bestiarum agri; et secundum quod uocauit ea Adam, hoc est nomen eorum usque in hodiernum diem. Ipsi autem Ade nondum fuit adiutorium simile illi. Et immisit Deus soporem in Adam, et obdormiuit: et sumpsit  Deus unam de costis eius, et impleuit locum eius carne, et formauit Deus costam quam accepit ab Adam in mulierem. Et adduxit illam ad Adam, ut uideret quid eam uocaret. Et dixit Adam, Hoc nunc os ex ossibus meis, et caro de carne mea: hec uocabitur mulier, quoniam de uiro suo sumpta est [1 1Kb] ; et hec erit mihi adiutorium. Propter hoc relinquet homo patrem et matrem, et adiungetur [2 1Kb] uxori sue; et erunt duo in carne una. Et erant ambo nudi, Adam et mulier eius, et non confundebantur.

2. Serpens autem erat sapientior omnium bestiarum, que erant super terram, quas fecerat Dominus Deus. Et dixit serpens ad mulierem: Quare dixit Deus ne edatis ab omni ligno quod est in paradiso? Et dixit mulier ad serpentem: Ex omni ligno quod est in paradiso edemus; a fructu autem ligni quod est in medio paradisi, dixit Deus ne edamus, sed neque tangamus, ne moriamur. Et dixit serpens mulieri: Non morte moriemini; sciebat enim Deus quia qua die manducaueritis ex illo, aperientur oculi uestri, et eritis sicut dii, scientes bonum et malum. Et uidit mulier quia bonum est lignum in escam, et quia bonum est oculis ad uidendum et cognoscendum; et sumpsit fructum de ligno illo, et manducauit, et dedit uiro suo; et accepit Adam, et manducauit: et aperti sunt oculi eorum, et tunc scierunt quia nudi erant; et sumpserunt sibi folia fici, et fecerunt sibi succinctoria. Et cum audissent uocem Domini deambulantis in paradiso ad uesperam, absconderunt se Adam et mulier eius ab ante faciem Domini Dei [3 1Kb] , ad illam arborem que erat in medio paradiso. Et uocauit Dominus Deus Adam, et dixit illi: Adam, ubi es? Et dixit ille: uocem tuam audiui, Domine, in paradiso, et timui, et abscondi me, quia nudus sum. Et dixit Dominus Deus: Quis nuntiauit tibi, quia nudus es, nisi quia ab illa arbore de qua dixeram tibi ex illa sola non manducare, ex illa manducasti? Et dixit Adam: Mulier quam dedisti mihi [4 1Kb] , dedit ut ederem, et manducaui. Et dixit Deus mulieri: Quid hoc fecisti? Et dixit mulier: Serpens seduxit me, et manducaui. Et dixit Dominus Deus serpenti: Quia hoc fecisti, maledictus tu ab omni pecore, et omni genere bestiarum. Pectore et uentre repes, et terram manducabis omnibus diebus uite tue. Et inimicitiam ponam inter te et mulierem, et inter semen tuum, et inter semen illius. Ipsa tuum obseruabit caput, et tu eius calcaneum. Et mulieri dixit: Multiplicans multiplicabo dolores tuos, et suspiria tua, et in doloribus paries filios tuos; et ad uirum tuum conuersio tua, et ille tui dominabitur. Et tunc dixit Deus ad  Adam: Quia audisti uocem mulieris tue, et manducasti de ligno de quo preceperam tibi, ex illo solo ne ederes, maledicta terra erit tibi in omnibus operibus tuis, et in tristitia et gemitu tuo manducabis ex ea omnibus diebus uite tue. Spinas et tribulos germinabit tibi, et edes pabulum agri tui. In sudore uultus tui edes panem tuum, donec reuertaris in terram, de qua sumptus es; quia terra es, et in terram ibis. Et tunc Adam imposuit nomen uxori sue, uita; quia mater est omnium uiuorum. Et tunc fecit Dominus Deus Ade et mulieri eius tunicas pelliceas, et induit illos. Et dixit: Ecce Adam factus est tanquam unus ex nobis, ad scientiam cognoscendi bonum et malum. Et tunc ne porrigeret manum suam Adam ad arborem uite et sumeret sibi inde, et ederet et uiueret in eternum, dimisit eum Dominus Deus de paradiso suauitatis, ut operaretur terram de qua et sumptus fuerat. Et eiectus foras de paradiso, moratus est contra paradisum uoluptatis. Et Cherubim et illam flammeam frameam que uersatur, posuit Deus ad custodiendam uiam arboris uite.



CAPUT II.---Genesis ad litteram ubique non potest exponi.

3. Hec secreta uerborum si non reprehendentes et accusantes, sed querentes et reuerentes Manichei mallent discutere, non essent utique Manichei; sed daretur petentibus, et querentes inuenirent, et pulsantibus aperiretur. Plures enim questiones in hoc sermone proponunt, qui diligentia pia querunt, quam isti miseri atque impii: sed hoc interest, quod illi querunt ut inueniant, isti nichil laborant, nisi non inuenire quod querunt. Hic ergo totus sermo primo secundum historiam discutiendus est, deinde secundum prophetiam. Secundum historiam facta narrantur, secundum prophetiam futura prenuntiantur. Sane quisquis uoluerit omnia que dicta sunt, secundum litteram accipere, id est non aliter intelligere quam littera sonat, et potuerit euitare blasphemias, et omnia congruentia fidei catholice predicare, non solum ei non est inuidendum, sed precipuus multumque laudabilis intellector habendus est. Si autem nullus exitus datur, ut pie et digne Deo que scripta sunt intelligantur, nisi figurate atque in enigmatibus proposita ista credamus; habentes auctoritatem apostolicam, a quibus tam multa de libris ueteris Testamenti soluuntur enigmata, modum quem intendimus teneamus, adiuuante illo qui nos petere, querere et pulsare adhortatur ; ut omnes istas figuras rerum secundum catholicam fidem, siue que ad historiam, siue que ad prophetiam pertinent, explicemus, non preiudicantes meliori diligentiorique tractatui, siue per nos, siue per alios quibus Dominus reuelare dignatur.



CAPUT III.---uiride agri quid designat, uers. 5, cap 2.

4. Factus est ergo dies, quo die fecit Deus celum et terram, et omne uiride agri, antequam essent super terram [1 1Kb] , et omne pabulum agri. Superius septem dies numerantur, nunc unus dicitur dies, quo die fecit Deus celum et terram, et omne uiride agri, et omne pabulum,  cuius diei nomine omne tempus significari bene intelligitur. Fecit enim Deus omne tempus simul cum omnibus creaturis temporalibus, que creature uisibiles celi et terre nomine significantur. Mouere autem nos debet ad querendum, quod cum diem, qui factus est, et celum, et terram nominasset [1 1Kb] adiecit etiam, uiride agri, et omne pabulum. Non enim quando dictum est, In principio fecit Deus celum et terram, tunc dictum est, factum esse omne uiride agri et pabulum: manifeste enim legitur, quod tertio die factum est omne uiride et pabulum agri. Quod autem dictum est, In principio fecit Deus celum et terram, non pertinet ad aliquem dierum ex illis septem diebus. Adhuc enim uel materiam ipsam unde facta sunt omnia, celi et terre nomine nuncupabat: uel certe prius totam creaturam, celi et terre nomine proposuerat dicendo, In principio fecit Deus celum et terram; et postea particulatim per ordinem dierum sicut oportebat, propter prophetiam, quam in primo libro commemorauimus, Dei opera exsecutus exposuit. Quid sibi ergo uult quod nunc nominato celo et terra, addidit, uiride agri et pabulum, et tacuit cetera tam multa, que sunt in celo et in terra, uel etiam in mari; nisi quia uiride agri inuisibilem creaturam uult intelligi, sicut est anima? Ager enim solet in Scripturis figurate mundus appellari. Nam et ipse Dominus, Ager est hic, inquit, mundus , cum illam parabolam exponeret, ubi bono semini sunt commixta zizania. uiride ergo agri spiritualem atque inuisibilem creaturam dicit, propter uigorem uite, et nomine pabuli utique propter uitam bene hoc ipsum interpretamur  .

5. Deinde quod addidit, antequam essent super terram, intelligitur antequam anima peccaret. Terrenis enim cupiditatibus sordidata, tanquam super terram nata, uel super terram esse, recte dicitur: ideoque addidit, Nondum enim pluerat Deus supra terram.



CAPUT Iu.---Quid sit, Nondum pluerat super terram, uers. 5.

Quia et nunc uiride agri Deus facit, sed pluendo super terram, id est, facit animas reuirescere per uerbum suum; sed de nubibus eas irrigat, id est de Scripturis Prophetarum et Apostolorum. Recte autem appellantur nubes, quia uerba ista que sonant et percusso ere transeunt, addita etiam obscuritate allegoriarum quasi aliqua caligine obducta, uelut nubes fiunt: que dum tractando exprimuntur, bene intelligentibus tanquam imber ueritatis infunditur. Sed hoc nondum erat antequam anima peccaret; id est, antequam uiride agri esset super terram. Nondum enim pluerat Deus super terram, nec erat homo qui operaretur in ea. Laboranti enim homini in terra imber de nubibus est necessarius, de quibus nubibus iam dictum est. Post peccatum autem homo laborare cepit in terra, et necessarias habere illas nubes. Ante peccatum uero, cum uiride agri et pabulum fecisset Deus, quo nomine inuisibilem creaturam significari diximus, irrigabat  eam fonte interiore, loquens in intellectum eius: ut non extrinsecus uerba exciperet, tanquam ex supradictis nubibus pluuiam; sed fonte suo, hoc est de intimis suis manante ueritate, satiaretur.



CAPUT u.---Fons irrigans terram allegorice. Superbia quid sit.

6. Fons enim ascendebat, inquit, de terra, et irrigabat omnem faciem terre. De terra scilicet de qua dicitur: Spes mea es tu, portio mea in terra uiuentium . Quando autem anima tali fonte irrigabatur, nondum per superbiam proiecerat intima sua. Initium enim superbie hominis apostatare a Deo. Et quoniam in exteriora per superbiam tumescens cepit non irrigari fonte intimo, bene insultatur illi uerbis propheticis  , et dicitur: Quid superbit terra et cinis? Quoniam in uita sua proiecit intima sua . Quid est enim superbia aliud, nisi deserto secretario [1 1Kb] conscientie foris uideri uelle quod non est? Et ideo laborans iam in terra necessariam habet pluuiam de nubibus, id est doctrinam de humanis uerbis, ut etiam hoc modo possit ab illa ariditate reuirescere, et iterum fieri uiride agri. Sed utinam uel pluuiam ueritatis de ipsis nubibus libenter excipiat. Nam propter illam Dominus noster nubilum carnis nostre dignatus assumere, imbrem sancti Euangelii largissimum infudit, promittens etiam quod si quis biberit de aqua eius, rediet ad illum intimum fontem, ut forinsecus non querat pluuiam. Dicit enim: Fiet in eo fons aque salientis in uitam eternam . Iste, credo, fons ante peccatum ascendebat de terra, et irrigabat omnem faciem terre, quia interior erat, et nubium non desiderabat auxilium: Nondum enim pluerat Deus super terram, nec erat homo qui operaretur in ea. Cum enim dixisset, Nondum enim pluerat Deus super terram, subiecit et causam quare nondum pluerat: quia non erat homo qui operaretur in ea. Tunc autem homo cepit operari in terra, cum post peccatum de beata uita dimissus est, qua in paradiso fruebatur. Sic enim scriptum est: Et dimisit eum Dominus Deus de paradiso suauitatis, ut operaretur terram de qua et sumptus fuerat: unde suo loco requiremus . Quod nunc ad hoc commemoraui, ut intelligeremus laboranti homini in terra, id est in peccatorum ariditate constituto, necessariam esse de humanis uerbis diuinam doctrinam, tanquam de nubibus pluuiam. Talis autem scientia destruetur. uidemus enim nunc in enigmate, tanquam in nubilo saginam querentes: tunc autem facie ad faciem , quando uniuersa facies terre nostre interiore fonte aque salientis irrigabitur. Nam si fontem aliquem huius uisibilis aque uoluerimus intelligere, de quo dictum est, Fons autem ascendebat de terra, et irrigabat omnem faciem terre; non est uerisimile quod cum tam multi fontes perennes, siue riuorum, siue fluuiorum per uniuersam terram inueniantur, solus ille siccauerit [2 1Kb] , qui irrigabat omnem faciem terre.



CAPUT uI.---Inuisibilia quibus uocabulis signantur.


7. Sub his ergo paucis uerbis uniuersa creatura nobis insinuata est ante peccatum anime. Nomine enim celi et terre uniuersa uisibilis creatura significata est; et nomine diei, uniuersum tempus; et nomine uiridium et pabuli agri, creatura inuisibilis; et nomine fontis ascendentis et irrigantis omnem faciem terre, inundatio ueritatis animam satians ante peccatum. Dies autem iste, cuius nomine uniuersum tempus significari diximus, insinuat nobis non solum uisibilem, sed etiam inuisibilem creaturam tempus posse sentire: quod de anima nobis manifestatur, que tanta uarietate affectionum suarum, et ipso lapsu quo misera facta est, et reparatione qua rursus in beatitatem redit, tempore mutari posse conuincitur. Et ideo non dictum est, Cum factus esset dies, quo die fecit Deus celum et terram, tantum; quibus nominibus uisibilis creatura intimatur: sed additum est etiam, uiride, et pabulum agri; quo nomine inuisibilem creaturam, propter uigorem et uitam, significari diximus, sicuti est anima. Et ita dictum est, Cum factus esset dies, quo die fecit Deus celum et terram, et omne uiride, et pabulum agri: ut sic intelligeremus non solum uisibilem, sed etiam inuisibilem creaturam pertinere ad tempus, propter mutabilitatem; quia solus Deus incommutabilis est, qui est ante tempora.



CAPUT uII.---Limus quid habeat mysterii.

8. Nunc uideamus post uniuerse creature insinuationem tam uisibilis quam inuisibilis, et uniuersale beneficium diuini fontis erga inuisibilem creaturam, quid de homine specialiter intimetur, quod ad nos maxime pertinet. Primo enim quod de limo terre Deus hominem finxit, solet habere questionem qualis ille limus fuerit, uel que materia nomine limi significata sit. Illi autem inimici ueterum Librorum, omnia carnaliter intuentes, et propterea semper errantes, etiam hoc reprehendere mordaciter solent, quod de limo Deus hominem finxit. Dicunt enim: Quare de limo fecit Deus hominem? an defuerat ei melior et celestis materia, unde hominem faceret, ut de labe terrena tam fragilem mortalemque formaret? Non intelligentes primo quam multis significationibus uel terra uel aqua in Scripturis ponatur: limus enim aque et terre commixtio est. Dicimus enim tabidum et fragile et morti destinatum corpus humanum post peccatum esse cepisse. Non enim in nostro corpore isti exhorrescunt nisi mortalitatem, quam damnatione meruimus. Quid autem mirum, aut difficile Deo, etiamsi de limo istius terre hominem fecit, tale tamen corpus eius efficere, quod corruptioni non subiaceret, si homo preceptum Dei custodiens peccare noluisset? Si enim speciem celi ipsius de nichilo, uel de informi materia dicimus factam, quia omnipotentem artificem credimus; quid mirum si corpus, quod de limo qualicumque factum est, potuit ab omnipotenti artifice tale fieri, ut nulla molestia, nulla indigentia cruciaret hominem ante peccatum, et nulla corruptione tabesceret?

9. Itaque superflue queritur unde hominis corpus Deus fecerit; si tamen nunc de corporis formatione  dicitur. Sic enim nonnullos nostros intelligere accepi, qui dicunt, posteaquam dictum est, Finxit Deus hominem de limo terre; propterea non additum, Ad imaginem et similitudinem suam, quoniam nunc de corporis formatione dicitur. Tunc autem homo interior significabatur, quando dictum est: Fecit Deus hominem ad imaginem et similitudinem Dei  . Sed etiamsi nunc quoque hominem ex corpore et anima factum intelligamus, ut non alicuius noui operis inchoatio, sed superius breuiter insinuati diligentior retractatio isto sermone explicetur; si ergo, ut dixi, hominem hoc loco ex corpore et anima factum intelligamus, non absurde ipsa commixtione [1 1Kb] limi nomen accepit. Sicut enim aqua terram colligit, et conglutinat, et continet, quando eius commixtione limus eius efficitur; sic anima corporis materiam uiuificando in unitatem concordem conformat, et non permittit labi et resolui.



CAPUT uIII.---Insufflatio spiritus quid. Quid in Scripturis dicatur spiritus hominis.

10. Quod autem scriptum est, Et insufflauit in eum spiritum uite, et factus est homo in animam uiuentem: si adhuc corpus solum erat, animam adiunctam corpori hoc loco intelligere debemus; siue que iam facta erat, sed tanquam in ore Dei erat, id est in eius ueritate uel sapientia, unde tamen non recessit quasi locis separata, quando insufflata est; non enim Deus loco continetur, sed ubique presens est: siue tunc anima facta est, quando in illud figmentum Deus insufflauit spiritum uite, ut illa insufflatio ipsam operationem Dei significet, qua fecit animam in homine Spiritu potentie sue. Si autem homo ille qui factus erat, iam corpus et anima erat; ipsi anime sensus est additus ista insufflatione, cum factus est homo in animam uiuentem: non quia illa insufflatio conuersa est in animam uiuentem, sed operata est in animam uiuentem. Nondum tamen spiritualem hominem debemus intelligere, qui factus est in animam uiuentem, sed adhuc animalem. Tunc enim spiritualis effectus est, cum in paradiso, hoc est in beata uita constitutus, preceptum etiam perfectionis accepit, ut uerbo Dei consummaretur. Itaque postquam peccauit, recedens a precepto Dei, et dimissus est de paradiso, in hoc remansit ut animalis esset. Et ideo animalem hominem prius agimus omnes  , qui de illo post peccatum nati sumus, donec assequamur spiritualem Adam, id est Dominum nostrum Iesum Christum, qui peccatum non fecit ; et ab illo recreati et uiuificati, restituamur in paradisum, ubi latro ille cum ipso eo die meruit esse, quo uitam istam finiuit . Sic enim Apostolus dicit: Sed non prius quod spirituale est, sed quod animale, sicut scriptum est: Factus est primus Adam in animam uiuentem, nouissimus Adam in spiritum uiuificantem .

11. Sic ergo debemus intelligere hunc locum, ut  non quia dictum est, Insufflauit in eum spiritum uite, et factus est homo in animam uiuentem, credamus illam ueluti partem nature Dei in animam hominis fuisse conuersam, et cogamur dicere naturam Dei esse mutabilem: in quo errore maxime istos Manicheos ueritas premit. Sicut enim est mater omnium hereticorum superbia, ausi sunt dicere quod natura Dei sit anima. Et hinc urgentur a nobis, cum eis dicimus, Ergo natura Dei errat et misera est, et uitiorum labe corrumpitur et peccat; aut etiam, ut uos dicitis, nature contrarie sordibus inquinatur: et cetera talia que de natura Dei nefas est credere. Nam factam esse animam ab omnipotente Deo, et ideo non illam esse partem Dei uel naturam Dei, manifeste alio loco scriptum est, dicente propheta, Et qui finxit spiritum omnibus, ipse fecit omnia : et alio loco, Qui finxit spiritum hominis in ipso . Ergo factum esse spiritum hominis, manifeste his testimoniis approbatur. Spiritus autem hominis in Scripturis dicitur ipsius anime potentia rationalis, qua distat a pecoribus, et eis nature lege dominatur. De quo dicit Apostolus: Nemo scit que sunt hominis, nisi spiritus hominis qui in ipso est . Ne forte si probaretur [1 1Kb] his testimoniis animam factam esse, non deessent qui dicerent spiritum hominis non esse factum, et ipsum arbitrarentur esse naturam Dei, et in ipsum dicerent partem Dei esse conuersam, cum illa insufflatio Dei facta est. Quod sana doctrina similiter respuit, quia et ipse spiritus hominis cum aliquando errat, et aliquando prudenter sapit, mutabilem se esse clamat: quod nullo modo de natura Dei fas est credere. Non autem potest maius signum esse superbie, quam ut dicat se humana anima hoc esse quod Deus est, cum adhuc sub tantis uitiorum et miseriarum molibus gemat.



CAPUT IX.---Paradisi delicie quid allegorice.

12. Nunc iam uideamus ipsam beatitudinem hominis, que paradisi nomine significatur: nam quoniam in nemoribus deliciosa quies hominum esse solet, et corporeis sensibus nostris de oriente lumen oritur, celumque consurgit, quod superius corpus est nostro corpore atque excellentius; propterea his uerbis etiam spirituales delicie, quas habet beata uita, figurate explicantur, et ad orientem paradisus plantatur. Intelligamus autem nostra gaudia spiritualia significare omne lignum formosum ad aspectum intelligentie, et bonum ad escam que non corrumpitur, qua beate anime pascuntur: nam et Dominus dicit, Operamini escam que non corrumpitur ; ut est omnis ratio, que cibus est anime. Ad orientem, lucem sapientie in Eden, id est in deliciis immortalibus et intelligibilibus. Nam delicie, uel uoluptas, uel epulum hoc uerbo significari dicitur, si ex hebreo in latinum interpretetur. Positum est autem sic sine interpretatione, ut aliquem locum significare uideatur, magisque figuratam faciat locutionem. Productum autem ex terra omne illud lignum accipimus omne illud gaudium  spirituale; id est, supereminere terre, et non inuolui atque obrui terrenarum cupiditatum implicamentis. Lignum autem uite plantatum in medio paradisi, sapientiam illam significat, qua oportet ut intelligat anima, in meditullio quodam rerum se esse ordinatam, ut quamuis subiectam sibi habeat omnem naturam corpoream, supra se tamen esse intelligat naturam Dei: et neque in dexteram declinet, sibi arrogando quod non est; neque ad sinistram, per negligentiam contemnendo quod est: et hoc est lignum uite plantatum in medio paradisi. Ligno autem scientie boni et mali, ipsa item medietas anime et ordinata integritas significatur: nam et ipsum lignum in medio paradisi plantatum est; et ideo lignum dignoscentie boni et mali dicitur, quia si anima que debet in ea que anteriora sunt se extendere, id est in Deum, et ea que posteriora sunt obliuisci , id est corporeas uoluptates, ad seipsam deserto Deo conuersa fuerit, et sua potentia tanquam sine Deo frui uoluerit, intumescit superbia, quod est initium omnis peccati. Et cum hoc eius peccatum pena fuerit consecuta, experiendo discit quid intersit inter bonum quod deseruit, et malum in quod cecidit. Et hoc ei erit gustasse de fructu arboris dignoscentie boni et mali. Precipitur ergo illi ut de omni ligno quod est in paradiso edat, ex ligno autem in quo est dignoscentia boni et mali non edat; id est, non sic eo fruatur, ut ipsam ordinatam integritatem nature sue, quasi manducando uiolet atque corrumpat.



CAPUT X.---Flumina quatuor quid notent.

13. Flumen autem quod procedebat ex Eden, id est ex deliciis et uoluptate et epulis, quod flumen a propheta significatur in Psalmis, cum dicit, Torrente uoluptatis tue potabis eos ; hoc est enim Eden, quod latine uoluptas dicitur: diuiditur in quatuor partes, et quatuor uirtutes significat, prudentiam, fortitudinem, temperantiam, iustitiam. Dicitur autem Phison ipse esse Ganges, Geon autem Nilus, quod etiam in Ieremia propheta animaduerti potest: nunc aliis nominibus appellantur. Sicut nunc Tiberis dicitur fluuius, qui prius Albula dicebatur. Tigris uero et Euphrates etiam nunc eadem nomina tenent: quibus tamen nominibus uirtutes, ut dixi, spirituales significantur; quod etiam ipsorum nominum interpretatio docet, si quis hebream linguam uel syram consideret. Sicut Ierusalem quamuis sit uisibilis et terrenus locus, significat tamen ciuitatem pacis spiritualiter: et Sion quamuis sit mons in terra, speculationem tamen significat; et hoc nomen in Scripturarum allegoriis ad spiritualia intelligenda sepe transfertur: et ille qui descendebat ab Ierusalem in Iericho, sicut Dominus dicit, et in uia uulneratus, saucius et semiuiuus relictus est a latronibus , utique locos istos terrarum, quamuis secundum historiam in terra inueniantur, spiritualiter cogit intelligi.

14. Prudentia ergo, que significat ipsam contemplationem ueritatis ab omni ore humano alienam, quia est ineffabilis, quam si eloqui uelis, paruTis eam potius  quam paris, quia ibi audiuit et Apostolus ineffabilia uerba que non licet homini loqui : hec ergo prudentia terram circumit, que habet aurum, et carbunculum, et lapidem prasinum, id est disciplinam uiuendi, que ab omnibus terrenis sordibus, quasi decocta nitescit, sicut aurum optimum; et ueritatem, quam nulla falsitas uincit [1 1Kb] , sicut carbunculi fulgor nocte non uincitur; et uitam eternam, que uiriditate lapidis prasini significatur, propter uigorem qui non arescit. Fluuius autem ille qui circuit terram Aethiopiam multum calidam atque feruentem, significat fortitudinem calore actionis alacrem atque impigram. Tertius autem Tigris uadit contra Assyrios, et significat temperantiam, que resistit libidini, multum aduersanti consiliis prudentie: unde plerumque in Scripturis Assyrii aduersariorum loco ponuntur. Quartus fluuius non dictum est contra quid uadat, aut quam terram circumeat: iustitia enim ad omnes partes anime pertinet, quia ipsa ordo et equitas anime est, qua sibi ista tria concorditer copulantur; prima, prudentia; secunda, fortitudo; tertia, temperantia; et in ista tota copulatione atque ordinatione iustitia [2 1Kb] .



CAPUT XI.---Opera hominis in paradiso: mulier in adiutorium facta.

15. Quod autem ita constitutus est homo in paradiso, ut operaretur et custodiret; operatio illa laudabilior laboriosa non erat. Alia est namque in paradiso operatio, et alia in terra, quo post peccatum damnatus est. Ex eo autem quod additum est, et custodiret; significatum est qualis illa operatio erat. Namque in tranquillitate beate uite, ubi mors non est, omnis opera est custodire quod tenes. Accipit etiam preceptum, de quo superius iam tractauimus . Quod preceptum, quoniam sic concluditur, ut non ad unum loquatur; sic enim dicit, Qua die autem manducaueritis, morte moriemini; incipit exponi quomodo sit facta femina: et facta dicitur in adiutorium uiri, ut copulatione spirituali spirituales fetus ederet, id est bona opera diuine laudis; dum ille regit, hec obtemperat; ille a sapientia regitur, hec a uiro. Caput enim uiri Christus, et caput mulieris uir . Ideoque dicitur: Non est bonum solum hominem esse. Adhuc enim erat [3 1Kb] , quod fieret, ut non solum anima corpori dominaretur, quia corpus seruilem locum obtinet, sed etiam uirilis ratio subiugaret sibi animalem partem suam, per quod adiutorium imperaret corpori. Ad huius rei exemplum femina facta est, quam rerum ordo subiugat uiro; ut quod in duobus hominibus euidentius apparet, id est in masculo et femina, etiam in uno homine considerari possit: ut appetitum anime, per quem de membris corporis operamur, habeat mens interior tanquam uirilis ratio subiugatum, et iusta lege modum imponat adiutorio suo, sicut uir debet feminam regere, nec eam permittere  dominari in uirum; quod ubi contingit, peruersa et misera domus est.

16. Primo ergo demonstrauit Deus homini quanto melior esset pecoribus, et omnibus irrationabilibus animantibus: et hoc significat quod dictum est, adducta esse ad illum omnia animantia, ut uideret quid ea uocaret, et eis nomina imponeret. Ex hoc enim apparet ipsa ratione hominem meliorem esse quam pecora, quod distinguere et nominatim ea discernere, nonnisi ratio potest, que de ipsis iudicat. Sed hec facilis ratio est; cito enim homo intelligit se meliorem esse pecoribus: illa est difficilis ratio, qua intelligit in seipso aliud esse rationale quod regit, aliud animale quod regitur.



CAPUT XII.---Sopito Ade iuncta Eua. Quid sibi uelit.

Et quoniam hec secretiore sapientia uidet, ipsam uisionem secretam nomine soporis significari arbitror, quem immisit Deus in Adam, quando ei mulier facta est. Ut enim hoc uideatur, non est opus oculis istis corporeis, sed quanto quisque ab istis uisibilibus rebus in interiora intelligentie secesserit , tanto melius et sincerius illud uidet. Ipsa enim cognitio, qua intelligitur in nobis aliud esse quod ratione dominetur, aliud quod rationi obtemperet; ipsa ergo cognitio ueluti effectio mulieris est de costa uiri, propter coniunctionem significandam. Deinde, ut quisque huic sue parti recte dominetur, et fiat quasi coniugalis in seipso, ut caro non concupiscat aduersus spiritum, sed spiritui subiugetur, id est concupiscentia carnalis non aduersetur rationi, sed potius obtemperando desinat esse carnalis, opus habet perfecta sapientia. Cuius contemplatio quia interior est et secretior, et ab omni sensu corporis remotissima, conuenienter etiam ista soporis nomine intelligi potest. Tunc enim ordinatissime caput mulieris uir est, cum caput uiri est Christus, qui [1 1Kb] Sapientia est Dei.

17. Sane in locum illius coste carnem adimpleuit, ut hoc nomine insinuaretur dilectionis affectus, quo diligit unusquisque animam suam, et non est durus ut eam contemnat; quod diligit quisque cui preest. Non enim sic nominata est caro isto loco, ut carnalem concupiscentiam significet; sed isto modo potius quo propheta dicit auferri populo cor lapideum, et dari cor carneum . Hoc modo enim dicit etiam Apostolus: Non in tabulis lapideis, sed in tabulis cordis carnalibus . Aliud est quippe propria locutio, aliud figurata, qualis ista est quam tractamus modo. Quapropter etsi uisibilis femina secundum historiam de corpore uiri primo facta est a Domino Deo, non utique sine causa ita facta est, nisi ut aliquod secretum intimaret. Num enim aut limus defuit unde femina formaretur? aut, si uellet Dominus, homini uigilanti costam sine dolore detrahere non posset? Siue ergo ista figurate dicta sint, siue etiam figurate facta sint, non frustra hoc modo dicta uel facta sunt; sed sunt plane mysteria et sacramenta,  siue hoc modo quo tenuitas nostra conatur, siue aliquo alio meliore, secundum sanam tamen fidem sunt interpretanda et intelligenda.



CAPUT XIII.---Spirituale coniugium in homine.

18. uocauit ergo mulierem suam uir, tanquam potior inferiorem, et dixit: Hoc nunc os de ossibus meis, et caro de carne mea. Os de ossibus, fortasse propter fortitudinem; et caro de carne, propter temperantiam. He namque due uirtutes ad inferiorem animi partem, quam prudentia rationalis regit, docentur pertinere. Quod autem dictum est, Hec uocabitur mulier, quoniam de uiro suo sumpta est; ista origo nominis, et interpretatio in lingua latina non apparet. Quid enim simile habeat mulieris nomen ad uiri nomen, non inuenitur. Sed in hebrea locutione dicitur sic sonare, quasi dictum sit: Hec uocabitur uirago, quoniam de uiro suo sumpta est. Nam uirago uel uirgo potius habet aliquam similitudinem cum uiri nomine; mulier autem non habet: sed hoc, ut dixi, lingue diuersitas facit.

19. Quod autem additum est, Relinquet homo patrem et matrem, et adherebit uxori sue; et erunt duo in carne una, quomodo referatur ad historiam non inuenio, nisi quod plerumque in genere humano ista contingunt; sed tota prophetia est, cuius Apostolus meminit, dicens: Propter hoc relinquet homo patrem et matrem, et adherebit uxori sue; et erunt duo in carne una. Sacramentum hoc magnum est: ego autem dico in Christo et in Ecclesia . Quod Manichei si non ceci legerent, qui per Epistolas apostolicas multos decipiunt, intelligerent quomodo accipiende sint ueteris Testamenti Scripture, nec tam sacrilega uoce auderent accusare quod nesciunt. Quod autem nudi erant Adam et mulier eius, et non confundebantur, simplicitatem anime castitatemque significat. Nam et Apostolus ita dicit: Aptaui uos une uiro uirginem castam exhibere Christo: timeo autem ne sicut serpens Euam fefellit uersutia sua, ita corrumpantur mentes uestre a simplicitate et castitate, que est in Christo .



CAPUT XIu.---Serpens diabolus, Eua affectus.

20. Serpens autem significat diabolum, qui sane non erat simplex. Quod enim dicitur sapientior omnibus bestiis, figurate insinuatur eius uersutia. Non autem dictum est quod in paradiso erat serpens, sed erat serpens inter bestias quas fecit Deus. Paradisus namque beatam uitam, ut superius dixi, significat , in qua iam non erat serpens, quia iam diabolus erat; et de sua beatitudine ceciderat, quia in ueritate non stetit. Nec mirandum est quomodo mulieri loqui potuerit, cum illa esset in paradiso, et ille non esset; non enim aut illa secundum locum erat in paradiso, sed potius secundum beatitudinis affectum: aut etiamsi locus est talis qui paradisus uocetur, in quo corporaliter Adam et mulier habitabant, etiam diaboli accessum corporaliter intelligere debemus? Non utique, sed spiritualiter, sicut Apostolus dicit, Secundum principem potestatis eris, spiritus qui  nunc operatur in filiis diffidentie . Numquid ergo uisibiliter eis apparet, aut quasi corporeis locis accedit ad eos in quibus operatur? Non utique, sed miris modis per cogitationes suggerit quidquid potest. Quibus suggestionibus resistunt, qui uere dicunt, quod item dicit Apostolus: Non enim ignoramus astutias eius . Quomodo enim accessit ad Iudam, quando ei persuasit ut Dominum traderet? numquid in locis, aut per hos oculos ei uisus est? Sed utique, ut dictum est, intrauit in cor eius . Repellit autem illum homo, si paradisum custodiat. Posuit enim Deus hominem in paradiso, ut operaretur et custodiret: quia sic de Ecclesia [1 1Kb] dicitur in Canticis canticorum, Hortus conclusus, fons signatus ; quo utique non admittitur peruersitatis ille persuasor. Sed tamen per mulierem decipit: non enim etiam ratio nostra deduci ad consensionem peccati potest, nisi cum delectatio mota fuerit in illa parte animi, que debet obtemperare rationi tanquam rectori uiro.

21. Etiam nunc in unoquoque nostrum nichil aliud agitur, cum ad peccatum quisque delabitur, quam tunc actum est in illis tribus, serpente, muliere, et uiro. Nam primo fit suggestio siue per cogitationem, siue per sensus corporis, uel uidendo, uel tangendo, uel audiendo, uel gustando, uel olfaciendo: que suggestio cum facta fuerit, si cupiditas nostra non mouebitur ad peccandum, excludetur serpentis astutia; si autem mota fuerit, quasi mulieri iam persuasum erit. Sed aliquando ratio uiriliter etiam commotam cupiditatem refrenat atque compescit. Quod cum fit, non labimur in peccatum, sed cum aliquanta luctatione coronamur. Si autem ratio consentiat, et quod libido commouerit, faciendum esse decernat, ab omni uita beata tanquam de paradiso expellitur homo. Iam enim peccatum imputatur, etiamsi non subsequatur factum; quoniam rea tenetur in consensione conscientia.



CAPUT Xu.---Tentatio quomodo deiicit.

22. Quo autem modo serpens ille peccatum persuaserit, diligenter considerandum est; pertinet enim maxime ad nostram salutem: nam ideo hec scripta sunt ut iam talia caueamus. Nam cum interrogata mulier respondisset quid eis preceptum esset; ait ille: Non morte moriemini: sciebat [2 1Kb] enim Deus quoniam qua die manducaueritis ex illo, aperientur oculi uestri, et eritis sicut dii, scientes bonum et malum. uidemus his uerbis per superbiam peccatum esse persuasum: ad hoc enim ualet quod dictum est, Eritis sicut dii. Sicut etiam hoc quod dictum est, Sciebat enim Deus quoniam qua die mandacaueritis ex eo, aperientur oculi uestri, quid hic intelligitur, nisi persuasum esse ut sub Deo esse nollent, sed in sua potestate potius sine Domino, ut legem eius non obseruarent, quasi inuidentis sibi ne se ipsi regerent, non indigentes illius interno lumine, sed utentes propria prouidentia, quasi oculis suis, ad dignoscendum bonum et malum, quod ille prohibuisset? Hoc est ergo quod persuasum est, ut  suam potestatem nimis amarent, et cum Deo esse pares uellent, illa medietate, per quam Deo subiecti erant, et corpora subiecta habebant, tanquam fructu arboris constitute in medio paradisi, male uterentur, id est contra legem Dei; atque ita quod acceperant amitterent, dum id quod non acceperant, usurpare uoluerunt. Non enim accepit hominis natura, ut per suam potestatem Deo non regente beata sit; quia nullo regente, per suam potestatem beatus esse solus Deus potest.

23. Et uidit, inquit, mulier quia bonum est lignum ad escam; et quia bonum est oculis ad uidendum, et cognoscendum. Quomodo uidebat, si clausi erant oculi? Sed hoc dictum est, ut intelligeremus eos oculos esse apertos, posteaquam de fructu illo acceperunt, quibus se nudos uidebant, et displicebant sibi, id est oculos astutie, quibus simplicitas displicet. Cum enim quisque ceciderit ab illa intima et secretissima luce ueritatis, nichil est unde uelit placere superbia, nisi fraudulentis simulationibus. Hinc enim et hypocrisis nascitur, in qua multum sibi uidentur cordati, qui potuerint fallere et decipere quem uoluerint. Dedit enim mulier uiro suo, et manducauerunt, et aperti sunt oculi eorum, de quibus iam dictum est; et tunc uiderunt quod nudi essent, sed oculis peruersis, quibus illa simplicitas que nuditatis nomine significata est, erubescenda uidebatur. Itaque ut iam non essent simplices, fecerunt de foliis fici sibi succinctoria, tanquam tegentes pudenda sua, id est occultantes simplicitatem, de qua iam erubescebat astuta superbia. Folia uero fici pruritum quemdam significant, si hoc bene in rebus incorporeis dicitur, quem miris modis animus patitur cupiditate, et delectatione mentiendi. Unde etiam latine salsi dicuntur, qui iocari amant. In iocis autem utique simulatio principatum tenet.



CAPUT XuI.---Absconsio, ambulatio, percontatio quid signent.

24. Itaque cum deambularet Deus in paradiso ad uesperam, id est cum ad eos iam iudicandos ueniret, adhuc ante penam eorum, deambulabat in paradiso, id est, quasi mouebatur in eis presentia Dei, quando iam ipsi stabiles in eius precepto non erant; et bene ad uesperam, id est cum iam ab eis sol occideret, id est auferretur ab eis lux illa interior ueritatis: audierunt uocem eius, et absconderunt se a conspectu eius. Quis se abscondit a conspectu Dei, nisi qui deserto ipso incipit iam amare quod suum est? Iam enim habebant cooperimenta mendacii: qui autem loquitur mendacium, de suo loquitur . Et ideo ad arborem se dicuntur abscondere, que erat in medio paradisi, id est ad seipsos, qui in medio rerum infra Deum et supra corpora ordinati erant. Ergo ad seipsos absconderunt se, ut conturbarentur miseris erroribus, relicto lumine ueritatis, quod ipsi non erant. Particeps enim ueritatis potest esse anima humana: ipsa autem ueritas Deus est incommutabilis supra illam. Ab ea ergo ueritate quisquis auersus est, et ad seipsum conuersus, et non de rectore atque illustratore Deo, sed de suis motibus quasi liberis exsultat, tenebratur mendacio: quoniam qui loquitur mendacium, de suo  loquitur; atque ita turbatur, et uocem illam prophete manifestat, qua dictum est, Ad meipsum anima mea turbata est . Itaque iam interrogatur Adam, non Deo nesciente ubi esset, sed cogente ad confessionem peccati: non enim et Dominus iehsu Christus tam multa que interrogabat, nesciebat. Respondit autem, uoce eius audita, abscondisse se, quoniam nudus esset. Iam miserrimo errore respondit, quasi Deo posset displicere nudus, sicut eum ipse fecerat. Est autem hoc erroris proprium, ut quod cuique displicet, hoc etiam Deo displicere arbitretur. Illud autem sublimiter intelligendum est quod Dominus ait: Quis nuntiauit tibi quod nudus esses, nisi quia ab illa arbore de qua dixeram tibi, ex illa sola ne manducares, ex illa manducasti? Nudus enim erat a simulatione, sed uestiebatur luce diuina. Unde auersus et ad seipsum conuersus, quod significat de illa arbore manducasse, nuditatem suam uidit, et displicuit sibi ex eo quod non habebat aliquid proprium.



CAPUT XuII.---Reiectio culpe et serpentis pena.

25. Deinde iam more superbie in se non accusat quod consensit mulieri, sed in mulierem refundit culpam suam; et sic subtiliter quasi de astutia quam miser conceperat, uoluit ad ipsum Deum pertinere quod peccauit. Non enim ait, Mulier dedit mihi; sed addidit dicens, Mulier quam dedisti mihi. Nihil est autem tam familiare peccantibus, quam tribuere Deo uelle undecumque accusantur: et hoc de illa uena superbie, ut quoniam sic homo peccauit cum uult esse par Deo, id est liber esse ab eius dominio, sicut ille ab omni dominio liber est, quoniam ipse est Dominus omnium; quoniam in maiestate par illi esse non potuit, iam lapsus et iacens in peccato suo, parem sibi eum facere conetur. uel potius illum uult ostendere peccasse, se autem esse innocentem. Et mulier interrogata refert culpam in serpentem: quasi aut ille sic acceperat uxorem ut ei obtemperaret, et non potius ut ipsam sibi obtemperare faceret; aut illa non poterat Dei preceptum potius custodire, quam uerba serpentis admittere.

26. Iam serpens non interrogatur, sed prior excepit penam, quia nec confiteri peccatum potest, nec habet omnino unde se excuset. Non autem nunc ea damnatio diaboli dicitur, que ultimo iudicio reseruatur, de qua loquitur Dominus cum dicit, Ite in ignem eternum, qui preparatus est diabolo et angelis eius ; sed ea pena eius dicitur, qua nobis cauendus est. Pena enim eius est, ut in potestate habeat eos qui Dei precepta contemnunt. Hoc enim explicatur his uerbis, quibus in eum profertur sententia: et inde maior pena est, quia de hac tam infelici potestate letatur, qui solebat antequam caderet, de sublimi ueritate gaudere in qua non stetit. Et ideo illi etiam pecora preponuntur, non in potestate, sed in conseruatione [1 1Kb] nature sue: quia pecora non amiserunt beatitudinem aliquam celestem, quam nunquam  habuerunt, sed in sua natura quam acceperunt peragunt uitam. Dicitur ergo huic: Pectore et uentre repes. Quod quidem et in colubro animaduertitur, et ex illo animante uisibili ad hunc inuisibilem inimicum nostrum locutio figuratur. Nomine enim pectoris, significatur superbia, quia ibi dominatur impetus animi: nomine autem uentris, significatur carnale desiderium, quia hec pars mollior sentitur in corpore. Et quia his rebus ille serpit ad eos quos uult decipere; propterea dictum est, Pectore et uentre repes.



CAPUT XuIII.---Serpentis cum Eua inimicitia.

27. Et terram, inquit, manducabis omnibus diebus uite tue: id est omnibus diebus quibus agis hanc potestatem, ante illam ultimam penam iudicii; hec enim uita eius uidetur, de qua gaudet atque gloriatur. Terram ergo manducabis, duobus modis intelligi potest: uel ad te pertinebunt, quos terrena cupiditate deceperis, id est peccatores, qui terre nomine significantur; uel certe genus tertium tentationis his uerbis figuratur, quod est curiositas. Terram enim qui manducat, profunda et tenebrosa penetrat, et tamen temporalia atque terrena.

28. Non autem inimicitie ponuntur inter ipsum et uirum, sed inter ipsum et mulierem. Numquid quia uiros non decipit et tentat? Sed manifestum est quod decipit. An quia ipsum Adam non decepit, sed mulierem eius? Sed numquid propterea non est inimicus eius, ad quem peruenit per mulierem suam illa deceptio, maxime quia de futuro iam dicitur, Inimicitias ponam inter te et mulierem? Si autem quod non deinceps decepit Adam, nec ipsam Euam deinceps decepit. Quare ergo ita dicitur, nisi quia hic manifeste ostenditur non posse nos a diabolo tentari, nisi per illam animalem partem, que quasi mulieris imaginem uel exemplum in uno ipso homine ostendit, de qua superius iam multa diximus? Quod autem etiam inter semen diaboli, et semen mulieris ponuntur inimicitie, significatur semine diaboli peruersa suggestio; semine autem mulieris, fructus boni operis, quo peruerse suggestioni resistit. Et ideo obseruat ipse plantam mulieris, ut si quando in illicita labitur delectatio [1 1Kb] , tunc illam capiat: et illa obseruat caput eius, ut eum in ipso initio male suasionis excludat.



CAPUT XIX.---De penis mulieri inflictis.

29. Iam de pena mulieris nulla questio est: manifeste enim multiplicatos dolores habet, atque suspiria in huius uite calamitatibus; et quod in doloribus pariat filios, quamuis et in ista uisibili muliere compleatur, tamen ad illam secretiorem consideratio reuocanda est. Nam et in pecoribus femine cum dolore pariunt filios, et hec est in illis mortalitatis conditio potius quam pena peccati. Potest ergo fieri ut etiam in feminis hominibus mortalium corporum sit ista conditio. Sed hoc est magnum supplicium, quod ad istam corporum mortalitatem ex illa immortalitate uenerunt. uerumtamen magnum sacramentum  est huius sententie, quod nulla abstinentia fit a uoluntate carnali, que non habeat in exordio dolorem, donec in meliorem partem consuetudo flectatur. Quod cum prouenerit, quasi natus est filius, id est ad bonum opus paratus est affectus per consuetudinem bonam. Que consuetudo ut nasceretur, cum dolore reluctatum est consuetudini male. Nam et illud quod post partum dictum est [1 1Kb] , Erit tibi conuersio ad uirum tuum, et ipse tui dominabitur; nonne multe ac prope omnes mulieres absentibus uiris suis pariunt, et post partum se ad illos non conuertunt? Que autem superbe sunt mulieres, et dominantur uiris, numquid post partum carent hoc uitio, ut uiri earum dominentur? Imo quasi dignitatem sibi additam credunt, quod matres fiunt, et plerumque superbiores existunt. Quid sibi ergo uult, quod posteaquam dictum est, In doloribus paries filios, additum est, et erit tibi conuersio ad uirum tuum, et ipse tui dominabitur; nisi quia illa pars anime, que carnalibus gaudiis tenetur, cum aliquam malam consuetudinem gaudiis tenetur, cum aliquam malam consuetudinem uolens uincere, passa fuerit difficultatem ac dolorem, atque ita pepererit consuetudinem bonam, cautius iam et diligentius rationi obtemperat tanquam uiro; et ipsis quasi erudita doloribus conuertitur ad rationem, et libenter seruit iubenti, ne iterum in aliquam perniciosam consuetudinem defluat? Ista ergo que uidentur maledicta, precepta sunt, si non carnaliter spiritualia legamus. Lex enim spiritualis est .



CAPUT XX.---De uiri pena.

30. Item de sententia ista que prolata est in ipsum uirum, quid dicemus? Numquid forte diuites, quibus prouenit facillimus uictus, neque in terra operantur, euasisse istam penam existimandi sunt, qua dicitur: Maledicta terra erit tibi in omnibus operibus tuis; in tristitia et gemitu tuo manducabis ex ea omnibus diebus uite tue. Spinas et tribulos pariet tibi, et edes pabulum agri tui: in sudore uultus tui edes panem tuum, donec reuertaris in terram, ex qua sumptus es; quia terra es, et in terram ibis? Sed certe illud manifestum est, quod nemo euadat istam sententiam. Hoc ipsum enim [2 1Kb] quod in hac uita quisque natus, difficultatem inueniende ueritatis habet ex corruptibili corpore , ipsi sunt labores et tristitie quas habet homo ex terra; et spine ac tribuli sunt punctiones tortuosarum questionum, aut cogitationes de prouisione huius uite: que plerumque, nisi exstirpentur et de agro Dei proiiciantur, suffocant uerbum, ne fructificet in homine, sicut Dominus in Euangelio dicit . Et quoniam necessitate iam per hos oculos et per has aures de ipsa ueritate admonemur, et difficile est resistere phantasmatibus que per istos sensus intrant in animam, quamuis per illos intret etiam ipsa admonitio  ueritatis; in ista ergo perplexitate, cuius uultus non sudet ut manducet panem suum? quod omnibus diebus uite nostre passuri sumus, id est huius uite que transitura est. Et hoc illi dictum est, qui coluerit agrum suum, quia ista patitur donec reuertatur in terram, ex qua sumptus est, id est, donec finiat uitam istam. Qui enim coluerit agrum istum interius, et ad panem suum quamuis cum labore peruenerit, potest usque ad finem uite huius hunc laborem pati: post hanc autem uitam non est necesse ut patiatur. Sed qui forte agrum non coluerit, et spinis eum opprimi permiserit, habet in hac uita maledictionem terre sue in omnibus operibus suis, et post hanc uitam habebit, uel ignem purgationis uel penam eternam. Ita nemo euadit istam sententiam: sed agendum est ut saltem in hac tantum uita sentiatur.



CAPUT XXI.---Quare post transgressionem Adam uitam uocauerit ipsam Euam: et de pellicearum tunicarum significatione.

31. Quem autem non moueat, quod post peccatum et sententiam iudicis Dei uocat Adam mulierem suam, uitam, quia uiuorum ipsa sit mater, posteaquam meruit mortem, et mortales fetus parere destinata est; nisi quia illos fetus attendit Scriptura, quos cum in doloribus pepererit, fiet illi conuersio ad uirum suum, et eius ipse dominabitur? De quibus fetibus superius dictum est. Sic enim est illa uita materque uiuorum. Nam uita que in peccatis est, mors appellari in Scripturis solet, sicut Apostolus dicit mortuam esse uiduam que in deliciis uiuit : et mortui nomine peccatum ipsum significari legimus, ubi dictum est, Qui baptizatur a mortuo, et iterum tangit illum, quid proficit in lauacro suo? Sic et qui ieiunat super peccata sua, et iterum ambulans hec eadem facit . Pro peccato enim mortuum posuit, abstinentiam uero ieiuniumque a peccato, tanquam baptismum, hoc est mundationem [1 1Kb] a mortuo: iterum autem redire ad peccatum, tanquam iterum tangere mortuum. Quare ergo non animalis illa pars nostra, que tanquam uiro debet obtemperare rationi, cum per ipsam rationem de uerbo uite recte uiuendi sarcinam conceperit, appelletur uita; et cum parturitione abstinentie, quamuis cum doloribus atque gemitibus, male consuetudini resistens, bonam consuetudinem ad recte facta pepererit, mater uiuorum uocetur, id est recte factorum; quibus contraria sunt peccata, que nomine mortuorum significari posse docuimus [2 1Kb] ?

32. Nam illa mors, quam omnes qui ex Adam nati sumus, cepimus debere nature, quam minatus est Deus, cum preceptum daret ne arboris fructus ille ederetur; illa ergo mors in tunicis pelliceis figurata est. Ipsi enim sibi fecerunt precinctoria de foliis fici, et Deus illis fecit tunicas pelliceas: id est, ipsi appetiuerunt mentiendi libidinem relicta facie ueritatis,  et Deus corpora eorum in istam mortalitatem carnis mutauit, ubi latent corda mendacia. Neque enim in illis corporibus celestibus sic latere posse cogitationes credendum est, quemadmodum in his corporibus latent: sed sicut nonnulli motus animorum apparent in uultu, et maxime in oculis, sic in illa perspicuitate ac simplicitate celestium corporum omnes omnino motus animi latere non arbitror. Itaque illi merebuntur habitationem illam et commutationem in angelicam formam, qui etiam in hac uita cum possint sub tunicis pelliceis occultare mendacia, oderunt tamen ea et cauent flagrantissimo amore ueritatis, et hoc solum tegunt, quod ii qui audiunt, ferre non possunt; sed nulla mentiuntur. ueniet enim tempus ut nichil etiam contegatur: nichil est enim occultum quod non manifestabitur . Tamdiu autem in paradiso fuerunt isti, quamuis iam sub sententia damnantis Dei, donec uentum esset ad pelliceas tunicas, id est ad huius uite mortalitatem. Quo enim maiore indicio potuit significari mors quam sentimus in corpore, quam pellibus que mortuis pecoribus detrahi solent? Itaque cum contra preceptum, non imitatione legitima, sed illicita superbia, Deus esse appetit homo, usque ad belluarum mortalitatem deiectus est.

33. Ideo sic illi lex diuina insultat ore Dei; qua insultatione nos admonemur quantum possumus cauere superbiam.



CAPUT XXII.---Expulsio Ade quid allegorice.

Ecce Adam factus est tanquam unus ex nobis ad scientiam cognoscendi bonum et malum. Que ambigua locutio figuram facit: nam, factus est tanquam unus ex nobis, dupliciter intelligi potest: uel unus ex nobis quasi et ipse Deus, quod pertinet ad insultationem; sicut dicitur, unus ex senatoribus, utique senator: aut certe, quia et ipse deus esset, quamuis Creatoris sui beneficio, non natura, si sub eius potestate manere uoluisset, sic dictum est, ex nobis; quomodo dicitur, ex consulibus; aut, pro consulibus, qui iam non est. Sed ad quam rem factus est tanquam unus ex nobis? Ad scientiam scilicet dignoscendi boni et mali, ut iste per experimentum disceret dum sentit malum, quod Deus per sapientiam nouit; et potestatem illam Omnipotentis quam pati noluit beatus atque consentiens, pena sua discat esse ineuitabilem.

34. Et tunc ne porrigeret Adam manum suam ad arborem uite, et uiueret in eternum, dimisit illum Deus de paradiso. Bene dictum est, dimisit, non, exclusit; ut ipso peccatorum suorum pondere tanquam in locum sibi congruum uideretur urgeri. Quod patitur plerumque malus homo cum inter bonos uiuere ceperit, si se in melius commutare noluerit: ex illa bonorum congregatione, pondere male sue consuetudinis pellitur; et illi eum non excludunt reluctantem, sed dimittunt cupientem Quod autem dictum est, Ne porrigeret Adam manum suam ad arborem uite, etiam hec ambigua locutio est. Loquimur enim sic, cum dicimus, Ideo te moneo, ne iterum facias quod fecisti, uolentes utique ut non faciat: et iterum sic, Ideo te moneo,  ne forte sis bonus, uolentes utique ut sit; id est, moneo te, non desperans quod bonus possis esse. Sicut loquitur Apostolus, cum dicit: Ne forte det illis Deus penitentiam ad cognoscendam ueritatem , Potest ergo uideri propterea homo in labores huius uite esse dimissus, ut aliquando manum porrigat ad arborem uite, et uiuat in eternum. Manus autem porrectio bene significat crucem, per quam uita eterna recuperatur. Quamuis etiam si illo modo intelligamus, ne manum porrigat, et uiuat in eternum, non iniusta pena est post peccatum interclusum esse aditum ad sapientiam, donec Dei misericordia mensuris temporum reuiuiscat qui mortuus est, et inueniatur qui perierat. Dimissus est ergo de paradiso suauitatis, ut operaretur terram de qua sumptus erat; id est, ut in corpore isto laboraret, et ibi si posset collocaret sibi meritum redeundi. Moratus est autem contra paradisum in miseria: que utique beate uite contraria est. Nam beatam uitam paradisi nomine significatam existimo.



CAPUT XXIII.---Cherubim et framea uersatilis quid notent.

35. Posuit autem Deus Cherubim et flammeam frameam que uersatur, que uno nomine uersatilis dici potest, ad custodiendam uiam arboris uite. Sicut illi uolunt qui hebrea uerba in Scripturis interpretati sunt, Cherubim latine Scientie plenitudo esse dicitur. Flammea uero framea uersatilis, temporales pene intelliguntur, quoniam tempora uolubilitate uersantur. Propterea et flammea dicitur, quia urit quodammodo omnis tribulatio. Sed aliud est uri ad consumptionem, et aliud est uri ad purgationem. Nam et Apostolus dicit: Quis scandalizatur, et ego non uror ? Sed iste affectus purgabat eum magis, quia de caritate ueniebat. Et ille tribulationes quas iusti patiuntur, ad istam pertinent flammeam frameam: Quoniam in igne probatur aurum et argentum, et homines acceptabiles in camino humiliationis . Et iterum: uasa figuli probat fornax, et homines iustos tentatio tribulationis . Quoniam ergo quem diligit Deus, corripit; et flagellat omnem filium quem recipit ; sicut dicit Apostolus, Scientes quoniam tribulatio patientiam operatur, patientia autem probationem , et legimus et audimus, et credendum est arborem uite, plenitudinem scientie et flammeam frameam custodire [1 1Kb] . Nemo ergo potest peruenire ad arborem uite, nisi per has duas, id est per tolerantiam molestiarum, et scientie plenitudinem.

36. Sed tolerantia molestiarum omnibus fere in hac uita subeunda est, tendentibus ad arborem uite: plenitudo autem scientie uidetur paucioribus prouenire; ut quasi non omnes qui perueniunt ad arborem uite, per scientie plenitudinem ueniant, quamuis omnes tolerantiam molestiarum, id est flammeam frameam uersatilem, sentiant. Sed si attendatur  quod Apostolus dicit, Plenitudo autem Legis, caritas ; et uideamus eamdem caritatem precepto illo gemino contineri, Diliges Dominum Deum tuum ex toto corde tuo, et ex tota anima tua, et ex tota mente tua; et, Diliges proximum tanquam teipsum; in quibus duobus preceptis tota Lex pendet, et Prophete : sine dubitatione intelligimus ad arborem uite non solum per flammeam frameam uersatilem, id est per tolerantiam temporalium molestiarum, sed etiam per plenitudinem scientie, id est per caritatem ueniri; quia si caritatem, inquit, non habeam, nichil sum .



CAPUT XXIu.---Adam Christus, Eua Ecclesia.

37. Sed in hoc sermone pollicitus sum considerationem rerum factarum, quam puto explicatam: et deinde considerationem prophetie, que remanet explicanda iam breuiter. Posito enim tanquam signo quodam manifesto quo cetera dirigantur, non diu nos, quantum arbitror, ista consideratio detinebit. Dicit enim Apostolus sacramentum magnum esse, quod dictum est, Propter hoc relinquet homo patrem et matrem, et adherebit uxori sue; et erunt duo in carne una: quod ipse interpretatur subiiciendo, Ego autem dico in Christo et in Ecclesia . Ergo quod per historiam impletum est in Adam, per prophetiam significat Christum, qui reliquit patrem, cum dixit: Ego a patre exiui, et ueni in hunc mundum . Non loco reliquit, quia Deus loco non continetur, neque auersione peccati, sicut apostate relinquunt Deum; sed apparendo hominibus in homine, cum uerbum caro factum est, et habitauit in nobis . Quod ipsum non commutationem nature Dei significat, sed susceptionem nature inferioris persone, id est humane [1 2Kb] . Ad hoc ualet etiam quod dicitur, Semetipsum exinaniuit ; quia non in ea dignitate apparuit hominibus in qua est apud Patrem, blandiens eorum infirmitati, qui cor mundum nondum habebant, unde uideretur uerbum in principio Deus apud Deum . Quid est ergo quod diximus, reliquit Patrem, nisi, reliquit apparere hominibus sicut est apud Patrem? Item reliquit et matrem, id est Synagoge ueterem atque carnalem obseruationem, que illi mater erat ex semine Dauid secundum carnem, et adhesit uxori sue,  id est Ecclesie, ut sint duo in carne una. Dicit enim Apostolus ipsum esse caput Ecclesie, et Ecclesiam corpus eius . Ergo et ipse soporatus est dormitione passionis, ut ei coniux Ecclesia formaretur, quam dormitionem cantat per prophetam dicens: Ego dormiui, et somnum cepi; et exsurrexi, quoniam Dominus suscepit me . Formata est ergo ei coniux Ecclesia de latere eius, id est de fide passionis et Baptismi. Nam percussum latus eius lancea, sanguinem et aquam profudit . Factus autem, ut supra dixi, ex semine Dauid secundum carnem, sicut Apostolus dicit , id est tanquam de limo terre, cum homo non esset qui operaretur in terra, quia nullus homo operatus est in uirgine, de qua natus est Christus. Fons autem ascendebat de terra, et irrigabat omnem faciem terre. Facies terre, id est dignitas terre, mater Domini uirgo Maria rectissime accipitur, quam irrigauit Spiritus sanctus, qui fontis et aque nomine in Euangelio significatur ; ut quasi de limo tali homo ille fieret [1 1Kb] , qui constitutus est in paradiso, ut operaretur et custodiret, id est in uoluntate Patris, ut eam impleret atque seruaret.



CAPUT XXu.---Heretici et Manichei maxime, per serpentem designati.

38. Nam preceptum quod accepit, nos accepimus in illo, quia unusquisque christianus non incongrue sustinet personam Christi, dicente ipso Domino: Quod fecistis uni ex minimis meis, mihi fecistis . Atque utinam frueremur, sicut est preceptum, omni ligno paradisi, quod significat spirituales delicias; Fructus autem spiritus est, caritas, gaudium, pax, longanimitas, benignitas, bonitas, fides, mansuetudo, continentia, sicut Apostolus dicit : et non tangeremus lignum in medio paradisi plantatum scientie boni et mali, id est non uellemus superbire de natura nostra, que, sicut iam diximus, media est, ut decepti experiremur quid intersit inter simplicem fidem catholicam, et fallacias hereticorum! ita enim peruenimus ad dignoscentiam boni et mali. Nam oportet, inquit, etiam hereses esse, ut probati manifesti fiant inter uos . Etenim serpens ille secundum prophetiam, hereticorum uenena significat, et maxime istorum Manicheorum, et quicumque ueteri Testamento aduersantur. Non enim aliquid manifestius prenuntiatum arbitror, quam istos in illo serpente, uel potius illum in istis esse uitandum. Nulli enim loquacius atque iactantius promittunt scientiam boni et mali; et in ipso homine, tanquam in arbore que plantata est in medio paradisi, eam dignoscentiam demonstraturos se esse presumunt. Et etiam illud quod dictum est, Eritis sicut dii, qui alii magis dicunt quam isti, qui per suam superbam uanitatem, eamdem superbiam persuadere conantes, affirmant animam naturaliter hoc esse quod Deus est? Et ad quos magis pertinet apertio carnalium oculorum, quam ad istos qui relicta interiore  sapientie luce solem istum, qui pertinet ad oculos corporis, adorare compellunt? Et omnes quidem heretici generaliter scientie pollicitatione decipiunt, et reprehendunt eos quos simpliciter credentes inuenerint; et quia omnino carnalia persuadent, quasi ad carnalium oculorum apertionem conantur adducere, ut interior oculus excecetur.



CAPUT XXuI.---Serpens hereticus Manicheus.

Sed istis etiam corpora sua displicent, non propter penalem mortalitatem, quam peccando meruimus; sed ita ut negent Deum esse corporum conditorem, tanquam apertis oculis carneis nuditas ista displiceat.

39. Sed nichil uehementius istos designat et notat, quam quod dicit serpens: Non morte moriemini: sciebat enim Deus quoniam qua die ederitis, aperientur oculi uestri. Sic enim isti credunt, quod serpens ille Christus fuerit, et deum nescio quem gentis tenebrarum, sicuti affirmant, illud preceptum dedisse confingunt, tanquam inuideret hominibus scientiam boni et mali. Ex ista opinione etiam nescio quos serpentinos natos esse arbitror, qui serpentem pro Christo colere dicuntur  , nec attendunt Apostolum qui ait: Metuo ne sicut serpens Euam seduxit astutia sua, sic et sensus uestri corrumpantur . Hos ergo per istam prophetiam prefiguratos esse existimo. Seducitur autem uerbis huius serpentis carnalis nostra concupiscentia, et per illam decipitur Adam, non Christus, sed Christianus: qui si preceptum Dei seruare uellet, et ex fide perseueranter uiueret, donec idoneus fieret intelligentie ueritatis, id est, si operaretur in paradiso, et custodiret quod accepit; non ueniret in illam deformitatem, ut cum sibi displicet caro quasi nuditas sua, carnalia magis tegumenta mendaciorum, tanquam folia fici colligeret, quibus sibi faceret succinctorium. Hoc enim isti faciunt, cum de Christo mentiuntur, et ipsum mentitum esse predicant; et tanquam abscondunt se a facie Dei, ad sua mendacia ab illius ueritate conuersi, sicut Apostolus dicit: Et a ueritate quidem auditum suum auertent, ad fabulas autem conuertentur .

40. Et ille quidem serpens, id est ille error hereticorum, qui tentat Ecclesiam, contra quem incantat [1 1Kb] Apostolus, cum dicit, Metuo ne sicut serpens Euam seduxit astutia sua, sic et sensus uestri corrumpantur; ille ergo error pectore et uentre serpit, et terram manducat. Non enim decipit, nisi aut superbos, qui sibi arrogantes quod non sunt, cito credunt quod summi Dei et anime humane una eademque natura sit; aut desideriis carnalibus implicatos, qui libenter audiunt quod quidquid lasciue faciunt, non ipsi faciunt, sed gens tenebrarum; aut curiosos, qui terrena sapiunt, et spiritualia terreno oculo inquirunt. Erunt autem inimicitie inter istum et mulierem, et inter semen eius, et semen mulieris, si pariat ista filios quamuis cum doloribus, et se ad uirum suum conuertat, ut eius ipse dominetur. Tunc enim potest cognosci non aliam  partem in nobis pertinere ad auctorem Deum, et aliam ad gentem tenebrarum, sicut isti dicunt; sed potius et illud quod regendi habet potestatem in homine, et illud inferius quod regendum est, ex Deo esse, sicut dicit Apostolus: uir quidem non debet uelare caput, cum sit imago et gloria Dei; mulier autem gloria uiri est. Non enim uir ex muliere, sed mulier ex uiro: etenim non creatus est uir propter mulierem, sed mulier propter uirum; propterea debet habere uelamen mulier super caput, propter Angelos. uerumtamen neque mulier sine uiro, neque uir sine muliere in Domino: sicut enim mulier ex uiro, ita et uir per mulierem; omnia autem ex Deo .



CAPUT XXuII.---Ade lapsus et pena allegorice.

41. Laboret iam Adam in agro suo, et quod spinas et tribulos ei parit terra, intelligat non nature esse, sed pene; et hoc non nescio cui genti tenebrarum, sed diuino iudicio tribuat: quia moderamen iustitie est sua cuique tribuere. Ipse det mulieri escam celestem, quam accepit a capite suo, qui est Christus: non ab illa accipiat uetitum cibum, id est hereticorum fallaciam cum magna pollicitatione scientie, et quasi secretorum adapertionem, quo fiat ad decipiendum error ipse conditior. Hereticorum quippe superba et curiosa cupiditas in libro Prouerbiorum clamat sub mulieris imagine, et dicit, Qui stultus est, diuertat ad me: et inopes sensu exhortatur, dicens, Panes occultos edite libenter, et aquam dulcem furtiuam bibite . Et necesse est tamen, cum et illa quisque crediderit, precedente libidine mentiendi, qua Christum mentitum esse credit, accipiat etiam tunicam pelliceam diuino iudicio. Quo nomine mihi uidetur in prophetia significari non corporis mortalitas, que significatur in historia, de qua iam tractatum est; sed de carnalibus sensibus attracta phantasmata, que carnaliter mentientem diuina lege consequuntur et contegunt: atque ita de paradiso, id est de catholica fide et ueritate, dimittitur, habitaturus contra paradisum, id est eidem fidei contradicturus. Qui si aliquando se ad Deum conuerterit per flammeam frameam, id est per temporales tribulationes, sua peccata cognoscendo et gemendo, et non iam extraneam naturam, que nulla est, sed seipsum accusando, ut ipse ueniam mereatur [1 1Kb] ; et per plenitudinem scientie, que est caritas, diligendo Deum, qui supra omnia est incommutabilis, et diligendo ex toto corde, et ex tota anima, et ex tota mente; et diligendo proximum tanquam seipsum, perueniet ad arborem uite, et uiuet in eternum.



CAPUT XXuIII.---Per epilogum singulas refellit Manicheorum calumnias.

42. Quid habent ergo isti, quod in his litteris ueteris Testamenti reprehendant? Interrogent secundum morem suum, et respondeamus sicut Dominus donare dignatur. Quare fecit Deus hominem, inquiunt, quem peccaturum sciebat? Quia et de peccante multa bona facere poterat, ordinans eum secundum moderamen  iustitie sue, et quia nichil oberat Deo peccatum eius: et siue non peccaret, mors nulla esset; siue quia peccauit, alii mortales de peccato eius corriguntur. Nihil enim sic reuocat homines a peccato, quemadmodum imminentis mortis cogitatio [1 1Kb] . Sic eum faceret, inquiunt, ut non peccaret. Imo ipse hoc faceret; sic enim factus est, ut si noluisset, non peccaret. Non admitteretur, inquiunt, diabolus ad eius mulierem. Imo ipsa ad se diabolum non admitteret; sic enim facta est, ut si noluisset, non admitteret. Non fieret, inquiunt, mulier. Hoc est dicere, non fieret bonum: quia et ipsa utique aliquod bonum est, et tantum bonum, ut Apostolus eam gloriam uiri esse dicat; et omnia ex Deo. Iterum dicunt: Quis fecit diabolum? Se ipse; non enim natura, sed peccando diabolus factus est. uel ipsum, aiunt, non faceret Deus, si eum peccaturum esse sciebat. Imo, quare non faceret, cum per suam iustitiam et prouidentiam multos de malitia diaboli corrigat? An forte non audistis apostolum Paulum dicentem, Quos tradidi Satane, ut discant non blasphemare ? et de seipso dicit, Et ne magnitudine reuelationum extollar, datus est mihi stimulus carnis, angelus Satane qui me colaphizet . Ergo, inquiunt, bonus est diabolus, quia utilis est? Imo malus in quantum diabolus est; sed bonus et omnipotens Deus est, qui etiam de malitia eius multa iusta et bona operatur. Non enim diabolo imputatur, nisi uoluntas sua, qua conatur facere male, non Dei prouidentia, que de illo bene facit.



CAPUT XXIX.---Confert Ecclesie dogmata cum Manicheorum erroribus.

43. Postremo, quoniam cum Manicheis nobis de religione questio est, questio autem religionis est, quid de Deo pie sentiatur, quoniam negare non possunt in miseria peccatorum esse genus humanum; illi dicunt naturam Dei esse in miseria: nos negamus, sed dicimus eam naturam esse in miseria, quam de  nichilo fecit Deus, et ad hoc uenisse non coactam, sed uoluntate peccandi. Illi dicunt naturam Dei cogi ab ipso Deo ad penitentiam peccatorum: nos negamus, sed dicimus eam naturam quam Deus fecit de nichilo, posteaquam peccauit cogi ad penitentiam peccatorum. Illi dicunt naturam Dei ab ipso Deo accipere ueniam: nos negamus, sed dicimus eam naturam quam fecit Deus de nichilo, si se a peccatis suis ad Deum suum conuerterit, accipere ueniam peccatorum. Illi dicunt naturam Dei necessitate esse mutabilem: nos negamus, sed dicimus eam naturam quam Deus fecit de nichilo, uoluntate esse mutatam. Illi dicunt nature Dei nocere aliena peccata: nos negamus, sed dicimus nulli nature nocere peccata, nisi sua  ; et Deum dicimus tante bonitatis esse, tante iustitie, tante incorruptionis, ut neque peccet, neque ipse alicui noceat, qui peccare noluerit, nec ipsi aliquis qui peccare uoluerit. Illi dicunt esse naturam mali cui Deus coactus est nature sue partem dare cruciandam: nos dicimus nullum malum esse naturale [1 1Kb]  , sed omnes naturas bonas esse, et ipsum Deum summam esse naturam, ceteras ex ipso esse naturas: et omnes bonas in quantum sunt, quoniam fecit Deus omnia bona ualde, sed distinctionis gradibus ordinata, ut sit aliud alio melius; atque ita omni genere bonorum uniuersitas ista compleatur, que quibusdam perfectis, quibusdam imperfectis, tota perfecta est, quam Deus effector conditorque eius iusto moderamine administrare non cessat; qui omnia bona facit uoluntate, nichil mali patitur necessitate. Cuius enim uoluntas superat omnia, nulla ex parte quidquam sentit inuitus. Cum ergo illa illi, et nos ista dicimus, unusquisque eligat quid sequatur. Ego enim, quod bona fide coram Deo dixerim, sine ullo studio contentionis, sine aliqua dubitatione ueritatis, et sine aliquo preiudicio diligentioris tractationis, que mihi uidebantur exposui.





[1Kb] S. AURELII AUGUSTINI HIPPONENSIS EPISCOPI DE GENESI AD LITTERAM IMPERFECTUS LIBER  . [1Kb] [1Kb] 

Tractatur initium Geneseos usque ad huncce uersiculum 26: Faciamus hominem ad imaginem, etc.



CAPUT PRIMUM.


1. De obscuris naturalium rerum, que omnipotente Deo artifice facta sentimus,  non affirmando, sed querendo tractandum est; in Libris maxime quos nobis diuina commendat auctoritas,  in quibus temeritas asserende incerte dubieque opinionis, difficile sacrilegii crimen euitat: ea tamen querendi dubitatio catholice fidei metas non debet excedere. Et quoniam multi heretici ad suam sententiam, que preter fidem est catholice discipline, expositionem Scripturarum diuinarum trahere consueuerunt; ante tractationem huius libri catholica fides breuiter explicanda est.

2. Est autem hec: Deum Patrem omnipotentem uniuersam creaturam fecisse atque constituisse per Filium suum unigenitum, id est Sapientiam et uirtutem suam consubstantialem sibi et ceternam, in unitate Spiritus sancti, et ipsius consubstantialis et ceterni. Hanc ergo Trinitatem dici unum Deum, eumque fecisse et creasse omnia que sunt, in quantum sunt, catholica disciplina credi iubet; ita ut creatura omnis siue intellectualis siue corporalis, uel quod breuius dici potest secundum uerba diuinarum Scripturarum, siue inuisibilis siue uisibilis, non de Dei natura [1 1Kb] , sed a Deo sit facta de nichilo: nichilque in ea esse quod ad Trinitatem pertineat, nisi quod Trinitas condidit, ista condita est. Quapropter creaturam uniuersam neque consubstantialem Deo, neque ceternam fas est dicere aut credere.

3. Ecce autem omnia que fecit Deus, bona ualde: mala uero non esse naturalia; sed omne quod dicitur malum, aut peccatum esse, aut penam peccati. Nec esse peccatum nisi prauum libere uoluntatis assensum, cum inclinamur ad ea que iustitia uetat, et unde liberum est abstinere; id est, non in rebus istis, sed in usu earum non legitimo. Usus autem rerum est legitimus, ut anima in lege Dei maneat, et uni Deo plenissima dilectione subiecta sit, et cetera sibi subiecta sine cupiditate aut libidine ministret, id est secundum preceptum Dei. Ita enim sine difficultate et miseria, et cum summa facilitate et beatitudine administrabit. Pena uero peccati est, cum ipsis creaturis non sibi seruientibus cruciatur anima, cum Deo ipsa non seruit: que creatura illi obtemperabat, cum ipsa obtemperabat Deo. Itaque non esse ignem malum, quia creatura Dei est; sed tamen uri eo imbecillitatem nostram ex merito peccati. Dici autem peccata naturalia, que necesse est committi ante misericordiam Dei, postquam in hanc uitam per peccatum liberi arbitrii lapsi sumus.

4. Renouari autem hominem per Iesum Christum Dominum nostrum, cum ipsa ineffabilis ac incommutabilis Dei Sapientia plenum totumque hominem suscipere dignata est, et nasci de Spiritu sancto et uirgine Maria; cruciligi, sepeliri, et resurgere, et ascendere in celum, quod iam factum est; et uenire ad iudicandos uiuos et mortuos in fine seculi, et resurrectionem mortuorum in carne, quod adhuc futurum predicatur. Datum esse Spiritum sanctum credentibus in eum. Constitutam ab illo matrem Ecclesiam, que Catholica dicitur, ex eo quia uniuersaliter perfecta est, et in nullo claudicat, et per totum orbem diffusa est. Remissa esse penitentibus priora peccata, et uitam  eternam celorumque regnum promissum.



CAPUT II.

5. Secundum hanc fidem que possunt in hoc libro queri et disputari, considerandum est. In principio fecit Deus celum et terram. Quatuor modi a quibusdam Scripturarum tractatoribus traduntur Legis exponende, quorum uocabula enuntiari grece possunt, latine autem definiri et explicari [1 1Kb] : secundum historiam, secundum allegoriam, secundum analogiam, secundum etiologiam. Historia est, cum siue diuinitus, siue humanitus res gesta commemoratur. Allegoria, cum figurate dicta intelliguntur. Analogia, cum ueteris et Noui Testamentorum congruentia demonstratur. Aetiologia, cum dictorum factorumque cause redduntur.



CAPUT III.

6. Hoc ergo quod scriptum est, In principio fecit Deus celum et terram, queri potest utrum tantummodo secundum historiam accipiendum sit, an etiam figurate aliquid significet, et quomodo congruat Euangelio, et qua causa liber iste sic inchoatus sit. Secundum historiam autem queritur quid sit In principio, id est, utrum in principio temporis, an in principio in ipsa Sapientia Dei, quia et ipse Dei Filius principium se dixit, quando ei dictum est, Tu quis es; et dixit, Principium quod et loquor uobis . Est enim Principium sine principio, et est Principium cum alio principio. Principium sine principio solus Pater est, ideo ex uno principio esse omnia credimus: Filius autem ita Principium est, ut de Patre sit. Ipsa etiam prima creatura intellectualis potest dici principium iis quibus caput est, que fecit Deus. Cum enim recte appelletur principium caput, in illa gradatione Apostolus mulierem tamen non dixit caput alicuius. Nam et uirum dixit caput mulieris, et caput uiri Christum, et caput Christi Deum : ita Creatori creatura subnectitur.

7. An ideo In principio dictum est, quoniam primum factum est? An non potuit inter creaturas primum fieri celum et terra, si Angeli et omnes intellectuales Potestates primum facte sunt? Quia et Angelos creaturam Dei, et ab eo factos credamus necesse est. Nam et Angelos enumerauit propheta in centesimo quadragesimo octauo psalmo cum dixit: Ipse iussit, et facta sunt; ipse mandauit, et creata sunt . Sed si primum facti sunt Angeli, queri potest utrum in tempore facti sunt, an ante omne tempus, an in exordio temporis. Si in tempore, iam erat tempus antequam Angeli fierent; et quoniam etiam tempus ipsum creatura est, incipit necesse esse ut aliquid priusquam Angelos factum accipiamus. Si autem in exordio temporis factos dicimus, ut cum ipsis ceperit tempus, dicendum est falsum esse quod quidam uolunt, cum celo et terra [2 1Kb] tempus esse cepisse.

8. Si autem prius quam tempus, Angeli facti sunt, querendum est quomodo dictum sit in consequentibus: Et dixit Deus, Fiant luminaria in firmamento  celi, ut luceant super terram, et diuidant inter noctem et diem; et sint in signa, et tempora, et dies, et annos. Hic enim potest uideri tunc cepta esse tempora, cum celum et luminaria celi ordinatis itineribus currere cepissent: quod si uerum est, quomodo potuerunt dies esse antequam tempus esset, si a cursu luminarium tempus exorsum est, que quarto die dicuntur esse facta? An ista dierum digestio secundum consuetudinem humane fragilitatis ordinata est lege narrandi et humilibus humiliter insinuandi sublimia, qua et ipse sermo narrantis non potest nisi aliqua habere et prima et media et ultima? An in temporibus istis dictum est ut essent luminaria, que tempora homines interuallis morarum in corporis motione metiuntur? Hec enim tempora, si nullus motus corporum esset, nulla essent, et ipsa sunt hominibus manifestiora. Quod si admittimus, querendum est utrum preter motum corporum possit esse tempus in motu incorporee creature, ueluti est anima uel ipsa mens; que utique in cogitationibus mouetur, et ipso motu aliud habet prius, aliud posterius, quod sine interuallo temporis intelligi non potest. Quod si accipimus, etiam ante celum et terram potest intelligi tempus fuisse, si ante celum et terram facti sunt Angeli. Erat enim iam creatura que motibus incorporeis tempus ageret: et recte intelligitur cum illa etiam tempus esse, ut in anima que per corporeos sensus corporeis motibus assuefacta est. Sed fortasse non est in principibus et creaturis supereminentibus. Sed quoquo modo hoc se habeat , illud certe accipiendum est in fide, etiamsi modum nostre cogitationis excedit, omnem creaturam habere initium; tempusque ipsum creaturam esse, ac per hoc ipsum habere initium, nec ceternum esse Creatori.

9. Potest etiam celum et terra pro uniuersa creatura positum uideri, ut et hoc uisibile ethereum firmamentum, celum appellatum sit, et illa creatura inuisibilis supereminentium Potestatum; rursusque terra, omnis inferior pars mundi, cum animalibus quibus inhabitatur. An celum omnis creatura sublimis atque inuisibilis dicta est, terra uero omne uisibile, ut etiam sic possit hoc quod dictum est, In principio fecit Deus celum et terram, uniuersa creatura intelligi? Fortasse quippe non incongrue in comparatione inuisibilis creature, omne uisibile terra dicitur, ut illa celi nomine nuncupetur. Quoniam et anima que inuisibilis est, cum rerum uisibilium amore tumesceret, et earum adeptione extolleretur, terra dicta est, sicut scriptum est. Quid superbit terra et cinis ?

10. Sed queri potest utrum iam distincta et composita omnia dixerit celum et terram, an ipsam primo informem uniuersitatis materiem, que in has formatas et speciosas naturas Deo ineffabiliter iubente digesta est, celi et terre nomine nuncupauerit. Quanquam enim scriptum legerimus, Qui fecisti mundum de informi materia ; tamen etiam ipsam materiam cuiusmodicumque sit, non possumus dicere  non ab eo factam, ex quo omnia confitemur et credimus: ut etiam ipsa digestio et ordinatio singularum quarumque rerum formatarum et distinctarum mundus uocetur; ipsa uero materies celum et terra, ueluti semen celi et terre appellata sit; et celum et terra quasi confusum atque permixtum ab artifice Deo accipiendis formis idoneum. Hactenus de hoc quesitum sit quod dictum est, In principio fecit Deus celum et terram: nichil enim horum temere affirmare oportuit.



CAPUT Iu.

11. Terra autem erat inuisibilis et incomposita, et tenebre erant super abyssum; et Spiritus Dei ferebatur super aquam. Ab hereticis  qui ueteri Testamento aduersantur, moueri calumnia huic loco solet, cum dicunt, Quomodo in principio fecit Deus celum et terram, si iam terra erat? non intelligentes hoc esse subiunctum, ut exponeretur qualis terra fuerit, de qua iam dictum est, fecit Deus celum et terram. Sic ergo accipiendum est: In principio fecit Deus celum et terram; hec autem terra quam Deus fecit, inuisibilis erat et incomposita, donec ab eodem ipso discerneretur, et ex confusione in rerum certo ordine constitueretur. An sic melius intelligitur, ut in hac exsecutione rursus eadem rerum materies commendaretur, que superius celi et terre nomine nuncupata est, ut iste sit sensus: In principio fecit Deus celum et terram; hoc autem quod celum et terra dictum est, terra erat inuisibilis et incomposita, et tenebre super abyssum; id est, quod celum et terra appellatum est, materies erat confusa quedam, de qua mundus, qui duabus maximis [1 1Kb] partibus, celo scilicet et terra constat, digestis elementis et accepta forma fabricaretur? Que confusio materie sic potuit insinuari populari intelligentie, si diceretur terra inuisibilis et incomposita, uel inordinata, uel imparata, et tenebre super abyssum, id est super profunditatem uastissimam: que rursus profunditas ex eo fortasse nominata est, quia nullius intelligentia propter ipsam informitatem penetrari potest.

12. Et tenebre erant super abyssum. Utrum subter abyssus erat et supra tenebre, quasi iam loca distincta essent? An quoniam materie adhuc confusio exponitur, quod etiam grece dicitur, ideo dictum est, tenebre erant super abyssum, quia lux non erat: que si esset, utique supra esset, quia esset eminentior, et ea que sibi subiecta erant, illuminaret? Et reuera qui diligenter considerat quid sint tenebre, nichil aliud inuenit quam lucis absentiam. Ita igitur dictum est, Tenebre erant super abyssum, ac si dictum esset, Non erat lux super abyssum. Quapropter hec materies que consequenti operatione Dei, in rerum formas ordinata distinguitur, appellata est terra inuisibilis et incomposita, et profunditas carens luce; que appellata est superius nomine celi et terre, ueluti semen, ut iam dictum est, celi et terre. Si tamen non celum et terram dicendo, uniuersitatem prius proponere uoluit, ut postea, insinuata materia, mundi partes exsequeretur.

 13. Et Spiritus Dei superferebatur super aquam. Nusquam dixerat, Deus aquam fecit; nec tamen ullo modo credendum est aquam Deum non fecisse, et eam iam fuisse antequam ille aliquid constituisset. Etenim ille est ex quo omnia, per quem omnia, in quo omnia, sicut Apostolus dicit . Ergo et aquam Deus fecit, et aliter credere magnus error est. Cur igitur non dictum est quod aquam Deus fecerit? An rursus eamdem materiam, quam uel celi et terre, uel terre inuisibilis et incomposite atque abyssi nomine nuncupauerat, etiam aquam uoluit appellare? Cur enim non et aqua appellaretur, si terra potuit, cum adhuc neque aqua distincta atque formata neque terra esset, neque aliquid aliud? Sed primo fortasse celum et terra appellata est, secundo terra incomposita et abyssus carens luce, tertio aqua non incongrue: ut primo ipsius uniuersitatis, propter quam facta est de omnino nichilo, materies, celi et terre nomine uocaretur; secundo terre incomposite atque abyssi nomine insinuaretur informitas, quia inter omnia elementa terra est informior, et minus relucens quam cetera; tertio aque nomine significaretur materia subiecta operi artificis, aqua enim mobilior est quam terra; et ideo propter operandi facilitatem et motum faciliorem, subiecta materies artifici, aqua magis uocanda erat quam terra.

14. Et er quidem mobilior est quam aqua; ether autem mobilior ipso ere non absurde creditur, aut sentitur: sed eris uel etheris nomine minus conuenienter appellaretur materies. Magis enim hec elementa uim creduntur habere faciendi, terra uero et aqua patiendi. Quod si occultum est, illud certe apertissimum puto, quod aquam uentus mouet, et nonnulla terrena; uentus autem est er motus et quasi fluctuans. Ergo cum er aquam moueat manifeste, unde autem ipse moueatur ut sit uentus, occultum sit; quis dubitet congruentius aque nomine materiam uocari quia mouetur, quam eris qui mouet? Moueri autem pati est, mouere facere. Huc accedit quod ea que terra gignit, aqua irrigantur, ut nasci et perfici possint, ita ut prope uideatur in hec ipsa nascentia eadem aqua conuerti. Quocirca congruentius aque nomine appellaretur materies, cum subdita operi artificis insinuaretur propter mobilitatem et conuersionem in queque nascentia corpora, quam nomine eris in quo sola mobilitas posset animaduerti, cetera uero quibus materia expressius significaretur, defuissent; ut totus iste sit sensus: In principio fecit Deus celum et terram, id est materiam que celi et terre formam capere posset; que materia terra inuisibilis et incomposita erat, id est informis et luce carens profunditas: que tamen quoniam mouenti et operanti artifici subdita esset, propter hoc ipsum quod cedit operanti, aqua etiam nominata est.

15. In hac igitur materie significatione prius insinuatus est finis eius, id est propter quid facta sit; secundo ipsa informitas, tertio seruitus sub artifice atque subiectio. Itaque primo celum et terra, propter hoc enim facta materies; secundo terra inuisibilis et  incomposita, et tenebre super abyssum, id est ipsa informitas sine lumine, unde etiam terra inuisibilis dicta est; tertio aqua subiecta spiritui ad habitum formasque capiendas: ideo super aquam ferebatur Spiritus Dei, ut Spiritum operantem, aquam uero unde operaretur intelligamus, id est materiam fabricabilem. Cum enim ista tria dicimus unius rei nomina, materia mundi, materia informis, materia fabricabilis, horum primo nomini bene adiungitur celum et terra; secundo obscuritas, confusio, profunditas, tenebre; tertio cedendi facilitas, cui iam ad operandum Spiritus superfertur artificis.

16. Et Spiritus Dei superferebatur super aquam. Non ita superferebatur sicut oleum aque, uel aqua terre, id est, quasi contineretur; sed, si ad hoc de uisibilibus exempla capienda sunt, sicut superfertur lux ista solis aut lune his corporibus, que illuminat in terra: non enim continetur illis; sed cum celo contineatur, istis superfertur. Item cauendum est ne quasi locorum spatiis Dei Spiritum superferri materie putemus, sed ui quadam effectoria et fabricatoria, ut illud cui superfertur efficiatur, et fabricetur; sicut superfertur uoluntas artificis ligno, uel cuique rei subiecte ad operandum, uel etiam ipsis membris corporis sui, que ad operandum mouet. Et hec similitudo cum iam sit omni corpore excellentior, parua est tamen, et prope nichil ad intelligendam superlationem Spiritus Dei, subiecta sibi ad operandum mundi materia: sed non inuenimus euidentiorem similitudinem et propinquiorem rei de qua loquimur, in iis rebus que ab hominibus quomodocumque capi possunt. Quapropter in huiusmodi cogitatione optime illud preceptum tenebitur, quod scriptum est: Benedicentes Deum, exaltate illum quantumcumque potueritis, superabit et adhuc . Hoc autem dictum sit, si hoc loco Spiritus Dei Spiritus sanctus, quem in ipsa ineffabili et incommutabili Trinitate ueneramur, accipitur.

17. Potest autem et aliter intelligi, ut spiritum Dei, uitalem creaturam, qua uniuersus iste uisibilis mundus atque omnia corporea [1 1Kb] continentur et mouentur, intelligamus; cui Deus omnipotens tribuit uim quamdam sibi seruiendi ad operandum in iis que gignuntur. Qui spiritus cum sit omni corpore ethereo melior, quia omnem uisibilem creaturam omnis inuisibilis creatura antecedit, non absurde spiritus Dei dicitur. Quid enim non est Dei ex iis que condidit, cum etiam de ipsa terra dictum sit, Domini est terra et plenitudo eius ; et illud [2 1Kb] uniuersali complexione quod scriptum est, Quoniam tua sunt omnia, Domine, qui animas amas ? Sed tunc potest iste spiritus sic intelligi, si quod dictum est, In principio fecit Deus celum et terram, tantum de uisibili creatura dictum sentiamus; ut super materiam rerum uisibilium in exordio fabricationis earum superferretur inuisibilis spiritus, qui tamen etiam ipse creatura esset, id est non Deus, sed a Deo facta atque  instituta natura. Si autem uniuerse creature, id est et intellectualis et animalis et corporalis, materia creditur illo aque uocabulo enuntiata, nullo modo hoc loco Spiritus Dei potest nisi ille incommutabilis et sanctus intelligi, qui ferebatur super materiam omnium rerum, quas fecit et condidit Deus.

18. Tertia opinio de hoc spiritu oriri potest, ut credatur spiritus nomine, eris elementum enuntiatum; ut ita quatuor elementa insinuata sint, quibus mundus iste uisibilis surgit; celum scilicet, et terra, et aqua, et er: non quia iam erant distincta et ordinata; sed quia in illius materie quamuis informi confusione, tamen exortura presignabantur: que informis confusio tenebrarum et abyssi nomine commendata est. Sed quelibet sententiarum istarum uera sit, omnium rerum que orte sunt, que uidentur, et que non uidentur, non quantum ad uitia que contra naturam sunt, sed quantum ad ipsas naturas attinet, Deum esse auctorem et conditorem credendum est; nullamque omnino esse creaturam, que non ab ipso initium perfectionemque habeat generis et substantie sue.



CAPUT u.

19. Et dixit Deus, Fiat lux; et facta est lux. Deum dixisse, Fiat lux, non uoce de pulmonibus edita, nec lingua et dentibus, accipere debemus. Carnalium sunt iste cogitationes: secundum autem carnem sapere, mors est . Sed ineffabiliter dictum est, Fiat lux. Utrum autem hoc quod dictum est, Filio unigenito dictum est, an idipsum quod dictum est, Filius unigenitus est, quod dictum Dei uerbum dicitur, per quod facta sunt omnia , queri potest: dum tamen illa absit impietas, ut [1 1Kb] uerbum Dei unigenitum Filium quasi uocem prolatam sicut a nobis fit, esse credamus. uerbum autem Dei, per quod facta sunt omnia, nec cepit esse, nec desinet; sed sine inchoatione natum, Patri ceternum est. Quare hoc quod dictum est, Fiat lux, si et cepit et destitit dici, magis Filio dictum est hoc uerbum, quam ipsum est Filius. Et tamen etiam hoc ineffabiliter; nec carnalis imago subrepat in animum, et intellectum pium spiritualem conturbet. Quia et incipere aliquid et desinere in natura Dei, si proprie accipiatur, temeraria et preceps opinio est: carnalibus tamen et paruulis, non tanquam in ea mansuris, sed tanquam inde surrecturis humanissime concedenda est. Quidquid enim incipere et desinere Deus dicitur, nullo modo in ipsius natura, sed in eius creatura, que illi miris modis obtemperat, intelligendum est.

20. Et dixit Deus, Fiat lux. Utrum ea lux que his carnalibus oculis patet, an aliqua occulta, quam nobis per hoc corpus uidere non datum est? Et si occulta, utrum corporea, que per locorum spatia tenditur fortasse in sublimibus partibus mundi; an incorporea, qualis in anima est, ad quam uitandi et appetendi refertur examen a sensibus corporis, qua non carent etiam anime bestiarum, an ea que superior ratiocirando apparet, ex qua incipit omne quod creatum  est? Quamlibet enim lucem significet, factam tamen et creatam debemus accipere: non illam qua fulget ipsa Dei Sapientia, que non creata est, sed nata; ne sine luce Deus fuisse putetur priusquam istam, de qua nunc agitur, condidisset. De hac enim, sicut ipsa uerba satis docent, hoc commendatur quod facta sit, Et dixit, inquit, Fiat lux; et facta est lux. Alia est lux de Deo nata, et alia lux quam fecit Deus: nata de Deo lux, est ipsa Dei Sapientia; facta uero lux, est quelibet mutabilis siue corporea siue incorporea.

21. Mouere autem solet quomodo lux corporea esse potuerit antequam celum esset et celi luminaria, que post istam exponuntur: quasi uero facile hoc ab homine percipi potest, aut omnino ullo modo potest, utrum sit aliqua lux preter celum, que tamen spatiis locorum distincta atque diffusa sit, mundumque amplectatur. Sed cum liceat hic et incorpoream lucem intelligere, si non uisibilem tantum creaturam in hoc libro, sed omnem creaturam expositam dicimus, quid opus est in hac controuersia remorari? Et fortasse quod querunt homines, quando Angeli facti sunt, ipsi significantur hac luce, breuissime quidem, sed tamen conuenientissime et decentissime.

22. Et uidit Deus lucem, quia bona est. Ista sententia non quasi insoliti boni letitiam [1 1Kb] , sed approbationem operis significari, oportet intelligi. Quid enim conuenientius de Deo dicitur, quantum inter homines dici potest, quam cum ita ponitur, Dixit, factum est, placuit: ita ut in eo quod dixit, imperium eius intelligatur; in eo quod factum est, potentia; in eo quod placuit, benignitas: sicut ista ineffabilia per hominem hominibus, ita ut omnibus prodesse possent, dici debuerunt.

23. Et diuisit Deus inter lucem et tenebras. Hinc intelligi licet quanta diuini operis facilitate ista dicantur effecta. Non enim quisquam est qui sic existimet lucem factam, ut esset confusa cum tenebris, et ob hoc postea separationis indigeret; sed eo ipso quo lux facta est, consecuta est etiam diuisio inter lucem et tenebras. Que enim societas lucis cum tenebris ? Deus ergo diuisit inter lucem et tenebras, quia lucem fecit, cuius absentia tenebre uocantur. Interest autem inter lucem et tenebras, sicut interest inter uestimentum et nuditatem, aut plenum et inane, et similia.

24. Iam quot modis possit intelligi lux, supra dictum est, quibus contrarie priuationes possunt tenebre nominari. Alia est enim lux que uidetur his oculis corporeis, etiam ipsa corporea; ut solis, et lune, et stellarum, et si quid huiusmodi est, cui contrarie sunt tenebre, cum aliquis locus ea luce caret. Alia item lux est uita sentiens, et ualens discernere que per corpus ad anime iudicium referuntur, id est alba et nigra, canora et rauca, suaueolentia et graueolentia, dulcia et amara, calida et frigida, et cetera huiusmodi. Alia est enim lux que sentitur oculis, alia qua per oculos agitur ut sentiatur. Illa enim in corpore, hec autem quamuis per corpus ea que sentit  percipiat, in anima est tamen. Huic contrarie sunt tenebre, insensibilitas quedam, uel si melius insensualitas dicitur, id est non sentire, quamuis inferantur que sentiri possent, si esset in illa uita lux ista unde sentitur. Neque hoc cum ministeria desunt corporis, sicut in cecis aut surdis: nam in istorum animis est ista lux, de qua nunc agimus; sed instrumenta corporis desunt. Neque illo modo, quo modo in silentio uox non auditur, cum et ista lux est in anima, et adsunt corporis instrumenta, sed nichil quod sentiatur infertur. Non ergo qui iis causis non sentit, caret ista luce; sed cum talis potentia non est in anima, que iam nec anima dici solet, sed tantum uita, qualis perhibetur esse uitis et arboris, et quarumcumque stirpium: si tamen eas uel talem habere persuaderi ullo modo potest, quas nonnulli nimis errantes heretici  , non solum sentire per corpus, id est uidere, audire, et calorem ignemque discernere; sed etiam intelligere rationem, et cogitationes nostras nosse arbitrantur: sed de his alia questio est. Insensibilitas ergo tenebre huius lucis, qua quidquid sentitur, cum ipsam uim sentiendi non habet uita quelibet. Conuenienter autem lucem hanc dici concedit, quisquis concedit recte dici lucem, qua res queque manifesta est. Cum autem dicimus, Manifestum est hoc canorum esse, manifestum est hoc dulce esse, manifestum est hoc frigidum esse, et quod forte huius generis per corporales sensus attingimus; hec lux qua ista manifesta sunt, utique intus in anima est, quamuis per corpus inferantur que ita sentiuntur. Tertium lucis genus in creaturis intelligi potest, quo ratiocinamur. Huic contrarie tenebre sunt irrationabilitas, sicut sunt anime bestiarum.

25. Siue ergo lucem etheream, siue sensualem cuius animalia participant, siue rationalem quam Angeli et homines habent, a Deo factam primitus in rerum natura hec sententia uult intelligi; diuisisse Deum inter lucem et tenebras, eo ipso quo lux facta est, oportet accipi, quod aliud est lux, aliud ille priuationes lucis, quas in contrariis tenebris ordinauit Deus. Non enim Deum fecisse tenebras dictum est: quoniam species ipsas Deus fecit, non priuationes que ad nichilum pertinent, unde ab artifice Deo facta sunt omnia; quas tamen ab eo ordinatas intelligimus, cum dicitur, Et diuisit Deus inter lucem et tenebras, ne uel ipse priuationes non haberent ordinem suum, Deo cuncta regente atque administrante. Sicut in cantando interpositiones silentiorum certis moderatisque interuallis, quamuis uocum priuationes sint, bene tamen ordinantur ab iis qui cantare sciunt, et suauitati uniuerse cantilene aliquid conferunt. Et umbre in picturis eminentiora queque distinguunt, ac non specie, sed ordine placent. Nam et uitiorum nostrorum non est auctor Deus; sed tamen ordinator est, cum eo loco peccatores constituit, et ea perpeti cogit que merentur. Ad hoc ualet quod oues ponuntur ad dexteram, hedi autem ad sinistram . Quedam ergo et facit Deus, et ordinat; quedam uero tantum  ordinat. Iustos et facit, et ordinat; peccatores autem in quantum peccatores sunt, non facit, sed ordinat tantum. Quippe cum illos ad dexteram, illos ad sinistram constituit, et quod in ignem eternum iubet ire, ad meritorum ordinem ualet. Ita species naturasque ipsas et facit, et ordinat; priuationes autem specierum defectusque naturarum non facit, sed ordinat tantum. Dixit itaque, Fiat lux; et facta est lux. Non dixit, Fiant tenebre; et facte sunt tenebre. Horum ergo unum fecit, alterum non fecit, utrumque tamen ordinauit, cum diuisit Deus inter lucem et tenebras. Ita et ipso faciente pulchra sunt singula, et ipso ordinante pulchra sunt omnia.



CAPUT uI.

26. Et uocauit Deus lucem diem, et tenebras uocauit noctem. Cum et lux nomen sit alicuius rei, et dies rursum, et tenebre et nox utrumque sit nomen, utrumque ita dici oportuit, nomina rebus imposita esse, ut illa res cui nomen impositum est, utique alio quoque nomine, non enim aliter poterat enuntiare [1 1Kb] . Et ita dictum est, uocauit Deus lucem diem, ut indifferenter etiam dici conuerse posset, uocauit Deus diem lucem, et uocauit noctem tenebras. Quid ei respondebimus, si quis a nobis ita querit: Luci nomen impositum est dies, an diei nomen impositum est lux? quia hec duo utique, in quantum ad res significandas articulata uoce enuntiantur, nomina sunt. Hoc modo etiam de aliis duobus queri potest: Tenebris nomen impositum est nox, an nocti impositum est nomen tenebre? Et quidem, ut Scriptura describit, manifestum est lucis nomen dictum esse diem, et tenebrarum nomen dictum esse noctem. Quia cum diceret, Deus fecit lucem, et diuisit inter lucem et tenebras, nondum de uocabulis agebatur: postea adhibita sunt uocabula, dies et nox; cum et illa sine dubio uocabula sint, lux et tenebre, res aliquas significantia, sicut dies et nox. Ergo hoc ita accipiendum est, quia enuntiari aliter non posset res que nomen accepit, nisi aliquo nomine; an potius ista uocatio accipienda est ipsa distinctio? Non enim omnis lux dies, aut omnes tenebre nox; sed lux et tenebre certis inter se uicibus ordinate atque distincte, diei et noctis nominibus appellantur. Omne quippe uocabulum ad distinctionem ualet. Unde etiam nomen quod rem notet, appellatum est, quasi notamen. Notet autem, id est distinguat et doctitanter ad discernendum adiuuet. Fortasse ergo ipsum diuisisse inter lucem et tenebras, hoc est uocasse lucem diem, et tenebras noctem, ut hoc sit ordinasse ista quod uocasse. An ista uocabula significare nobis uolunt quam lucem dixerit, et quas tenebras; tanquam si diceret, Fecit Deus lucem, et diuisit inter lucem et tenebras; lucem autem dico diem, et tenebras dico noctem: ne aliquam aliam lucem intelligas, que non sit dies; et ne aliquas alias tenebras intelligas, que non sint nox? Nam si omnis  lux dies possit intelligi, et omnes tenebre noctis nomine censerentur, fortasse non opus esset dicere, Et uocauit Deus lucem diem, et tenebras uocauit noctem.

27. Item queri potest quem diem dicat, et quam noctem. Si istum diem uult accipi quem solis ortus inchoat, et claudit occasus, et istam noctem que a solis occasu usque in ortum tenditur; non inuenio quomodo esse potuerint, antequam celi luminaria facta essent. An ipsa spatia horarum et temporum, etiam sine discrimine fulgoris atque umbre, iam ita uocari potuerunt? Et quomodo in illam lucem rationalem, si hec significata est, aut sensualem cadit hec uicissitudo, que nomine diei et noctis significatur? An non secundum quod euenit, sed secundum quod potest euenire, ista insinuata sunt; quia et rationi potest error succedere, et sensui quedam stoliditas?



CAPUT uII.

28. Et facta est uespera, et factum est mane dies unus. Non eodem modo nunc appellatur dies, quo cum diceretur, Et uocauit Deus lucem diem; sed eo modo quo dicimus, uerbi gratia, triginta dies habere mensem: hoc enim nomine diei noctes quoque includimus; superius autem ita dictus est dies, ut a nocte seiungeretur. Itaque cum illa operatio diei per lucem gesta insinuaretur, consequenter factam dicitur esse uesperam, et factum esse mane diem unum; ut scilicet sit unus dies a cepto die usque ad ceptum diem, id est a mane usque ad mane, quales dies annumeratis, ut dixi, noctibus appellamus. Sed quomodo facta est uespera, et factum est mane? An tanta mora temporis fecit lucem Deus, et diuisit inter lucem et tenebras, quanta mora tenditur dies lucens, id est non annumerata nocte? Et ubi est quod scriptum est, Subest enim tibi, cum uoles posse , si opus est Deo productione temporis, ut aliquid perficiat? An omnia quidem tanquam in arte atque ratione perfecta sunt Deo, non in productione temporis, sed in ipsa ui qua illas etiam res, quas non stare, sed transire cernimus, stabiliter efficit? Non enim et in sermone nostro cum uerba alia transeant, et alia succedant, credibile est ita fieri in ipsa arte, qua operante stabiliter artificiosa occurrit oratio. Quanquam ergo sine productione temporis faciat Deus, cui subest posse cum uolet; ipse tamen nature temporales motus suos temporaliter peragunt. Ita ergo fortasse dictum est, Et facta est uespera, et factum est mane dies unus, sicut ratione prospicitur ita fieri debere aut posse, non ita ut fit temporalibus tractatibus. Nam in ipsa ratione operationem contemplatus est [1 1Kb] in Spiritu sancto, qui dixit, Qui manet in eternum creauit omnia simul : sed commodissime in illo libro, quasi morarum per interualla factarum a Deo rerum digesta narratio est, ut ipsa dispositio, que ab infirmioribus animis contemplatione stabili uideri non poterat, per huiusmodi ordinem sermonis exposita quasi istis oculis cerneretur.



CAPUT uIII.

29. Et dixit Deus, Fiat firmamentum in medio aque, et sit diuidens inter aquam et aquam.  Et sic factum est. Et fecit Deus firmamentum, et diuisit inter aquam que erat sub firmamento, et inter aquam que erat supra firmamentum. Utrum aque tales sint supra firmamentum, quales sub firmamento iste uisibiles? an quia illam aquam uidetur significare, supra quam Spiritus ferebatur, et eam intelligebamus esse ipsam mundi materiam, hec etiam hoc loco firmamento interposito discreta credenda est, ut inferior sit materia corporalis, superior animalis? Hoc enim firmamentum dicit, quod celum postea uocat. Celesti autem corpore nichil est in corporibus alia melius. Alia quippe corpora celestia, et terrestria; et utique celestia meliora: quorum naturam quidquid transit, nescio quemadmodum corpus possit uocari; sed est fortasse uis quedam subiecta rationi, qua ratione Deus ueritasque cognoscitur: que natura, quia formabilis est uirtute atque prudentia, cuius uigore cohibetur eius fluctuatio atque constringitur, et ob hoc [1 1Kb] quasi materialis apparet, recte aqua diuinitus appellata est; non locorum spatio, sed merito nature incorporee celi corporei [2 1Kb] ambitum excedens. Et quoniam celum firmamentum uocauit, non absurde intelligitur quidquid infra ethereum celum est, in quo pacata atque firmata [3 1Kb] sunt omnia, mutabilius esse et dissolubilius. Quod genus corporalis materie ante acceptam speciem distinctionemque formatum, a qua firmamentum nominatum est, fuerunt qui crederent has uisibiles aquas et frigidas superficiem celi superamplecti. Et documentum adhibere conati sunt de tarditate stelle unius de septem uagantibus, que superior est ceteris, et a Grecis dicitur, et triginta annis peragit signiferum circulum, ut ob hoc tarda sit, quia est frigidis aquis uicinior, que supra celum sunt. Que opinio nescio quemadmodum possit apud eos defendi, qui subtilissime ista quesierunt. Nihil autem horum temere affirmandum, sed caute omnia modesteque sunt tractanda.

30. Et dixit Deus, Fiat firmamentum in medio aque et sit diuidens inter aquam et aquam. Et sic factum est. Postquam dixit, sic factum est, quid opus erat rursum addere, Et fecit Deus firmamentum, et diuisit inter aquam que erat sub firmamento, et aquam que erat supra firmamentum? Nam cum dixisset superius, Et dixit Deus, Fiat lux; et facta est lux; non addidit rursum, Et fecit Deus lucem: hic autem posteaquam dixit, Et dixit Deus, Fiat: et sic factum est, additum est, et fecit Deus. An hinc apparet non oportere lucem illam intelligi corporalem, ne eam aliqua creatura interposita fecisse Deus uideatur : hoc uero firmamentum celi, quia corporeum est, per incorpoream creaturam accepisse speciem formamque creditur, ut prius incorporee nature rationabiliter a ueritate impressum sit quod corporaliter imprimeretur, ut celi fieret firmamentum: et ideo positum est, Et dixit Deus, Fiat; et sic factum  est; in ipsa rationali natura prius factum est [1 1Kb] fortasse unde imprimeretur corpori species.



CAPUT IX.

Cum autem additum est, Et fecit Deus firmamentum, et diuisit inter aquam que erat sub firmamento, et aquam que erat supra firmamentum; et ipsa cooperatio [2 1Kb] in illa materia, ut corpus celi fieret, significatur? An forte uarietatis causa, ut textus sermonis in fastidium non ueniret, supra non est positum quod infra positum est, et non oportet scrupulose omnia rimari [3 1Kb] ? Eligat quis quod potest: tantum ne aliquid temere atque incognitum pro cognito asserat; memineritque se hominem de diuinis operibus quantum permittitur querere.

31. Et uocauit Deus firmamentum celum. Quod de uocatione superius tractatum est, hic quoque considerari potest: non enim omne firmamentum celum est. Et uidit Deus quod bonum est. Et de hoc superius quod tractatum est, retractaretur, nisi quod non eumdem ordinem uideo. Nam superius, Et uidit Deus lucem quia bona est; et post deinde subiicitur, Diuisit Deus inter lucem et tenebras; et uocauit Deus lucem diem, et tenebras uocauit noctem: hic autem postquam factum enarratum est, quod factum dicebatur, et postea quam uocatum est firmamentum celum, tum dicitur, Et uidit Deus quia bonum est. Quod si non fastidii euitandi gratia ita uariatum est, illud certe intelligere cogimur quod dictum est. Et fecit Deus omnia simul. Quare enim primo ibi uidit quia bonum est, et postea nomen imposuit; hic autem primo nomen imposuit, et postea uidit quia bonum est; nisi quia illa differentia significat morarum interualla non esse in operatione Dei, quamuis in ipsis inueniantur operibus? Secundum autem morarum interuallum prius aliquid et postea efficitur, sine quibus narratio factorum esse non potest quamuis sine his Deus ista efficere potuerit. Et facta est uespera, et factum est mane dies secundus. Iam hinc superius tractatum est, et easdem rationes hic quoque ualere arbitror.



CAPUT X.

32. Et dixit Deus, Congregentur aque que sub celo sunt, in congregationem unam, et appareat arida. Et sic factum est. Hinc probabilius credi potest aquam dictam esse superius, sicut arbitrabamur, ipsam mundi materiam. Nam si uniuersum aqua oppletum erat, unde uel quo potuit congregari? Si enim quamdam confusionem materialem aque nomine appellauerat, hec congregatio accipienda est ipsa formatio, ut talis esset aque species, qualem nunc esse cernimus. Et ipsum, appareat arida, quod positum est, terre formatio intelligi potest, ut hanc haberet speciem terra, quam cernimus. Inuisibilis enim et incomposita dicta erat, cum adhuc materie species deesset. Dixit ergo Deus, Congregetur aqua que sub celo est; id est in formam redigatur materies corporalis, ut aqua ista sit, quam sentimus. In congregationem unam: uis ipsa forme commendatur nomine unitatis. Hoc est enim uere formari, in unum aliquid  redigi; quoniam summe unum est omnis forme principium. Et appareat arida: id est, speciem uisibilem accipiat, atque a confusione distinctam. Et bene aqua congregatur, ut appareat arida; id est, cohibetur quod fluitat mare, ut quod obscurum est illustretur. Et sic factum est: etiam hoc fortasse in rationibus intellectualis nature prius factum est, ut postea quod dicitur, Et congregata est aqua in congregationem unam, et apparuit arida, non superfluo additum uideatur, cum iam dictum esset, Et sic factum est; sed ut post rationalem et incorpoream operationem intelligeremus etiam corporalem secutam.

33. Et uocauit Deus aridam terram, et congregationem aque mare uocauit. Adhuc nobiscum facit illa causa uocabulorum: non enim omnis aqua, mare; aut omne aridum, terra. Ergo que aqua esset, et que arida, uocabulis segregandum fuit. Ipsam autem distinctionem atque formationem fuisse uocationem Dei, non absurde adhuc intelligi potest. Et uidit Deus quia bonum est. Et hic ipse ordo seruatus est: quare huic etiam illa que iam tractata sunt, conferantur.



CAPUT XI.

34. Et dixit Deus, Germinet terra herbam pabuli, ferentem semen secundum genus suum et similitudinem, et lignum fructiferum faciens fructum, cuius semen sit in se secundum suam similitudinem. Postquam facta sunt terra et mare, et uocata et approbata, quod sepe diximus non morarum interuallis accipiendum esse, ne ineffabilem operantis Dei facultatem tarditas aliqua consequatur; non statim, sicut duobus diebus precedentibus, subiicitur, Facta est uespera, et factum est mane dies tertius: sed adiungitur alia operatio, Ut germinet terra herbam pabuli ferentem semen secundum genus suum et similitudinem, et Agnum fructiferum faciens fructum, cuius semen sit in se secundum suam similitudinem. Quod de luce illa, et firmamento, et aquis, et arida dictum non est; non enim habet lux successionis propaginem, aut celum de alio celo nascitur, aut terra aut mare alia maria et alias terras gignunt, que succedant. Hic ergo dicendum fuit, ferentem semen secundum genus suum et similitudinem, et cuius semen sit in se secundum suam similitudinem, ubi similitudo nascentium pretereuntis similitudinem seruat.

35. Hec autem omnia ita supra terram sunt, ut ipsi terre radicitus cohereant, et ei continuentur, et rursum quodammodo separentur: propterea huius nature significationem in ista narratione seruatam arbitror; quia et eodem die facta sunt, quo terra apparuit: et tamen iterum dixit Deus, ut terra germinaret; et iterum dictum est, Et sic factum est; deinde secundum superiorem regulam, postquam dictum est; Et sic factum est, subiungitur ipsa exsecutio, Et dedit terra herbam pabuli, ferentem semen secundum genus suum; et lignum fructiferum faciens fructum, cuius semen in se secundum suam similitudinem. Et iterum dicit, uidit Deus quia bonum est. Itaque et uno die ista iunguntur, et iteratis Dei uerbis distinguuntur ab inuicem. Quod de terra et mari propterea puto non esse factum, quia magis harum rerum est discernenda natura, que  cum oriantur et occidant, seminis successione propagantur. An quia terra et mare simul fieri potuerint, non solum in rationibus creature spiritualis, ubi simul omnia facta sunt, sed etiam in ipsa corporali motione; arbores uero et queque stirpes nasci non possent, nisi terra in qua germinarent, precessisset: propterea et repetendum erat iussum Dei, ut facta significarentur distantia, tamen non alio die facienda, propter quod radicibus terre affiguntur et continuantur? Sed queri potest cur istis Deus non imposuerit nomina: an pretermissum est, quia multitudo eorum non sinebat? uerum hec questio melius postea considerabitur, cum animaduertemus alia que non uocauit Deus, sicut uocauit lucem, et celum, et terram, et mare. Et factum est uespera, et factum est mane dies tertius.



CAPUT XII.

36. Et dixit Deus, Fiant luminaria in firmamento celi, ut luceant super terram, et diuidant inter diem et noctem; et sint in signis et temporibus, et in diebus, et annis; et sint in splendorem in firmamento celi, ut luceant super terram. Quarto die luminaria facta sunt, de quibus dicitur, et sint in diebus: quid ergo uolunt tres dies transacti sine luminaribus? aut cur ista erunt in diebus, si etiam sine istis dies esse potuerunt? An quia euidentius productio illa temporis et morarum interuallum motu istorum luminarium distingui ab hominibus potest? An ista dierum et noctium enumeratio ad distinctionem ualet inter illam naturam que facta non est, et eas que facte sunt: ut mane nominaretur propter earum speciem factarum; uespera uero propter priuationem? Quia quantum attinet ad illum a quo facta sunt, speciosa atque formosa sunt: quantum autem in ipsis est, possunt deficere, quia de nichilo facta sunt; et in quantum non deficiunt, non est eorum materie, que ex nichilo est, sed eius qui summe est, et illa facit esse in genere et ordine suo.

37. Et dixit Deus, Fiant in firmamento celi luminatia ut luceant: utrum de fixis tantum dictum est sideribus, an etiam de uagis? Sed duo luminaria maius et minus inter uaga sidera numerantur: quomodo ergo in firmamento facta sunt omnia, cum singulos suos uel globos uel circulos uaga singula queque possideant? An quoniam in Scripturis et celos multos legimus et celum, sicuti in hoc loco cum dicitur firmamentum celum [1 1Kb] , intelligendum est omnem istam etheream machinam dici que omnia sidera continet [2 1Kb] ; sub qua puri et tranquilli eris serenitas uiget, sub qua item iste er turbulentus et procellosus agitatur? Ut luceant super terram, et diuidant inter diem et noctem. Nonne iam Deus diuiserat inter lucem et tenebras, et uocauerat lucem diem, et tenebras uocauerat noctem? ex quo apparet eum inter diem et noctem diuisisse: quid sibi nunc uult quod dicitur de luminaribus, et diuidant inter diem et noctem? An ita nunc fit ista diuisio per luminaria, ut hominibus nota sit etiam solis carnalibus oculis ad rerum istarum contemplationem  utentibus; ita uero Deus eam fecit ante circuitum luminarium, ut uideri nisi a paucis sano spiritu et serena ratione non possit? An inter alium diem et aliam noctem diuisit Deus, id est inter speciem quam imprimebat illi informitati, et informitatem que adhuc formanda restabat; alius uero est iste dies et alia nox, quorum uoluente celo uicissitudo animaduertitur, que fieri non posset nisi solis ortu et occasu?



CAPUT XIII.

38. Et sint in signis et temporibus, et in diebus, et in annis. uidetur mihi hoc quod dixit, in signis, planum fecisse illud quod dixit, et in temporibus; ne aliud acciperentur signa, et aliud tempora. Hec enim nunc dixit tempora, que interuallorum distinctione eternitatem incommutabilem supra se manere significant, ut signum, id est quasi uestigium eternitatis tempus appareat. Item cum adiungit, et in diebus, et in annis, ostendit que dixerit tempora, ut dies fiant conuersione fixorum siderum; anni uero manifesti, cum sol signiferum circulum peragit; obscuriores autem cum id unumquodque uagorum siderum in suis orbibus facit. Non enim dixit, Et mensibus, quia fortasse mensis annus est lune; sicut duodecim lune anni, annus est eius sideris quod Greci uocant, et triginta solis anni annus est eius sideris quod dicitur. Et fortasse ita cum omnia sidera ad idem redierint, annus magnus peragitur, de quo multi multa dixerunt. An in signis dixit, quibus certum iter significatur nauigandi: in temporibus autem, uelut est uernum tempus, et estas, et autumnus, et hiems; quia et ista circumactu siderum uariantur, suasque uices atque ordinem seruant: in diebus autem et in annis, sicut expositum iam est, accipiendum?

39. Et sint in splendorem in firmamento celi ut luceant super terram. Supra iam dictum erat, Fiant luminaria in firmamento celi, ut luceant super terram; cur putamus esse repetitum? An quemadmodum dictum est de stirpibus, ut ferant semen, et sit in eis semen, secundum genus suum et similitudinem; ita hic e contrario dictum est de luminaribus, Fiant et sint, id est fiant et non gignant, sed ipsa sint. Et sic factum est. Ordo ille seruatur.

40. Et fecit Deus duo luminaria; luminare maius initium diei, et luminare minus initium noctis, et stellas. Quid dicat initium diei, et initium noctis, mox apparebit. Et stellas uero quod addidit, utrum pertineant ad initium noctis annon, ambiguum est. Quidam autem uolunt hic significari lunam plenam esse primitus factam, quod plena luna initio noctis assurgit, id est mox post solis occasum. Sed illud absurdum est, ut non a prima, sed a sexta decima uel quinta decima numerandi sumamus exordium. Nec illud moueat, quod perfectum fieri debuerit luminare quod factum est. Omni enim die perfecta est; sed eius perfectio ab hominibus non uidetur, nisi cum ex contraria parte soli opposita fuerit. Nam etiam cum illo constituta, quoniam sub illo est, uidetur finiri: sed etiam tunc plena est; quia ex alia parte illustratur, nec uideri potest ab iis qui subter sunt, id est terram incolunt. Quod non paucis uerbis,  sed subtilibus dissertationibus et quarumdam figurarum uisibilium demonstratione doceri potest.

41. Et posuit illa Deus in firmamento celi, ut luceant super terram. Quomodo dixit, Fiant in firmamento; et quomodo nunc dicit, Fecit Deus luminaria, et posuit in firmamento; quasi extra sint facta, et post ibi posita, cum iam dictum sit ut ibi fierent? An hinc etiam atque etiam significatur, non ita Deum fecisse ut homines solent, sed ita narratum ut hominibus potuit: scilicet ut apud homines aliud sit, fecit; aliud, posuit: apud Deum autem utrumque idem sit, qui faciendo ponit, et ponendo facit?

42. Et presint diei ac nocti, et diuidant inter diem et noctem. Dictum erat initium diei, et initium noctis, quod hie exponit dicendo, presint diei et nocti. Ergo initium illud, principatum intelligere debemus, quia et in die nichil est inter illa que uidentur sole excellentius, et in nocte nichil luna uel stellis. Unde etiam illa ambiguitas iam non moueat, et credamus stellas sic positas, ut ad initium noctis, id est principatum pertineant. Et uidit Deus quia bonum est. Idem ordo seruatur. Meminerimus sane quod etiam ista Deus non uocauerit, cum dici potuerit. Et uocauit Deus luminaria sidera; quia non omne luminare sidus est.

43. Et facta est uespera, et factum est mane dies quartus. Si dies istos consideres, quos ortus solis occasusque distinguit, non iste quartus, sed fortasse primus est dies; ut eo tempore putemus ortum esse solem, quo factus est, et donec cetera sidera fierent, occidisse. Sed qui intelligit et solem alibi esse, cum apud nos nox est, et noctem alibi esse, cum sol apud nos est, dierum istorum enumerationem sublimius indagabit.



CAPUT XIu.

44. Et dixit Deus, Eiiciant aque reptilia animarum uiuarum, et uolatilia uolantia super terram sub firmamento celi. Et sic factum est. Ea que natantia sunt animalia, reptilia sunt appellata; quia pedibus non ambulant. An quia sunt alia que sub aqua in terra repunt? An sunt pennata in aquis, sicut pisces qui squamas habent, uel alii qui non habent, sed tamen pennis nituntur? Qui utrum inter uolatilia hoc loco numerandi sint, dubitari potest. Nam et ipsa uolatilia cur aquis tribuerit, non eri, nonnulla questio est. Non enim has aues tantum hic accipere possumus, quibus aque familiares sunt, quales mergi, et anates, et quecumque huiusmodi. Nam si de his tantum dixisset, non pretermitteret alio loco de aliis auibus dicere, inter quas nonnulle usque adeo ab aquis remote sunt, ut ne bibant quidem. Nisi forte istum erem terris contiguum, quoniam se humidum etiam serenissimis noctibus rore testatur, aquam uocauit, quia et in nubem cogitur. Nubes autem aqua est, quod omnes sentiunt quibus contingit in montibus inter nubila, uel etiam in campis inter nebulas ambulare. In hoc quippe ere uolare aues dicuntur. Nam in illo sublimiore atque puriore, qui uere er ab omnibus appellatus est, nequeunt: non enim earum pondus tenuitate sua sustinet. In illo autem neque nubes concrescere asseruntur, neque aliquid procellosum existere: quippe  ubi uentus adeo nullus est, ut in uertice Olympi montis, qui spatia huius humidi eris excedere dicitur, quedam littere in puluere solere fieri perhibeantur, et post annum integre atque illese inueniri ab iis qui solemniter memoratum montem ascendebant.

45. Quapropter non absurde existimari potest firmamentum celi in diuinis Scripturis usque ad hec spatia uocari, ut et ille er tranquilli simus et sincerissimus ad firmamentum pertinere credatur. Hoc enim nomine firmamenti, ipsa tranquillitas et magna pars rerum significari potest. Unde etiam illud dici pluribus in Psalmis existimo: Et ueritas tua usque ad nubes . Nihil est enim firmius et serenius ueritate. Nubes autem sub ista sincerissimi eris regione concrescunt. Quod quanquam figurate dictum accipiatur, ex his tamen rebus scriptum est, que habent ad hec quamdam similitudinem; ut corporea creatura constantior et purior, que a summitate celi usque ad nubes est, ueritatis figuram recte habere uideatur, id est usque ad erem caliginosum et procellosum et humidum. Ergo uolatilia uolantia super terram sub firmamento celi, conuenienter sunt aquis attributa; quia non inconuenienter er iste aqua nominatur. Hinc etiam intelligi datur de ere nichil dictum esse, quomodo uel quando sit factus, quia iste er nomine aquarum tenetur, ille autem nomine firmamenti; atque ita nullum elementum pretermissum est.

46. Sed fortasse quis dicat, Si eo quod dictum est, Congregetur aqua, intelligimus aquam esse factam ex illa confusione materie, hanc autem congregationem mare appellauit Deus; quomodo ibi possumus hunc erem intelligere factum, quod mare non dicitur, etiam si aqua dici potest? Quamobrem mihi uidetur in eo quod dictum est, appareat arida, non solum speciem terre, sed etiam huius eris crassioris esse insinuatam. Per hunc enim terra illuminatur, ut perspicua nobis sit. In uno ergo uerbo, quo dictum est, appareat, intimata sunt omnia sine quibus apparere non posset; id est et species eius, et nudatio ab aquis, et eris superfusio, per quem in ea lumen a superiore mundi parte transmittitur. An potius in eo quod scriptum est, Congregetur aqua, species huius eris commendatur, quia cum iste er condensatur, hanc aquam uidetur efficere? Coactionem itaque in densitatem, congregationem aque fortasse appellauit, ut mare fieret; ut id quod non congregatum, id est non spissatum superfertur, aqua sit, que aues uolantes possit sustinere, utrique nomini accommodata, ut uocari possit et aqua subtilior, et er crassior. Sed quando queritur cur sit iste factus, non dicitur. An forte uerum est, quod quidam uolunt, humidis exhalationibus maris et terre has auras effici ita crassiores ere illo superiore ac liquido, ut gestandis uolatibus auium sint accommodate; ita porro teneriores iis aquis, quibus corpus abluitur, ut earum comparatione sicce atque erie sentiantur? Et quia de terra et mari iam dictum erat, quid opus erat dicere de exhalationibus earum, id est aquis auium, cum illum erem purissimum et tranquillissimum firmamento  attributum intellexeris.

47. Nam neque de fontibus et fluminibus dictum est quomodo facta sint. Qui enim scrupulosius ista querunt et disserunt, ethereo superlapsu de mari dulcem inuisibiliter dicunt extrahi uaporem, his uidelicet ascensionibus quas nullo modo sentire possumus: inde conglobari nubes; atque ita terram imbribus madefactam antris occultioribus instillare atque insudare tantum, quantum coactum et per diuersos tramites lapsum erumpat in fontes, siue paruos, siue gignendis fluminibus idoneos. Cuius rei documenta esse uolunt, quod marinarum aquarum decoctarum uapor sinuato cooperculo exceptus, humorem dulcem gustantibus exhibet. Et omnibus fere manifestum est diminutos fontes inopiam sentire pluuiarum. Attestatur et diuina historia, cum Elias tempore ariditatis imorem posceret: iussit enim, cum ipse oraret, ut puer suus ad mare attenderet; unde cum uideret oriri perparuam nubeculam, pluuiam Regi [1 1Kb] sollicito adesse nuntiauit, qua mox etiam fugiens irrigatus est . Et Dauid dicit: Domine, qui aduocas aquam maris, et effundis eam super faciem terre . Quapropter mari nominato, de aliis aquis superflue diceret, siue istis roriferis, que tenuitate auras uolantibus auibus prebent, siue fontium ac fluminum; si et ille exhalationibus fiunt, et iste reciprocis imbribus, quos terra sorbet, emanant.



CAPUT Xu.

48. Eiiciant aque reptilia animarum uiuarum. Cur additum est uiuarum? An possunt esse anime, nisi uiuant? An istam manifestiorem uitam commendare uoluit, que inest animalibus sentientibus, quoniam stirpes [2 1Kb] ea carent? Et uolatilia uolantia super terram sub firmamento celi. Si uolatilia non uolant in illo purissimo ere, ubi nulla nubila oriuntur, hinc manifestum est ad firmamentum eum pertinere; quia sub firmamento celi dictum est uolatilia uolare super terram. Et sic factum est. Ordo ille seruatur. Ideoque subiungitur sicut in ceteris, excepta luce, que prior facta est.

49. Et fecit Deus cetos magnos, et omnem animam animalium repentium, que eiecerunt aque secundum genus eorum, et omne uolatile pennatum secundum genus suum. Meminerimus sane secundum suum genus, de iis creaturis dici, que seminali propagine reparantur: nam de herbis iam hoc, et de arboribus dictum est. Et omne uolatile pennatum. Cur additum est pennatum? An potest esse uolatile quod pennas non habeat? sed si potest, numquid hoc genus fecit Deus; quandoquidem non inuenitur ubi sit factum? an omnino potest quidquam uolare sine pennis? Nam et uespertiliones, et locuste, et musce, et si quid huiusmodi est quod plumis careat, pennis non caret. Sed pennatum additum est, ne solas aues intelligeremus; quoniam pisces pennati sunt, et super terram uolant infra aquas: ideo non dictum est, aues; sed, uolantia generaliter et uolatile pennatum. Et uidit Deus  quia bonum est. Et hic sicut in ceteris locis intelligendum.

50. Et benedixit ea, dicens: Crescite, et multiplicamini, et replete aquas maris; et uolatilia multiplicentur super terram. Benedictionem ad fecunditatem ualere uoluit, que in successione prolis apparet, ut ea benedictione, quia infirma et mortalia creata sunt, genus suum nascendo custodiant. Sed cum etiam stirpes nascendo teneant similitudinem pretereuntium, cur eas non benedixit? An quia sensu carent, qui rationi uicinus est? Non enim uacat fortasse, quod secunda persona utitur Deus in benedicendo, ut hec animantia compellet quodammodo tanquam audientia dicendo, Crescite, et multiplicamini, et implete aquas maris; nec tamen in eadem persona usque ad finem benedictionis uenitur: sequitur enim, Et uolatilia multiplicentur super terram; non dixit, Multiplicamini super terram. Nisi forte hoc ipso significatur sensum animantium non adeo uicinum esse rationi, ut perfecte possit accipere compellantem, sicut que intelligunt, atque uti ratione possunt.

51. Et factum est sic. Hic plane quiuis tardus iam euigilare debet, ut intelligat quales isti dies enumerentur. Cum enim certos seminum numeros Deus animantibus dederit, seruantes miram certo ordine [1 1Kb] constantiam, ut certo dierum numero, pro suo quoque genere, et concepta utero gerant, et edita oua calefaciant; cuius nature institutio Dei sapientia conseruatur, que tendit a fine usque ad finem fortiter, et disponit omnia suauiter : quomodo uno die potuerunt et concipere, et utero grauescere, et parta uaporare [2 1Kb] atque nutrire, et implere aquas maris, et multiplicari super terram? Ita enim subiungitur, Et sic factum est; ante uespere aduentum. Sed nimirum cum dicit, Facta est uespera; materiam informem commemorat: cum autem dicit, Factum est mane; speciem, que ipsa operatione impressa est materie: mane [3 1Kb] enim post operationem transactum diem concludit. Non tamen dixit Deus, Fiat uespera, uel, fiat mane: commemoratio est enim rerum factarum breuissima, significatis per uesperam et mane materia et specie, que utique Deum fecisse iam dictum erat: cum ipsum defectum tamen, id est cum de specie ad materiam et ad nichilum tenditur, si hoc noctis nomine recte insinuatum putamus, non dixerit factum, sed tamen ordinatum a Deo, cum ait superius, Diuisit Deus inter lucem et tenebras: ut uespere uocabulo significetur informis materia, que quamuis ex nichilo facta est, est [4 1Kb] tamen et habet capacitatem specierum atque formarum. Accipi etiam potest tenebrarum nomine ipsum omnino nichilum, quod non fecit Deus, et unde fecit quecumque facere pro sua ineffabili bonitate dignatus est, cum sit omnipotens, qui etiam de nichilo tanta fecit.

52. Et facta est uespera, et factum est mane dies  quintus. Hic postquam dixit, Et sic factum est, non subdidit sicuti solet exsecutionem, quasi iterum facta sint; iam enim superius dictum erat. Nec ea benedictione, que ad gignendam prolem pertinet, aliqua noua natura fabricabatur; sed que facta erant per successionem, conseruabantur. Et ideo nec illud dictum est, Et uidit Deus quia bonum est: iam enim res ipsa placuerat, que tantum seruanda erat in fetibus. Nihil hic itaque repetitum est, nisi quod ait, Et factum est sic; statimque subiectum de uespera et mane: quibus nominatis, transacta opera de informi materia et specie que imponitur, significari dictum est. Nisi forte aliquid melius atque sublimius occurrit querentibus.

53. Et dixit Deus, Eiiciat terra animam uiuam secundum suum genus; quadrupedum, et serpentium, et bestiarum terre secundum genus, et pecora secundum genus. Et factum est sic. Cum dictum fuerit animam, cur additum sit uiuam; et quid sit secundum genus; et de solita conclusione qua dicitur, et factum est sic, sicut superius tractatum est, consideranda et accipienda sunt. Cum autem in latina lingua nomine bestiarum omne irrationale animal generaliter significetur; hic tamen distinguende sunt species, ut quadrupedes accipiamus omnia iumenta; serpentes, omnia repentia; bestias uel feras, omnia quadrupedia indomita; pecora uero, quadrupedia que non operando adiuuant, sed dant aliquem fructum pascentibus.



CAPUT XuI.

54. Et fecit Deus bestias terre secundum genus, et pecora secundum genus, et omnia serpentia terre secundum genus. Hec iteratio quod dictum est, Et fecit Deus, cum iam dictum esset, Et factum est sic; secundum superiorem regulam consideretur. Sane hic pecorum nomine omnia puto significata esse quadrupedia que sub cura hominum uiuunt. Et uidit Deus quia bonum est: solite accipiendum.

55. Et dixit Deus, Faciamus hominem ad imaginem et similitudinem nostram. Et hic animaduertenda quedam et coniunctio, et discretio animantium. Nam eodem die factum hominem dicit, quo bestias. Sunt enim simul omnia terrena animantia; et tamen propter excellentiam rationis, secundum quam ad imaginem Dei et similitudinem efficitur homo, separatim de illo dicitur, postquam de ceteris terrenis animantibus solite conclusum est, dicendo, Et uidit Deus quia bonum est.

56. Considerandum etiam illud, quod in ceteris non dixit Deus, Faciamus; ut hoc quoque modo uoluerit Spiritus sanctus humane nature insinuare prestantiam. Cui autem nunc dictum est, Faciamus, nisi cui dicebatur in ceteris, Fiat? Omnia enim per ipsum facta sunt, et sine ipso factum est nichil . Sed quid putamus aliter dictum esse, Fiat, nisi ut ipse faceret iussu Patris; et aliter, Faciamus, nisi ut ambo pariter facerent? An omnia que facit Pater, per Filium facit, et ideo nunc Faciamus dictum est, ut ipsi homini, propter quem Scriptura ipsa facta est,  ita in seipso demonstraretur ea que Filius dicente Patre facit, etiam ipsum Patrem facere; ut quod in ceteris dicebatur, Fiat, et factum est, hic exponatur, non separatim fuisse dictionem et separatim effectionem, sed utrumque simul, cum hic dicitur, Faciamus?

57. Et dixit Deus, Faciamus hominem ad imaginem et similitudinem nostram. Omnis imago similis est ei cuius imago est; nec tamen omne quod simile est alicui, etiam imago est eius: sicut in speculo et pictura, quia imagines sunt, etiam similes sunt; tamen si alter ex altero natus non est, nullus eorum imago alterius dici potest. Imago enim tunc est, cum de aliquo exprimitur. Cur ergo, cum dictum esset, ad imaginem, additum est, et similitudinem; quasi possit esse imago dissimilis? Sufficeret ergo ad imaginem dicere. An aliud est simile, aliud similitudo; sicut aliud est castus, aliud castitas; aliud fortis, aliud fortitudo: ut quemadmodum quecumque sunt fortia, fortitudine sunt fortia; et quecumque sunt casta, castitate sunt casta: ita quecumque sunt similia, similitudine sint similia? Non autem imago nostra satis proprie dicitur similitudo nostra esse, cum tamen proprie dicatur similis nobis esse: ut ibi sit ea similitudo, qua similia sunt quecumque similia, ubi est et castitas, qua casta sunt quecumque sunt casta. Castitas autem nullius participatione casta est, sed eius participatione sunt casta quecumque casta sunt. Que utique in Deo est, ubi est etiam illa sapientia, que non participando sapiens est, sed cuius participatione sapiens est anima quecumque sapiens est. Quapropter etiam similitudo Dei, per quam facta sunt omnia, proprie dicitur similitudo; quia non participatione alicuius similitudinis similis est, sed ipsa est prima similitudo, cuius participatione similia sunt, quecumque per illam fecit Deus.

58. Expositio ergo fortasse est, quod additum est ad similitudinem, cum iam dictum esset, ad imaginem; ut ostenderetur eam que imago dicta est, non ita similem esse Deo, quasi alicuius similitudinis participantem, sed hanc ipsam esse similitudinem, cuius participarent omnia que dicuntur esse similia. Sicut ipsa est et castitas, cuius participatione caste sunt anime; et sapientia, cuius participatione sapientes sunt anime; et pulchritudo, cuius participatione pulchra sunt quecumque pulchra sunt. Si enim tantum similitudinem diceret, non significaret ab ipso esse genitam: si autem tantummodo imaginem diceret, significaret ab ipso quidem genitam, sed non significaret ita similem, ut non tantum similis, sed ipsa similitudo esset. Ut autem nichil castius ipsa castitate, et nichil sapientius ipsa sapientia, et nichil pulchrius ipsa pulchritudine; ita nichil similius ipsa similitudine dici, aut cogitari, aut esse omnino potest. Unde intelligitur ita Patri esse similem similitudinem suam, ut eius naturam plenissime perfectissimeque impleat.

59. Quantum autem ad speciem rebus imponendam ualeat Dei similitudo, per quam facta sunt omnia, quanquam humanas cogitationes altissime superet,  licet tamen utcumque arbitrari; si consideremus omnem naturam, siue que sentientibus, siue que ratiocinantibus occurrit, similibus inter se partibus seruare unitatis [1 1Kb] effigiem. Nam ex sapientia Dei sapientes uocantur anime rationales, et ulterius hoc nomen non porrigitur: nam neque ulla pecora, et multo minus arbores, aut ignem, uel erem, uel aquam, uel terram sapientem possumus dicere, quanquam per ipsam Dei sapientiam sint etiam omnia hec in quantum sunt. At uero similes inter se et lapides dicimus, et animalia, et homines, et Angelos. Iam uero in singulis rebus, et terram, eo quod similes inter se habeat partes suas, fieri ut terra sit; et aquam qualibet quoque parte similem esse ceteris partibus, nec aliter aquam esse potuisse; et quantumlibet eris, si cetero esset dissimile, nullo pacto erem esse potuisse; et ignis lucisue particulam, eo quod non sit dissimilis reliquis partibus, fieri ut sit quod est [2 1Kb] : ita de unoquoque lapidum uel arborum uel corpore cuiuslibet animantis discerni et intelligi potest, quod non solum cum aliis sui generis rebus, sed in seipsis singulis non essent, nisi partes inter se similes haberent. Et tanto est pulchrius corpus, quanto similioribus inter se partibus suis constat. Iam porro animarum, non solum aliarum cum aliis amicitia similibus [3 1Kb] moribus confit; sed etiam in unaquaque anima similes actiones atque uirtutes, sine quibus constantia esse non potest, beatam uitam indicant. Similia uero omnia hec, non autem ipsam similitudinem possumus dicere. Quapropter, si rebus inter se similibus uniuersitas constat, ut singule sint quidquid sunt, et omnes ipsam uniuersitatem compleant, quam Deus et condidit et gubernat; per similitudinem eius profecto, qui condidit omnia, supereminentem atque incommutabilem et incontaminabilem [4 1Kb] talia facta sunt, ut similibus inter se partibus pulchra sint, ad ipsam tamen similitudinem omnia non facta sint, sed sola substantia rationalis: quare omnia per ipsam, sed ad ipsam non nisi anima [5 1Kb] .

60. Rationalis itaque substantia et per ipsam facta est, et ad ipsam: non enim est ulla natura interposita. Quandoquidem mens humana  nulli coheret nisi ipsi ueritati, que similitudo et imago Patris et sapientia dicitur. Recte igitur secundum hoc quod interius et principale hominis est, id est secundum mentem, accipitur, Faciamus hominem ad imaginem et similitudinem nostram. Ex illo enim quod in homine principatum tenet, quod eum disiungit a belluis, totus est homo estimandus. Cetera in eo quanquam in suo genere pulchra sint, tamen cum pecoribus communia sunt, ac per hoc in homine paruipendenda. Nisi forte quod ad intuendum celum figura humani corporis erecta est, ualet aliquid etiam ut corpus ipsum  ad similitudinem Dei factum credatur; ut quemadmodum a Patre illa similitudo non auertitur, ita corpus humanum a celo non sit auersum, sicut aliorum corpora animalium auersa sunt, quia prona in aluum prosternuntur. Sed tamen hoc non omni modo accipiendum est: nam corpus nostrum a celo plurimum differt; in illa uero similitudine, que Filius est, non potest quidquam esse dissimile illi cui similis est. Quoniam similia quecumque alia sunt, inter se etiam dissimilia ex aliqua parte sunt: ipsa uero similitudo non est aliqua ex parte dissimilis. Pater tamen Pater est, nec Filius aliud est quam Filius: quia et cum dicitur similitudo Patris, quanquam ostendat nullam interuenire dissimilitudinem, non tamen solus est Pater, si habet [1 1Kb] similitudinem  .

61. Et dixit Deus, Faciamus hominem ad imaginem et similitudinem nostram. Satis quidem que superius dicta sunt, secundum id exponunt hec uerba Scripture, in quibus legimus dixisse Deum, Faciamus hominem ad imaginem et similitudinem nostram, ut similitudo Dei ad quam factus est homo, ipsum Dei uerbum, hoc est unigenitus Filius accipi possit: non utique ut ipse sit eadem imago et similitudo equalis Patri. Est tamen et homo imago Dei, sicut apertissime ostendit Apostolus dicens: uir quidem non debet uelare caput, cum sit imago et gloria Dei . Sed hec imago ad imaginem Dei facta, non est equalis et ceterna illi cuius imago est; nec esset, etiamsi nunquam omnino peccasset. Ille autem sensus est potius in his diuinis uerbis eligendos, ut ideo non dictum intelligamus singulariter, sed pluraliter, Faciamus hominem ad imaginem et similitudinem nostram; quia non ad solius Patris, aut solius Filii, aut solius Spiritus sancti, sed ad ipsius Trinitatis imaginem factus est homo. Que Trinitas ita est Trinitas, ut unus Deus sit; ita est unus Deus, ut Trinitas sit. Non enim ait Filio loquens, Faciamus hominem ad imaginem tuam; aut, ad imaginem meam: sed pluraliter ait, ad imaginem et similitudinem nostram: a qua pluralitate Spiritum sanctum separare quis audeat? Que pluralitas, quoniam non tres dii, sed unus est Deus, ideo intelligendum est postea Scripturam singulariter intulisse, atque dixisse, Et fecit Deus hominem ad imaginem Dei; ut non sic accipiatur, tanquam Deus Pater ad imaginem Dei, hoc est Filii sui: alioquin quomodo uerum est, quod dictum est, ad imaginem nostram, si ad Filii solius imaginem factus est homo? Ac per hoc quia uerum est quod ait Deus, ad imaginem nostram; ita dictum est, Fecit Deus hominem ad imaginem Dei, tanquam diceretur ad imaginem suam, quod est ipsa Trinitas.

62. Nonnulli autem putant ideo non repetitam similitudinem, neque dictum. Et fecit Deus hominem ad imaginem et similitudinem Dei, quia tunc tantummodo ad imaginem factus est: similitudo autem illi  postea seruabatur in resurrectione mortuorum: quasi possit esse imago aliqua, in qua similitudo non sit. Si enim omnino similis non est, procul dubio nec imago est. uerumtamen ut non sola ratione id agere  uideamur, et auctoritas Iacobi apostoli adhibenda est, qui cum de lingua hominis loqueretur, ait: In ipsa benedicimus Deum, et in ipsa maledicimus homines, qui ad similitudinem Dei facti sunt .



[DE GENESI AD LITTERAM.]





ADMONITIO IN SUBSEQUENTES LIBROS. 


Ecce iam tertiam in Genesim, uel quartam expositionem Augustini. Huic tractando siue tuendo contra Manicheos libro, recenti adhuc tempore conuersionis sue manum admouerat: sed in difficilioribus quibusque locis allegoricum sensum subiecisse contentus, pretermiserat litteralem; quem postea presbyter perscrutari aggressus, cum uires suas huic labori impares comperisset, opus imperfectum reliquit. Hinc sub annum quadringentesimum idem argumentum tractandum recepit episcopus: prius quidem secundum allegoriam in postremis tribus Confessionum libris; deinde uero ad litteram hoc in opere, deque ea re subsequentes duodecim libros confecit.

In iis historiam Geneseos ab exordio ad eum usque uersiculum quo Adamus de Paradiso dimissus fuit, earrans, non preterit ullum apicem, nichil quod non omni ratione uerset penitiusque rimetur, nisi quod mysteria figurarum inuolucris obtecta explicare nequaquam studet: quippe qui nunc opere pretium in eo totum reponat, uti demonstret nichil Genesis historia contineri, quod ad litteram uerum esse non possit, nichil quod rationi aut nature rerum aduersetur; ac si quid ueluti superfluum et incongruum appareat, id mysticum credi oportere altiusque referri. Quedam autem obiter in libro secundo, aduersus Genethliacos; in libro quarto, de senarii numeri perfectione; in libro quinto, de scientia et prouidentia Dei; in libro sexto, de Adami corpore; in libro septimo, de anima, de qua rursum in libro decimo. Tum de casu angelorum, in libro undecimo; de Paradiso et de multiplici uisionum genere in libro duodecimo, deque aliis rebus passim agit, ea que certa sunt asserens et defendens, de incertis questiones et dubia mouens. Opus impendio laudat Cassiodorus senator, in libro primo Institutionum, capite primo; Basiliique et Ambrosii in Genesim commentariis longe sublimius ducit.

Hisce libris in Retractationibus post opuscula quedam sub annum quadringentesimum elaborata locum dedit Augustinus, ordine, ut ait, quo eos cepit, non quo perfecit. Nam illos quamuis efflagitarent amici, diu tamen apud se retinuit, ut ad limam identidem reuocaret, ex epistola centesima quadragesima tertia, ad Marcellinum, uersus finem anni quadringentesimi duodecimi data. Duodecimum librum citat in epistola centesima quinquagesima nona, ad Euodium, quam anno circiter quadringentesimo decimo quarto adscripsimus, ibique se totius operis emendationem, quo illud quam primum publici iuris faciat, maturare significat: nondum tamen ediderat cum alteram ad Euodium, scilicet epistolam centesimam sexagesimam secundam scripsit, uti testatur numero secundo.





[1Kb] S. AURELII AUGUSTINI HIPPONENSIS EPISCOPI DE GENESI AD LITTERAM LIBRI DUODECIM  . [1Kb] [1Kb]



LIBER PRIMUS. Expenditur initium Geneseos, cap. 1, uers. 1: In principio fecit Deus celum et terram: usque ad uers. 5: Et uocauit Deus lucem diem, etc.



CAPUT PRIMUM.---In Scriptura quid considerandum.

1. Omnis diuina Scriptura bipartita est, secundum  id quod Dominus significauit, dicens, scribam eruditum in regno Dei similem esse patrifamilias proferenti  de thesauro suo noua et uetera , que duo etiam Testamenta dicuntur. In Libris autem omnibus sanctis intueri oportet que ibi eterna intimentur, que facta narrentur, que futura prenuntientur, que agenda precipiantur uel moneantur. In narratione ergo rerum factarum queritur utrum omnia secundum figuratum [1 1Kb] tantummodo intellectum accipiantur, an etiam secundum fidem rerum gestarum asserenda et defendenda sint. Nam non esse accipienda figuraliter, nullus christianus dicere audebit, attendens Apostolum dicentem, Omnia autem hec in figura contingebant illis : et illud quod in Genesi scriptum est, Et erunt duo in carne una , magnum sacramentum commendantem in Christo et in Ecclesia .

2. Si ergo utroque modo illa Scriptura scrutanda est, queramus quomodo dictum est preter allegoricam significationem, In principio fecit Deus celum et terram: utrum in principio temporis; an quia primo omnium facta sint; an in principio, quod est uerbum Dei unigenitus Filius. Et quomodo possit ostendi Deum sine ulla sui commutatione operati mutabilia et temporalia. Et quid significetur nomine celi et terre; utrum spiritualis corporalisque creatura celi et terre uocabulum acceperit, an tantummodo corporalis: ut in hoc libro de spirituali tacuisse intelligatur, atque ita dixisse celum et terram, ut omnem creaturam corpoream superiorem atque inferiorem significare uoluerit. An utriusque informis materia dicta est celum et terra: spiritualis uidelicet uita, sicuti esse potest in se, non conuersa ad Creatorem; tali enim conuersione formatur atque perficitur; si autem non conuertatur, informis est: corporalis autem si possit intelligi per priuationem omnis corporee qualitatis, que apparet in materia formata, cum iam sunt species corporum, siue uisu, siue alio quolibet sensu corporis perceptibiles.

3. An celum intelligendum est creatura spiritualis, ab exordio quo facta est, perfecta illa et beata semper: terra uero, corporalis materies adhuc imperfecta; quia terra, inquit, erat inuisibilis et incomposita, et tenebre erant super abyssum; quibus uerbis uidetur informitatem significare substantie corporalis? An utriusque informitas his etiam posterioribus uerbis significatur: corporalis quidem eo quod dictum est, Terra erat inuisibilis et incomposita: spiritualis autem eo quod dictum est, Tenebre erant super abyssum; ut translato uerbo tenebrosam abyssum intelligamus naturam uite informem, nisi conuertatur ad Creatorem: quo solo modo formari potest, ut non sit abyssus; et illuminari, ut non sit tenebrosa? Et quomodo dictum est, Tenebre erant super abyssum? an quia non erat lux? que si esset, utique superesset, et tanquam superfunderetur: quod tunc fit in creatura spirituali, cum conuertitur ad incommutabile atque incorporale [2 1Kb] lumen, quod Deus est.



CAPUT II.---Quomodo dixit Deus, Fiat lux; an per creaturam, an per eternum uerbum.


4. Et quomodo dixit Deus, Fiat lux? utrum temporaliter, an in uerbi eternitate? Et si temporaliter, utique mutabiliter; quomodo ergo possit intelligi hoc dicere Deus, nisi per creaturam; ipse quippe est incommutabilis? Et si per creaturam dixit Deus, Fiat lux; quomodo est prima creatura lux, si erat iam creatura, per quam Deus diceret, Fiat lux? An non est lux prima creatura; quia iam dictum erat, In principio fecit Deus celum et terram; et poterat per celestem creaturam uox fieri temporaliter atque mutabiliter, qua diceretur, Fiat lux? Quod si ita est, corporalis lux facta est ista, quam corporeis oculis cernimus, dicente Deo per creaturam spiritualem, quam Deus iam fecerat, cum in principio fecit Deus celum et terram, Fiat lux; eo modo quo per talis creature interiorem et occultum motum diuinitus diei potuit, Fiat lux.

5. An etiam corporaliter sonuit uox dicentis Dei, Fiat lux; sicut corporaliter sonuit uox dicentis Dei, Tu es Filius meus dilectus : et hoc per creaturam corporalem, quam fecerat Deus, cum in principio fecit celum et terram, antequam fieret lux, que in hac sonante uoce facta est? Et si ita est, qua lingua sonuit ista uox, dicente Deo, Fiat lux; quia nondum erat linguarum diuersitas, que postea facta est in edificatione turris post diluuium ? Quenam lingua erat una et sola, qua Deus locutus est, Fiat lux? et quis erat quem oportebat audire, atque intelligere, ad quem uox huiusmodi proferretur? An hec absurda carnalisque cogitatio est atque suspicio?

6. Quid ergo dicemus? An id quod intelligitur in sono uocis, cum dicitur, Fiat lux, non autem ipse corporeus sonus, hoc bene accipitur esse uox Dei? et utrum hoc ipsum ad naturam pertineat uerbi eius, de quo dicitur, In principio erat uerbum, et uerbum erat apud Deum, et Deus erat uerbum? Cum enim de illo dicitur, Omnia per ipsum facta sunt ; satis ostenditur et lux per ipsum facta, cum dixit Deus, Fiat lux. Quod si ita est, eternum est quod dixit Deus, Fiat lux; quia uerbum Dei Deus apud Deum, Filius unicus Dei, Patri ceternus est: quamuis Deo hoc in eterno uerbo dicente creatura temporalis facta sit. Cum enim uerba sint temporis, cum dicimus, Quando, et aliquando; eternum tamen est in uerbo Dei, quando fieri aliquid debeat: et tunc fit quando fieri debuisse in illo uerbo est, in quo non est quando et aliquando, quoniam totum illud uerbum eternum est.



CAPUT III.---Quid sit lux illa. Curue non dictum, Fiat celum, etc., sicut, Fiat lux. Responsio prima.

7. Et quid est lux ipsa que facta est? utrum spirituale quid, an corporale? Si enim spirituale, potest ipsa esse prima creatura, iam hoc dicto perfecta, que primo celum appellata est, cum dictum est, In principio fecit Deus celum et terram: ut quod dixit Deus, Fiat lux; et facta est lux, eam reuocante ad se Creatore,  conuersio eius facta atque illuminata intelligatur.

8. Et cur ita dictum est, In principio fecit Deus celum et terram; et non dictum est, In principio dixit Deus, Fiat celum et terra; et facta sunt celum et terra: sicut de luce narratur, Dixit Deus, Fiat lux; et facta est lux? Utrum prius uniuersaliter nomine celi et terre comprehendendum erat et commendandum quod fecit Deus; et deinde per partes exsequendum, quomodo fecit, cum per singula dicitur, Dixit Deus; id est, quia per uerbum suum fecit, quidquid fecit?



CAPUT Iu.---Altera responsio ad superiorem questionem.

9. An cum primum fiebat informitas materie siue spiritualis siue corporalis, non erat dicendum, Dixit Deus, Fiat; quia formam uerbi semper Patri coherentis, quo sempiterne dicit Deus omnia, neque sono uocis neque cogitatione tempora sonorum uoluente, sed ceterna sibi luce a se genite Sapientie, non imitatur imperfectio, cum dissimilis ab eo quod summe ac primitus est, informitate quadam tendit ad nichilum; sed tunc imitatur uerbi formam, semper atque incommutabiliter Patri coherentem, cum et ipsa pro sui generis conuersione ad id quod uere ac semper est, id est ad creatorem sue substantie, formam capit, et fit perfecta creatura: ut in eo quod Scriptura narrat, Dixit Deus, Fiat, intelligamus Dei dictum incorporeum in natura uerbi eius ceterni reuocantis ad se imperfectionem creature, ut non sit informis, sed formetur secundum singula que per ordinem exsequitur? In qua conuersione et formatione, quia pro suo modo imitatur Deum uerbum, hoc est Dei Filium semper Patri coherentem, plena similitudine et essentia pari, qua ipse et Pater unum sunt ; non autem imitatur hanc uerbi formam, si auersa a Creatore, informis et imperfecta remaneat: propterea Filii commemoratio non ita fit quia uerbum, sed tantum [1 1Kb] quia principium est, cum dicitur, In principio fecit Deus celum et terram; exordium quippe creature insinuatur adhuc in informitate imperfectionis: fit autem Filii commemoratio, quod etiam uerbum est, eo quod scriptum est, Dixit Deus, Fiat; ut per id quod principium est, insinuet exordium creature existentis ab illo adhuc imperfecte; per id autem quod uerbum est, insinuet perfectionem creature reuocate ad eum, ut formaretur inherendo Creatori, et pro suo genere imitando formam sempiterne atque incommutabiliter inherentem Patri, a quo statim hoc est quod ille.



CAPUT u.---Informem esse creaturam intellectualem, nisi perficiatur conuersa ad diuinum uerbum. Spiritus sanctus cur super aquam ferri dictus est antequam narraretur dixisse Deum, Fiat lux.

10. Non enim habet informem uitam uerbum Filius, cui non solum hoc est esse quod uiuere, sed etiam hoc est uiuere, quod est sapienter ac beate uiuere. Creatura uero, quanquam spiritualis et intellectualis uel rationalis, que uidetur esse illi  uerbo propinquior, potest habere informem uitam; quia non sicut hoc est ei esse quod uiuere, ita hoc [1 1Kb] uiuere quod sapienter ac beate uiuere. Auersa enim a Sapientia incommutabili, stulte ac misere uiuit, que informitas eius est. Formatur autem conuersa ad incommutabile lumen Sapientie, uerbum Dei. A quo enim exstitit ut sit utcumque ac uiuat, ad illum conuertitur ut sapienter ac beate uiuat. Principium quippe creature intellectualis est eterna Sapientia; quod principium manens in se incommutabiliter, nullo modo cessat [2 1Kb] occulta inspiratione uocationis loqui ei creature cui principium est, ut conuertatur ad id ex quo est, quod aliter formata ac perfecta esse non possit. Ideoque interrogatus quis esset, respondit: Principium, quia et loquor uobis .

11. Quod autem Filius loquitur. Pater loquitur, quia Patre loquente dicitur uerbum, quod Filius est, eterno more, si more dicendum est, loquente Deo uerbum ceternum  . Inest enim Deo benignitas summa, et sancta et iusta; et quidem [3 1Kb] non ex indigentia, sed ex beneficentia ueniens amor in opera sua. Propterea priusquam scriberetur, Dixit Deus, Fiat lux; precessit Scriptura dicens, Et Spiritus Dei superferebatur super aquam. Quia siue aque nomine appellare uoluit totam corporalem materiam, ut eo modo insinuaret unde facta et formata sint omnia, que in suis generibus iam dignoscere possumus, appellans aquam, quia ex humida natura uidemus omnia in terra per species uarias formari atque concrescere; siue spiritualem uitam quamdam ante formam conuersionis quasi fluitantem: superferebatur utique Spiritus Dei; quia subiacebat scilicet bone uoluntati Creatoris, quidquid illud erat quod formandum perficiendumque inchoauerat: ut dicente Deo in uerbo suo, Fiat lux; in bona uoluntate, hoc est in beneplacito eius pro modulo sui generis maneret quod factum est; et ideo rectum est [4 1Kb] , quod placuerit Deo, Scriptura dicente, Et facta est lux; et uidit Deus lucem quia bona est.



CAPUT uI.---Trinitas insinuata cum in inchoatione, tum in perfectione creature.

12. Ut quemadmodum in ipso exordio inchoate creature, que celi et terre nomine, propter id quod de illa perficiendum erat, commemorata est, Trinitas  insinuatur Creatoris ; ita et in conuersione atque perfectione creature, ut rerum species digerantur, eadem Trinitas insinuetur: uerbum Dei scilicet, et uerbi generator, cum dicitur, Dixit Deus; et sancta bonitas, in qua Deo placet quidquid ei pro sue nature modulo perfectum placet, cum dicitur, uidit Deus quia bonum est.



CAPUT uII.---Spiritus Dei cur dictus est superferri super aquam.

13. Sed cur commemorata prius quamuis imperfecta creatura, postea commemoratur Spiritus Dei, prius dicente Scriptura, Terra autem erat inuisibilis et incomposita, et tenebre erant super abyssum [1 1Kb] ; ac deinde inferente, Et Spiritus Dei superferebatur super aquam? An quoniam egenus atque indigus amor ita diligit, ut rebus quas diligit, subiiciatur; propterea cum commemoraretur Spiritus Dei, in quo sancta eius beneuolentia dilectioque intelligitur, superferri dictus est, ne facienda [2 1Kb] opera sua per indigentie necessitatem potius quam per abundantiam beneficentie Deus amare putaretur? Cuius rei memor Apostolus dicturus de caritate, super eminentem uiam demonstraturum se ait : et in alio loco, Supereminentem, inquit, scientie caritatem Christi . Cum ergo sic oporteret insinuari Spiritum Dei, ut superferri diceretur, commodius factum est ut prius insinuaretur aliquid inchoatum, cui superferri diceretur; non enim loco, sed omnia superante ac precellente potentia.



CAPUT uIII.---Dei amor in creaturas prestat eis ut sint, et ut maneant.

14. Ita etiam rebus ex illa inchoatione perfectis atque formatis, uidit Deus quia bonum est: placuit enim quod factum est, in ea benignitate qua placuit ut fieret. Duo quippe sunt propter que amat Deus creaturam suam; ut sit, et ut maneat. Ut esset ergo quod maneret, Spiritus Dei superferebatur super aquam; ut autem maneret, uidit Deus quia bonum est. Et quod de luce dictum est, hoc de omnibus. Manent enim quedam supergressa omnem temporalem uolubilitatem in amplissima sanctitate sub Deo; quedam uero secundum sui temporis modos, dum per decessionem successionemque rerum seculorum pulchritudo contexitur.



CAPUT IX.---Utrum in tempore dictum sit, Fiat lux, an sine tempore.

15. Quod ergo dixit Deus, Fiat lux; et facta est lux, in aliquo die dixit, an ante omnem diem? Si enim uerbo sibi ceterno dixit, hoc utique intemporaliter  dixit: si uero temporaliter dixit, non uerbo sibi ceterno, sed per aliquam dixit creaturam temporalem; ac per hoc non erit prima creatura lux, quia iam erat per quam temporaliter diceretur, Fiat lux. Atque illud ante omnem diem fecisse intelligitur, quod dictum est, In principio fecit Deus celum et terram; ut celi nomine intelligatur spiritualis iam facta et formata creatura, tanquam celum celi huius, quod in corporibus summum est. Secundo enim die factum est firmamentum, quod rursus celum appellauit. Terre autem nomine inuisibilis et incomposite, ac tenebrosa abysso, imperfectio corporalis substantie significata est, unde temporalia illa fierent, quorum prima esset lux.

16. Quomodo autem per creaturam, quam fecit ante tempora, dici potuit temporaliter, Fiat lux, inuenire difficile est. Sono enim uocis non intelligimus dictum: nam quidquid tale est, corporeum est. An ex illa imperfectione substantie corporalis fecit aliquam uocem corpoream, per quam sonaret, Fiat lux? Ergo aliquod uocale corpus ante lucem creatum atque formatum est. Sed si ita est, iam erat tempus, per quod uox curreret, sonorumque spatia sibi succedentia [1 1Kb] preterirent. Quod si iam erat tempus antequam fieret lux, in quo tempore fieret uox que resonaret, Fiat lux; ad quem diem pertinebat illud tempus? Unus enim dies, idemque primus ille numerari incipit, quo facta est lux. An ad ipsum diem pertinet totum spatium temporis, et quo factum est uocale corpus, per quod sonaret, Fiat lux, et quo facta est ipsa lux? Sed omnis talis uox propter audientis corporalem sensum a loquente profertur; ita enim factus est, ut percusso ere sentiat [2 1Kb] . Numquid itaque talem habebat auditum illud quidquid erat inuisibile et incompositum, cui sic Deus per onaret ac diceret, Fiat lux? Abscedat itaque hec ab animo cogitantis absurditas.

17. Utrum ergo spiritualis motus, sed tamen temporalis erat, quo dictum intelligimus, Fiat lux, expressus ab eterno Deo per uerbum ceternum in creatura spirituali, quam iam fecerat, cum dictum est, In principio fecit Deus celum et terram, id est in illo celo celi? an et ista locutio non tantum sine aliquo sono, sed etiam sine ullo temporali motu spiritualis creature, in eius mente atque ratione fixa quodammodo a uerbo Patri ceterno, et quodammodo impressa intelligitur, secundum quam moueretur, et ad speciem conuerteretur inferior illa tenebrosa imperfectio nature corporee, et fieret lux? Sed multum est ac difficillimum capere quomodo dicatur, Deo non temporaliter iubente, neque id temporaliter audiente creatura, que contemplatione ueritatis omnia tempora excedit, sed intellectualiter sibimet impressas ab incommutabili Dei Sapientia rationes, tanquam intelligibiles locutiones, in ea que infra sunt transmittente, fieri temporales motus in rebus temporalibus uel formandis uel administrandis. Si autem lux, que primum dicta est ut fiat, et facta est, etiam primatum creature  tenere intelligenda est, ipsa est intellectualis uita; que nisi ad Creatorem illuminanda conuerteretur, fluitaret informiter. Cum autem conuersa et illuminata est, factum est quod in uerbo Dei dictum est, Fiat lux.



CAPUT X.---Quomodo dies unus peractus fuit, siue in creatione siue post creationem lucis. Primus explicandi modus improbatur. Secundus dicendi modus difficultatibus implicatur.

18. uerumtamen quemadmodum sine tempore dictum est, quia in uerbum Patri ceternum non cadit tempus; utrum ita etiam sine tempore factum sit, quisquam forsitan querat. Sed quomodo potest hoc intelligi, cum facta luce et diuisa a tenebris, et inditis diei noctisque uocabulis, dicat Scriptura, Facta est uespera, et factum est mane dies unus? Unde uidetur illud opus Dei factum per spatium diei, quo peracto ad uesperam uentum est, quod est noctis initium. Itemque peracto nocturno spatio completus est totus dies, ut mane fieret in alterum diem, in quo die Deus aliud consequenter operaretur.

19. Imo uero idipsum permirabile est, cum Deus nullo spatio syllabarum eterna uerbi sui ratione dixerit, Fiat lux; cur tanta mora facta sit lux, donec diei spatium preteriret, et uespera fieret. An forte cito quidem lux facta est, sed mora diurni temporis in eo consumi potuit, cum discerneretur a tenebris, atque utrumque discretum suis uocabulis signaretur? Mirum si et hoc uel tanta mora fieri potuit a Deo, quanta dicitur a nobis. Discretio quippe lucis et tenebrarum in ipso utique opere, cum lux fieret, consecuta est: non enim lux esse potuit, nisi discerneretur a tenebris.

20. Quod autem uocauit Deus lucem diem, et tenebras noctem, quanta mora fieri poterat, etiam si hoc syllabatim per sonum uocis egisset, nisi quanta et a nobis dicitur, Lux uocetur dies, et tenebre uocentur nox? nisi forte quis ita desipiat, ut quia super omnia magnus est Deus, putet ore Dei prolatas, quamuis paucissimas syllabas, per totum diei spatium potuisse distendi. Huc accedit, quia uerbo sibi ceterno, id est incommutabilis Sapientie internis eternisque rationibus, non corporali sono uocis, uocauit Deus lucem diem, et tenebras noctem. Rursum enim queritur, si uerbis quibus utimur uocauit, qua lingua uocauerit; et quid opus erat sonis transeuntibus, ubi cuiusquam non erat corporalis ullus auditus: et non inuenitur.

21. An dicendum est, quod cum cito peractum esset hoc opus Dei, tamdiu stetit lux non succedente nocte, donec diurnum spatium perageretur; et tamdiu mansit nox luci succedens, donec spatium nocturni temporis preteriret, et mane fieret diei sequentis, uno primoque transacto? Sed si hoc dixero, uereor ne deridear et ab iis qui certissime cognouerunt, et ab iis qui possunt facillime aduertere quod eo tempore quo nox apud nos est, eas partes mundi presentia lucis illustret, per quas sol ab occasu in ortum redit; ac per hoc omnibus uiginti quatuor horis non deesse per circuitum gyri totius, alibi diem, alibi noctem. Numquidnam ergo in parte aliqua posituri sumus Deum  ubi ei uespera fieret, cum ab ea parte in aliam partem lux abscederet? Nam et in libro qui appellatur Ecclesiastes, ita scriptum est: Et oritur sol, et occidit sol, et in locum suum ducitur [1 1Kb] ; hoc est, in eum locum unde ortus est. Sequitur enim, et dicit: Ipse oriens illuc uadit ad austrum, et circuit ad aquilonem . Australis ergo pars cum habet solem, nobis dies est: cum autem ad aquilonis partem circumiens peruenit, nobis nox est; non tamen in alia parte non est dies, ubi presentia solis est: nisi forte peticis figmentis cor inclinandum est, ut credamus solem mari se immergere, atque inde lotum ex alia parte mane surgere. Quanquam si ita esset, abyssus ipsa presentia solis illustraretur, atque ibi esset dies. Posset enim et aquas illuminare, quando ab eis non posset exstingui. Sed hoc monstruosum est suspicari. Quid quod etiam sol nondum erat?

22. Quapropter si spiritualis lux primo die facta est, numquidnam occidit, ut ei succederet nox? Si autem corporalis, quenam illa lux est, quam post occasum solis uidere non possumus, quia nec luna erat adhuc, nec alique stelle? Aut si semper in ea parte celi est, in qua sol, ut non sit solis lux, sed quasi comes eius, eidem ita coniuncta, ut discerni dignoscique non possit, ad eamdem reditur difficultatem soluende huius questionis: quia et ista lux eodem modo quo sol, tanquam comes eius, ab occasu in ortum circumiens redit; et est in alia parte mundi, quo tempore pars ista in qua sumus, tenebrescit [2 1Kb] in noctem. Ex quo cogit, quod absit, in una parte credere Deum fuisse, quam partem lux ista desereret, ut posset ei uespera fieri. An forte in ea parte lucem fecerat, in qua facturus erat hominem; et ideo cum ab ipsa parte lux discessisset, uespera facta dicitur, etiam cum in alia parte lux illa esset, que inde discesserat, mane exortura peracto circuitu?



CAPUT XI.---De solis officio noua difficultas in superiore modo dicendi.

23. Utquid ergo factus est sol in potestatem diei , qui luceret super terram, si lux illa diei faciendo suffecerat, que dies etiam uocata est? An illa prior regiones superiores a terra longinquas illustrabat, ut sentiri non posset in terris; atque ita oportebat solem fieri, per quem dies inferioribus mundi partibus appareret? Potest et hoc dici, auctum esse fulgorem dici sole addito, ut per illam lucem minus fulgens dies quam nunc est fuisse credatur. Etiam hoc a quodam dictum scio, primum naturam lucis inductam in opere Creatoris, cum dictum est, Fiat lux, et facta est lux; postea uero cum de luminaribus dicitur, quid ex ipsa luce factum sit fuisse commemoratum, ordine dierum, quo uisum est Creatori cuncta esse facienda: que natura lucis quo transierit facta uespera, ut uicissim nox perageretur, nec ille dixit, nec facile inueniri posse arbitror. Neque enim exstinctam esse credendum est, ut nocturne tenebre  succederent; et rursus accensam, ut mane fieret, antequam hoc solis officio gereretur; quod a quarto die cepisse fieri, eadem Scriptura testatur.



CAPUT XII.---Alia difficultas de successione trium dierum et noctium ante solis creationem. Congregatio aquarum quomodo facta.

24. Quod antequam fieret, quo circuitu sibi potuerint tres dies noctesque succedere, lucis que primo facta est permanente natura, si lux corporalis tunc facta intelligenda est, et inuenire et explicare difficile est. Nisi forte molem terrenam et aquosam, antequam esset ab alterutro utrumque discretum, quod tertio die factum scribitur, tenebras Deum appellasse quis dixerit, propter crassiorem corpulentiam, quam lux penetrare non poterat, uel propter obscurissimam umbram tante molis, quam necesse est ut ex altera parte habeat corpus, si ex aliqua parte lux fuerit. Ad quem locum enim cuiuslibet corporis moles lucem peruenire non sinit, in eo loco umbra est: quoniam locus carens ea luce, qua illustraretur, nisi impediret corpus oppositum, hoc totum est quod umbra dicitur. Que si pro mole corporis tam magna fuerit, ut occupet spatium terre, quantum ex altera parte dies occupat, nox uocatur. Neque enim omnes tenebre nox. Nam et in speluncis amplis, in quarum abdita lux irrumpere per oppositam molem non sinitur, sunt utique tenebre; quia lux non est ibi, totumque spatium illud locus est carens luce: nec tamen tales tenebre acceperunt uocabulum noctis, sed ille que in eam partem terre succedunt, unde remouetur dies. Sicut non omnis lux dies appellatur; nam et lune lux est, et siderum, et lucernarum, et coruscationum, et quarumque rerum ita fulgentium: sed illa lux appellatur dies, cui nox precedenti recedentique succedit.

25. Sed si primaria lux illa undique terre molem circumfusa contexerat, siue staret, siue circumiret, non erat ex qua parte admitteret noctem sibi succedere; quia nusquam ipsa discedebat, ut ei faceret locum. An ex una parte facta erat, ut ipsa circumiens, etiam noctem ex alia parte consequenter circumire permitteret? Cum enim totam terram adhuc aqua tegeret, nichil impediebat ut aquosa et globosa [1 1Kb] moles ex una parte faceret diem lucis presentia, ex alia noctem lucis absentia, que in eam partem succederet a tempore uespertino, ex qua lux in aliam declinaret.

26. Quo ergo congregate sunt aque, si totam terram prius occupauerant? ille scilicet que detracte sunt, ut terra nudaretur, in quam partem congregate sunt? Si enim erat aliquid nudum terre, quo congregarentur, iam apparebat arida, nec totum abyssus occupabat. Si autem totum texerant; quis erat locus quo colligerentur, ut terre ariditas appareret? Numquidnam in altum congregate sunt, sicut fit cum ad uentilandum in area messis trita subrigitur, et congesta in aggerem nudat locum quem diffusa contexerat? Quis hoc dixerit, cum uiderat usquequaque campos maris equabiliter fusos, qui etiam cum aque fluctuantis quidam uelut montes eriguntur, sedatis rursus  tempestatibus complanantur? Et si qua littora nudantur latius, non potest dici nulla esse alia terrarum spatia, quo accedat id quod aliunde decedit, unde in cum locum ex quo recesserat, iterum accedat. Cum autem totam omnino terram undosa natura cooperiret, quo cederet, ut nudaret aliquas partes? An forte rarior aqua uelut nebula terras tegebat, que congregatione spissata est, ut ex multis eas partibus, in quibus arida posset apparere, nudaret? Quanquam et terra longe lateque subsidens, potuit alias partes prebere concauas, quibus confluentes et corruentes aque reciperentur, et appareret arida ex his partibus, unde humor abscederet.

27. Non est autem informis omni modo materies, ubi etiam nebulosa species apparet:



CAPUT XIII.---Aqua et terra quando create.

Et ideo queri adhuc potest, quando Deus istas conspicuas aquarum terrarumque species qualitatesque creauerit; in nullo enim sex dierum hoc inuenitur. Itaque si hoc ante omnem diem fecit, sicut ante istorum primorum dierum commemorationem scriptum est, In principio fecit Deus celum et terram; ut in terre uocabulo intelligamus iam formatam terrenam speciem superfusis aquis ista iam uisibili specie sui generis declaratis: ut in eo quod sequitur Scriptura dicens, Terra autem erat inuisibilis et incomposita, et tenebre erant super abyssum: et Spiritus Dei superferebatur super aquas, nullam opinemur informitatem materie, sed terram et aquam sine luce, que nondum erat facta, suis iam notissimis qualitatibus conditas: ut ideo terra inuisibilis dicta intelligatur, quod aquis cooperta non posset uideri, etiamsi esset qui posset uidere; ideo uero incomposita, quia nondum a mari distincta, et cincta littoribus, et suis fetibus animalibusque decorata: si ergo ita est, cur iste species, que procul dubio corporales sunt, ante omnem diem facte sunt? Cur non scriptum est, Dixit Deus, Fiat terra, et facta est terra; item, Dixit Deus, Fiat aqua; et facta est aqua; uel utrumque communiter, si una quasi lege loci infimi continentur, Dixit Deus, Fiat terra et aqua, et sic factum est?



CAPUT Iu.---Ratio cur in primo uersiculo Geneseos subintelligatur materia informis.

Cur non dictum est, cum hoc factum esset, uidit Deus, quia bonum est?

28. Hec enim consideratio suasit (quoniam manifestum est omne mutabile ex aliqua informitate formari; simulque illud et catholica fides prescribit, et certissima ratio docet, nullarum naturarum materiam esse potuisse, nisi ab omnium rerum non solum formatarum, sed etiam formabilium inchoatore Deo atque creatore, de qua etiam dicit ei quedam Scriptura, Qui fecisti mundum ex materia informi [Sap. XI, 18] hanc materiam illis uerbis, quibus pro spirituali prudentia tardioribus etiam lectoribus uel auditoribus congrueret [1 1Kb] , fuisse commemoratam, quibus ante dierum enumerationem dictum est, In principio fecit Deus celum et terram, etc., donec diceretur, Et dixit  Deus, ut deinceps formatarum rerum ordo consequeretur.



CAPUT Xu.---Materia origine, non tempore formam precedit.

29. Non quia informis materia formatis rebus tempore prior est, cum sit utrumque simul concreatum, et unde factum est, et quod factum est. Sicut enim uox materia est uerborum, uerba uero formatam uocem indicant; non autem qui loquitur, prius emittit informem uocem, quam possit postea colligere, atque in uerba formare: ita creator Deus non priore tempore fecit informem materiam, et eam postea per ordinem quarumque naturarum, quasi secunda consideratione formauit; formatam quippe creauit materiam. Sed quia illud unde fit aliquid, etsi non tempore, tamen quadam origine prius est, quam illud quod inde fit; potuit diuidere Scriptura loquendi temporibus, quod Deus faciendi temporibus non diuisit. Si enim queratur utrum uocem de uerbis an de uoce uerba faciamus; non facile quisquam ita tardo ingenio reperitur, qui non potius uerba fieri de uoce respondeat: ita quamuis utrumque simul qui loquitur faciat, quid unde faciat, naturali attentione satis apparet. Quamobrem, cum simul utrumque Deus fecerit, et materiam quam formauit, et res in quas eam formauit, et utrumque ab Scriptura dici oportuerit, nec simul utrumque dici potuerit; prius illud unde aliquid factum est, quam illud quod inde factum est, dici debuisse quis dubitet? Quia etiam cum dicimus materiam et formam, utrumque simul esse intelligimus, nec utrumque simul possumus enuntiare. Sicut autem in breuitate temporis contingit, cum duo ista uerba proferimus, ut alterum ante alterum proferamus: ita in prolixitate narrationis alterum prius quam alterum narrandum fuit, quamuis utrumque, ut dictum est, simul fecerit Deus; ut quod sola origine prius est in faciendo, etiam tempore prius sit in narrando: quia due res, quarum etiam altera nullo modo prior est, nominari simul non possunt; quanto minus simul narrari? Non itaque dubitandum est ita esse utcumque istam informem materiam prope nichil, ut non sit facta nisi a Deo, et rebus que de illa facte sunt simul concreata sit.

30. Sed si credibiliter dicitur eam significari illis uerbis, Terra autem erat inuisibilis et incomposita, et tenebre erant super abyssum: et Spiritus Dei superferebatur super aquam; ut excepto quod ibi positum est de Spiritu Dei, cetera rerum quidem uisibilium uocabula, sed ad illam informitatem, ut tardioribus poterat, insinuandam dicta intelligamus; quia hec duo elementa, id est terra et aqua, ad aliquid faciendum operantium manibus tractabiliora sunt ceteris, et ideo congruentius istis nominibus illa insinuabatur informitas.



CAPUT XuI.---Alia ratio explicandi quomodo dies et nox facta fuerit, emissione scilicet et contractione lucis, non probatur.

Si hoc ergo probabiliter dicitur, non erat aliqua formata moles, quam lux ex una parte illustrans, ex  altera faceret tenebras, unde posset nox die discedente succedere.

31. Emissionem uero contractionemque lucis illius si uelimus diem noctemque intelligere, nec causam uidemus cur ita fieret. Non enim iam erant animalia, quibus hec uicissitudo salubriter exhiberetur, et quibus postmodum exortis per circuitum solis cernimus exhiberi. Nec ullum occurrit exemplum, quo istam emissionem contractionemque lucis, ut diei noctisque uicissitudines fierent, probare possimus. Iactus enim radiorum ex oculis nostris, cuiusdam lucis quidem est iactus [1 1Kb] ; et contrahi potest, cum erem, qui est oculis nostris proximus, intuemur; et emitti, cum ad eamdem rectitudinem, que sunt longe posita attendimus: nec sane cum contrahitur, omnino cernere que longe sunt desinit; sed certe obscurius, quam cum in ea obtutus emittitur. Sed tamen ea lux que in sensu uidentis est, tam exigua docetur [2 1Kb] , ut nisi adiuuemur extranea luce, nichil uidere possimus; et quoniam discerni ab ea non potest, quo exemplo demonstrari possit emissio in diem, et contractio lucis in noctem, sicut dixi, reperire difficile est.



CAPUT XuII.---De spirituali tuce difficultas, quomodo in ea sit uespera et mane, diuisioque a tenebris.

32. Si autem spiritualis lux facta est, cum dixit Deus, Fiat lux; non illa uera Patri ceterna intelligenda est, per quam facta sunt omnia, et que illuminat omnem hominem; sed illa de qua dici potuit, Prior omnium creata est sapientia . Cum enim eterna illa et incommutabilis, que non est facta, sed genita Sapientia, in spirituales atque rationales creaturas, sicut in animas sanctas se transfert , ut illuminate lucere possint; fit in eis quedam luculente rationis affectio, que potest accipi facta lux, cum diceret Deus, Fiat lux: si iam erat creatura spiritualis, que nomine celi significata est, in eo quod scriptum est, In principio fecit Deus celum et terram; non corporeum celum, sed celum incorporeum celi corporei [3 1Kb] , hoc est, super omne corpus, non locorum gradibus, sed nature sublimitate prepositum. Quo autem modo simul fieri potuit et quod illuminaretur, et ipsa illuminatio, ac diuerso tempore narranda fuerit, paulo ante diximus, cum de materia tractaremus.

33. Sed huic luci succedentem noctem, ut uespera fieret, quo pacto intellecturi sumus? A tenebris uero qualibus talis lux diuidi potuit, dicente Scriptura, Et diuisit Deus inter lucem ac tenebras? Numquid iam erant peccatores et stulti decidentes a lumine ueritatis, inter quos et in eadem luce permanentes diuideret Deus, tanquam inter lucem ac tenebras; et [4 1Kb] lucem  uocans diem, ac tenebras noctem, ostenderet se non operatorem peccatorum, sed ordinatorem distributione meritorum? An hic dies totius temporis nomen est, et omnia uolumina seculorum hoc uocabulo includit; ideoque non dictus est primus, sed unus dies? Et facta est enim uespera, et factum est, inquit, mane dies unus: ut per hoc quod facta est uespera, peccatum rationalis creature; quod autem factum est mane, renouatio eius significata uideatur.

34. Sed hec allegorie prophetice disputatio est, quam non isto sermone suscepimus. Instituimus enim de Scripturis nunc loqui secundum proprietatem rerum gestarum, non secundum enigmata figurarum [1 1Kb] . Ergo ad rationem factarum conditarumque naturarum, quomodo inuenimus uesperam et mane in luce spirituali? An diuisio quidem lucis a tenebris, distinctio est iam rei formate ab informi; appellatio uero diei et noctis, insinuatio distributionis [2 1Kb] est, qua significetur nichil Deum inordinatum relinquere, atque ipsam informitatem, per quam res de specie in speciem modo quodam transeundo mutantur, non esse indispositam; neque defectus profectusque creature, quibus sibimet temporalia queque succedunt, sine supplemento esse decoris uniuersi? Nox enim odinate sunt tenebre.

35. Propterea uero cum facta esset lux, dictum est, uidit Deus lucem, quia bona est; cum hoc posset post omnia eiusdem diei dicere, id est, ut cum explicasset [3 1Kb] , Dixit Deus, Fiat lux; et facta est lux; Et diuisit Deus inter lucem et tenebras; Et uocauit Deus lucem diem, et tenebras uocauit noctem; tunc diceret, Et uidit Deus quia bonum est; et deinceps annecteret, Et facta est uespera, et factum est mane; sicut in aliis operibus facit, quibus uocabula imponit. Hic ergo propterea non ita fecit, quoniam a formata re ad hoc distincta est illa informitas, ut non in ea finis esset, sed adhuc formanda restaret per creaturas ceteras iam corporales. Itaque si posteaquam distincta essent illa diuisione et uocabulis, tunc diceretur, uidit Deus quia bonum est; hec facta acciperemus significari, quibus iam in suo genere nichil esset addendum. Quia uero lucem solam ita perfecerat; uidit Deus, inquit, lucem, quia bona est, et diuisione ac nominibus discreuit a tenebris. Neque tunc dixit, uidit Deus quia bonum est; ad hoc enim erat informitas illa discreta, ut adhuc inde alia formarentur. Namque ista nox que nobis notissima est , quando per luminarium distributionem a die diuiditur, post ipsam diuisionem diei et noctis dicitur, uidit Deus quia bonum est. Non enim hec nox informis aliqua substantia erat, unde adhuc alia formarentur, sed spatium loci plenum ere, carens lumine diurno; cui utique nocti iam nichil addendum  esset in genere suo, quo esset speciosior siue distinctior. uespera autem in toto illo triduo, antequam fierent luminaria, consummati operis terminus non absurde fortasse intelligitur; mane uero, tanquam future operationis significatio.



CAPUT XuIII.---Quomodo Deus operatur.

36. Sed ante omnia meminerimus, unde iam multa diximus, non temporalibus quasi animi sui aut corporis motibus operari Deum, sicut operatur homo uel angelus; sed eternis atque incommutabilibus et stabilibus rationibus ceterni sibi uerbi sui, et quodam, ut ita dixerim, fotu [1 1Kb] pariter ceterni sancti Spiritus sui. Nam et illud quod per grecam et latinam linguam dictum est de Spiritu Dei, quod superferebatur super aquas, secundum syre lingue intellectum, que uicina est hebree,  non superferebatur, sed fouebat potius intelligi perhibetur. Nec sicut fouentur tumores aut uulnera in corpore aquis uel frigidis uel calore congruo temperatis; sed sicut oua fouentur ab alitibus, ubi calor ille materni corporis etiam formandis pullis quodammodo adminiculatur, per quemdam in suo genere dilectionis affectum. Non itaque per singulos dies istorum operum diuinorum tanquam temporales uoces Dei carnaliter cogitemus. Non enim ad hoc ipsa Dei Sapientia nostra infirmitate suscepta uenit ad colligendos sub alas suas filios Ierusalem, quemadmodum gallina pullos suos  ut semper paruuli simus; sed ut malitia infantes, mente pueri esse desinamus .

37. Et in rebus obscuris atque a nostris oculis remotissimis, si qua inde scripta etiam diuina legerimus, que possint salua fide qua imbuimur, alias atque alias parere sententias; in nullam earum nos precipiti affirmatione ita proiiciamus, ut si forte diligentius discussa ueritas eam recte labefactauerit, corruamus: non pro sententia diuinarum Scripturarum, sed pro nostra ita dimicantes, ut eam uelimus Scripturarum esse, que nostra est; cum potius eam que Scripturarum est, nostram esse uelle debeamus.



CAPUT XIX.---In obscuris Scripture locis nichil temere asserendum.

38. Ponamus enim in eo quod scriptum est, Dixit Deus, Fiat lux; et facta est lux; alium sensisse lucem corporalem factam, et alium spiritualem. Esse spiritualem lucem in creatura spirituali, fides nostra non dubitat [2 1Kb] : esse autem lucem corporalem celestem, aut etiam supra celum, uel ante celum, cui succedere nox potuerit, tamdiu non est contra fidem, donec ueritate certissima refellatur. Quod si factum fuerit, non hoc habebat diuina Scriptura, sed hoc senserat humana ignorantia. Si autem hoc uerum esse certa ratio demonstrauerit, adhuc incertum erit utrum hoc in illis uerbis sanctorum Librorum scriptor sentiri  uoluerit, an aliud aliquid non minus uerum. Quod si cetera contextio sermonis non hoc eum uoluisse probauerit, non ideo falsum erit aliud, quod ipse intelligi uoluit; sed et uerum, et quod utilius cognoscatur. Si autem contextio Scripture hoc uoluisse intelligi scriptorem non repugnauerit, adhuc restabit querere utrum et aliud non potuerit. Quod si et aliud potuisse inuenerimus, incertum erit quidnam eorum ille uoluerit: et utrumque sentiri uoluisse, non inconuenienter creditur, si utrique sententie certa circumtantia suffragatur.

39. Plerumque enim accidit ut aliquid de terra, de celo, de ceteris mundi huius elementis, de motu et conuersione uel etiam magnitudine et interuallis siderum, de certis defectibus solis ac lune, de circuitibus annorum et temporum, de naturis animalium, fruticum, lapidum, atque huiusmodi ceteris, etiam non christianus ita nouerit, ut certissima ratione uel experientia teneat. Turpe est autem nimis et perniciosum ac maxime cauendum, ut christianum de his rebus quasi secundum christianas Litteras loquentem, ita delirare quilibet infidelis audiat, ut, quemadmodum dicitur, toto celo errare conspiciens, risum tenere uix possit. Et non tam molestum est, quod errans homo deridetur, sed quod auctores nostri ab eis qui foris sunt, talia sensisse creduntur, et cum magno eorum exitio de quorum salute satagimus, tanquam indocti reprehenduntur atque respuuntur. Cum enim quemquam de numero Christianorum in ea re quam optime norunt, errare deprehenderint, et uanam sententiam suam de nostris Libris asserere; quo pacto illis Libris credituri sunt, de resurrectione mortuorum, et de spe uite eterne, regnoque celorum, quando de his rebus quas iam experiri, uel indubitatis numeris percipere potuerunt, fallaciter putauerint esse conscriptos? Quid enim molestie tristitieque ingerant prudentibus fratribus temerarii presumptores, satis dici non potest, cum si quando de praua et falsa opinione sua reprehendi, et conuinci ceperint ab eis qui nostrorum Librorum auctoritate non tenentur, ad defendendum id quod leuissima temeritate et apertissima falsitate dixerunt, eosdem Libros sanctos, unde id probent, proferre conantur, uel etiam memoriter, que ad testimonium ualere arbitrantur, multa inde uerba pronuntiant, non intelligentes neque que loquuntur, neque de quibus affirmant .



CAPUT XX.---Genesim cur interpretetur sententias uarias proferendo, non aliquam unam asserendo.

40. Ad hoc enim considerandum et obseruandum, librum [1 1Kb] Geneseos multipliciter, quantum potui, enucleaui, protulique sententias de uerbis ad exercitationem nostram obscure positis; non aliquid unum temere affirmans cum preiudicio alterius expositionis fortasse melioris, ut pro suo modulo eligat quisque quod capere possit: ubi autem intelligere non potest, Scripture Dei det honorem, sibi timorem. Sed cum  tam multis exitibus uerba Scripture que tractauimus, exponantur, cohibeant se tandem qui litteris inflati secularibus hec ita posita, ut omnia pia corda nutriant, uelut imperitum atque impolitum aliquid exagitant; sine pennis in terra reptantes, et uolatu ranarum [1 1Kb] auium nidos irridentes. Periculosius autem errant quidam infirmi fratres, qui cum istos impios de celestium corporum numeris, uel de quibuslibet clementorum mundi huius questionibus subtiliter et copiose disserere audiunt, euanescunt; et eos sibi cum suspirio preponentes, et magnos putantes, saluberrime pietatis Libros cum fastidio repetunt et quos dulciter haurire deberent, uix patienter attingunt; a segetis asperitate abhorrentes, et spinarum floribus inhiantes. Non enim uacant uidere quam suauis est Dominus , nec in sabbato esuriunt; atque ideo pigri sunt, potestate a Domino sabbati accepta, uellere spicas, et tamdiu uersari manibus, contritasque purgare, donec ad escam perueniant .



CAPUT XXI.---Quis fructus huiusmodi interpretationis, qua nichil temere asseritur.

41. Dicet aliquis: Quid tu tanta tritura dissertationis huius, quid granorum exuisti? quid euentilasti? Cur propemedum in questionibus adhuc latent omnia? Affirma aliquid eorum que multa posse intelligi disputasti. Cui respondeo, ad eum ipsum me cibum suauiter peruenisse, quo didici non herere homini in respondendo secundum fidem, quod respondendum est hominibus qui calumniari Libris nostre salutis affectant; ut quidquid ipsi de natura rerum ueracibus documentis demonstrare potuerint, ostendamus nostris Litteris non esse contrarium. Quidquid autem de quibuslibet suis uoluminibus his nostris Litteris, id est catholice fidei contrarium protulerint, aut aliqua etiam facultate ostendamus, aut nulla dubitatione credamus esse falsissimum: atque ita teneamus Mediatorem nostrum, in quo sunt omnes thesauri sapientie atque scientie absconditi , ut neque false philosophie loquacitate seducamur, neque false religionis superstitione terreamur. Et cum diuinos Libros legimus in tanta multitudine uerorum intellectuum, qui de paucis uerbis eruuntur, et sanitate catholice fidei muniuntur, id potissimum deligamus, quod certum apparuerit eum sensisse quem legimus; si autem hoc latet, id certe quod circumstantia Scripture non impedit, et cum sana fide concordat: si autem et Scripture circumstantia pertractari ac discuti non potest, saltem id solum quod fides sana prescribit. Aliud est enim quid potissimum scriptor senserit non dignoscere, aliud autem a regula pietatis errare. Si utrumque uitetur, perfecte se habet fructus legentis: si uero utrumque uitari non potest, etiam si uoluntas scriptoris incerta sit sane fidei congruam non inutile est eruisse [2 1Kb] sententiam.



LIBER SECUNDUS De eo quod scriptum est cap. 1, uers. 6: Et dixit Deus, Fiat firmamentum, etc., usque ad uers. 19: Et factum est uespere, etc. Nonnulla in fine contra Genethliacos.



CAPUT PRIMUM.---Firmamentum in medio aquarum quid. Aquas supra sidereum celum esse quidam negant.

1. Et dixit Deus, Fiat firmamentum in medio aquarum, et sit diuidens inter aquam et aquam: et sic est factum. Et fecit Deus firmamentum, et diuisit Deus inter aquam que erat infra firmamentum, et inter aquam que erat super firmamentum. Et uocauit Deus firmamentum celum. Et uidit Deus quia bonum est. Et facta est uespera, et factum est mane dies secundus. De uerbo Dei quo dixit, Fiat firmamentum, etc., et de placito eius, quo uidit quia bonum est, et de uespera et mane, non opus est hic iterum similiterque disserere; atque ita deinceps quotiescumque ista repetuntur, secundum superiorem inquisitionem interim consideranda esse admonemus. Utrum autem nunc illud celum fiat, quod excedit eris omnia spatia, eiusque omnem altitudinem, ubi etiam luminaria stelleque constituuntur quarto die; an ipse er uocetur firmamentum, queri merito potest.

2. Multi enim asserunt istarum aquarum naturam super sidereum celum esse non posse, quod sic habeant ordinatum pondus suum, ut uel super terram fluitent, uel in ere terris proximo uaporaliter ferantur. Neque quisquam istos debet ita refellere, ut dicat secundum omnipotentiam Dei, cui cuncta possibilia sunt, oportere nos credere, aquas etiam tam graues, quam nouimus atque sentimus, celesti corpori, in quo sunt sidera, superfusas. Nunc enim quemadmodum Deus instituerit naturas rerum, secundum Scripturas eius nos conuenit querere; non quid in eis uel ex eis ad miraculum potentie sue uelit operari. Neque enim si uellet Deus sub aqua oleum aliquando manere, non fieret; non ex eo tamen olei natura nobis esset incognita, quod ita facta sit, ut appetendo suum locum, etiam si subterfusa fuerit, perrumpat aquas, eisque se superpositam collocet. Nunc ergo querimus utrum conditor rerum, qui omnia in mensura et numero et pondere disposuit , non unum locum proprium ponderi aquarum circa terram tribuerit, sed et super celum quod ultra limitem eris circumfusum atque solidatum est.

3. Quod qui negant esse credendum, de ponderibus elementorum argumentantur, negantes ullo modo ita desuper quasi quodam pauimento solidatum esse celum, ut possit aquarum pondera sustinere; quod talis soliditas nisi terris esse non possit, et quidquid tale est, non celum sed terra sit. Non enim tantum locis, sed etiam qualitatibus propriis elementa distingui [1 1Kb] , ut pro qualitatibus propriis etiam loca propria  sortirentur: aqua scilicet super terram, que etiam si sub terra stat aut labitur, sicut in antris cauernisque abditis, non tamen ea terre parte quam supra, sed ea quam infra se habet, continetur. Nam si ex parte superiore fuerit pars ulla terre delapsa, non manet super aquam, sed ea perrupta demergitur et pergit ad terram; quo ueniens conquiescit, tanquam in loco suo, ut supra sit aqua, subtus autem terra. Unde cognoscitur quod etiam super aquas cum esset, non ipsis aquis portabatur, sed compage terre tenebatur, sicut sese habent camere speluncarum.

4. Hic occurrit admonere cauendum errorem, quem in libro primo cauendum admonui, ne forte quia scriptum est in Psalmis, Fundauit terram super aquam; arbitretur aliquis nostrum, aduersus istos de ponderibus elementorum subtiliter disserentes, isto testimonio Scripturarum esse nitendum: quia illi non retenti auctoritate Litterarum nostrarum, et nescientes quemadmodum dictum sit, Libros sanctos facilius irridebunt, quam illud repudiabunt, quod uel certis rationibus perceperunt, uel experimentis manifestissimis probauerunt. Illud namque in Psalmis, aut figurate dictum recte accipi potest: ut quoniam celi et terre nomine sepe in Ecclesia spirituales carnalesque significantur, celos ostenderit pertinere ad serenam intelligentiam ueritatis, dicens, Qui fecit celos in intelligentia ; terram uero ad fidem simplicem paruulorum, non fabulosis opinionibus incertam atque fallacem, sed prophetica et euangelica predicatione firmissimam, que per Baptismum solidatur, et ideo subiecerit, dicens, Fundauit terram super aquam. Aut si ad litteram quisquam cogit intelligi, non incongruenter uel sublimia terrarum siue continentium, siue insularum accipiuntur, que superiora sunt aquis; uel ipsa tegmina speluncarum, que super aquas pendula soliditate firmata sunt. Quocirca nec ad litteram quisquam potest sic intelligere, quod dictum est, Fundauit terram super aquam; ut aquarum pondus terreno ponderi supportando naturali ordine quasi subiectum esse arbitretur.



CAPUT II.---Aer terra superior.

5. Aerem uero aquis esse superiorem, quamuis propter ampliora sui spatia etiam aridam contegati hinc intelligitur, quod nullum uas ab ore impressum repleri aquis potest: unde satis indicat eris naturam locum petere superiorem. uidetur enim uas inane, sed ere plenum probatur, cum ore imo in aquam deprimitur; quia enim per superiorem partem non inuenit emeandi locum, nec deorsum uersus irruptis [1 1Kb] aquis subter eas ire natura sinitur, plenitudine sua repellit eas, et in uas non permittit intrare. Cum autem uas ita collocatur, ut os non habeat deorsum,  sed in latus inclinatum, intrat aqua inferius, exeunte ere superius. Itemque si uasis erecti os pateat in celum, cum infundis aquam, euadit er sursum uersus, ex aliis partibus qua non infundis, et fit locus aque deorsum uersus intrandi. Quod si ui maiore uas deprimitur, ut uel ex latere uel desuper aque repente influant, et undique os uasis obtegant, disrumpit eas er sursum nitens, ut eis ad ima locum faciat; et ipsa disruptio singultus uasorum est, dum partibus fugit, quia totus tam cito non potest, propter illius oris angustias. Ita si er super aquas ire cogitur, etiam confluentes eas disiicit [1 1Kb] , cum exsilientes impetu eius impulse ebulliunt, et eum bullis crepantibus emittunt in sua properantem, atque illis ad ima decidendi aditum dantem. Si autem sub aquas ire cogitur ex uase, ut illo cedente uas ab ore in ima presso repleri uelis, facilius undis undique uersum cooperitur, quam per os eius ab inferiore parte intrandi gutta exigua reperit locum.



CAPUT III.---Ignis superior ere.

6. Iam uero ignem ad superna emicantem etiam ipsius eris naturam uelle transcendere, quis non sentiat? quandoquidem si ardentem faculam capite deorsum quisque teneat, nichilominus flamme crinis ad superiora contendit. Sed quoniam circumfusi ac superfusi eris prepollenti constipatione subinde ignis exstinguitur, et in eius qualitatem per abundantiam superatus subinde commutatur ac uertitur, ad uniuersam eius altitudinem transiliendam non potest perdurare. Itaque super erem purus ignis esse dicitur celum, unde etiam sidera atque luminaria facta coniectant, illius uidelicet ignee lucis in eas formas quas in celo cernimus, conglobata dispositaque natura: ac per hoc, sicut terrarum ponderibus et er et aqua cedit, ut ad terram perueniant; sic aquarum ponderi, et ipse er cedit, ut uel ad terram uel ad aquam perueniat. Unde intelligi uolunt, hoc modo necesse fuisse ut er quoque, si quis eius particulam in spatiis illis sublimibus celi posset dimittere, pondere suo caderet, donec ad eria subter spatia perueniret. Quapropter colligunt multo minus esse posse aquis supra illud igneum celum aliquid loci, cum illic er multo aquis leuior manere non possit.



CAPUT Iu.---Aque supra celum ereum quod firmamentum appellari quidam obseruauit.

7. Talibus eorum disputationibus cedens, laudabiliter conatus est quidam demonstrare aquas super celos, ut ex ipsis uisibilibus conspicuisque naturis assereret Scripture fidem. Et prius quidem, quod facillimum fuit, ostendit et hunc erem celum appellari, non solum sermone communi, secundum quem dicimus serenum uel nubilum celum, sed etiam nostrarum ipsarum consuetudine Scripturarum, cum dicuntur uolatilia celi , cum aues in hoc ere uolare manifestum sit: et Dominus cum de nubibus loqueretur, Faciem, inquit, celi potestis probare . Nubes autem etiam per proximum terris erem  conglobari sepe cernimus, cum per decliuia iugorum ita recumbunt, ut plerumque excedantur etiam cacuminibus montium. Cum ergo probasset et hunc erem celum dici, nulla alia causa etiam firmamentum appellatum uoluit existimari, nisi quia interuallum eius diuidit inter quosdam uapores aquarum, et istas aquas que corpulentius [1 1Kb] in terris fluitant. Et nubes quippe, sicut experti sunt qui inter eas in montibus ambulauerunt, congregatione et conglobatione minutissimarum guttarum talem speciem reddunt: que si spissantur amplius, ut coniungantur in unam grandem plures gutte minime, non eam patitur er apud se teneri, sed eius ponderi ad ima dat locum; et hec est pluuia. Ergo ex ere, qui est inter uapores humidos, unde superius nubila conglobantur, et maria subterfusa, ostendere ille uoluit esse celum inter aquam et aquam. Hanc ergo diligentiam considerationemque laude dignissimam iudico. Quod enim dixit, neque contra fidem est, et in promptu posito documento credi potest.

8. Quanquam possit uideri, non impedire propria pondera elementorum, quominus etiam super illud sublime celum possint esse aque per illas minutias, per quas etiam super hoc spatium eris esse potuerunt: qui quamuis grauior et inferior summo celo subiaceat, procul dubio leuior est aquis, et tamen ut super eum sint uapores illi, nullo pondere prohibentur. Sic ergo et super illud celum potest minutioribus guttis leuior halitus humoris extendi, qui pondere cadere non cogatur. Ipsi quippe subtilissima ratione persuadent, nullum esse quamlibet exiguum corpusculum in quo diuisio finiatur, sed infinite omnia diuidi; quia omnis pars corporis corpus est, et omne corpus habeat necesse est dimidium quantitatis sue. Ac per hoc si potest aqua, sicut uidemus, ad tantas guttarum minutias peruenire, ut super istum erem uaporaliter feratur, qui natura leuior est aquis; cur non possit et super illud leuius celum minutioribus guttis et leuioribus immanere uaporibus?



CAPUT u.---Aque supra celum etiam sidereum.

9. Quidam etiam nostri, istos negantes propter pondera elementorum aquas esse posse super celum sidereum, de ipsorum siderum qualitatibus et meatibus conuincere moliuntur. Iidem namque asserunt stellam quam Saturni appellant, esse frigidissimam, eamque per annos triginta signiferum peragere circulum, eo quod superior, ac per hoc ampliore ambitu graditur. Nam sol eumdem circulum per annum complet, et luna per mensem; tanto, ut dicunt, breuius, quanto inferius, ut spatio loci spatium temporis congruat. Queritur itaque ab eis, unde illa stella sit frigida, que tanto ardentior esse deberet, quanto sublimiore celo rapitur. Nam procul dubio cum rotunda moles circulari motu agitur, interiora eius tardius eunt, exteriora celerius, ut maiora spatia cum breuioribus ad eosdem gyros pariter occurrant: que autem  celerius, utique feruentius. Proinde memorata stella magis debuit calida esse quam frigida: quamuis enim suo motu, quoniam grande spatium est, triginta annis totum ambitum permeet, tamen celi motu in contrarium rotata uelocius, quod quotidie necesse est patiatur , calorem maiorem debuit celo concitatiore concipere. Nimirum ergo eam frigidam facit aquarum super celum constitutarum illa uicinitas, quam nolunt credere, qui hec, que breuiter dixi, de motu celi et siderum disputant. His quidam nostri coniecturis agunt aduersus eos qui nolunt aquas super celum credere, et uolunt eam stellam esse frigidam, que iuxta summum celum circuit; ut ex hoc cogantur aquarum naturam [1 1Kb] , non iam illic uaporali tenuitate, sed glaciali soliditate pendere. Quoquo modo autem et qualeslibet aque ibi sint, esse eas ibi minime dubitemus: maior est quippe Scripture huius auctoritas, quam omnis humani ingenii capacitas.



CAPUT uI.---De eo quod additum est, Et fecit Deus, etc., an eo declaretur Filii Dei persona.

10. Sed animaduersum est a quibusdam, quod nec ego dissimulandum puto, non frustra cum dixisset Deus, Fiat firmamentum in medio aquarum, et sit diuisio inter aquam et aquam; parum uisum esse subiungere, Et sic est factum, nisi adderetur, Et fecit Deus firmamentum, et diuisit Deus inter aquam que erat super firmamentum, et inter aquam que erat sub firmamento: quod quidem sic intelligunt, ut personam Patris declaratam esse dicant, in eo quod scriptum est, Et dixit Deus, Fiat firmamentum in medio aquarum, et sit diuisio inter aquam et aquam: et sic est factum. Ac deinde ut intelligatur Filius fecisse quod a Patre dictum est ut fieret, arbitrantur esse subnexum, Et fecit Deus firmamentum, et diuisit Deus, etc.

11. Sed cum antea legitur, Et sic est factum; a quo intelligimus factum? Si a Filio, quid opus erat iam dicere, Et fecit Deus, et que sequuntur? Si autem quod scriptum est, Et sic est factum, a Patre intellexerimus factum; non iam Pater dicit, et Filius facit: et potest aliquid Pater facere sine Filio, ut deinde Filius non hoc, sed aliud similiter faciat; quod est contra catholicam fidem. Si autem illud de quo dicitur, Et sic est factum, hoc idem fit cum itidem dicitur, Et fecit Deus; quid prohibet eumdem intelligere facere quod dixit, qui dixit ut fieret? An etiam excepto eo quod scriptum est, Et sic est factum, tantummodo in his uerbis, quibus dicitur, Et dixit Deus; Fiat, et postea dicitur, Et fecit Deus; Patris et Filii personam uolunt intelligi?

12. Sed queri adhuc potest, utrum quasi iussisse Filio Patrem debeamus accipere in eo quod scriptum est, Et dixit Deus, Fiat? Sed cur Scriptura non curauit ostendere etiam personam Spiritus sancti? An ita Trinitas intelligitur, Et dixit Deus Fiat, Et fecit Deus, Et uidit Deus quia bonum est? Sed non conuenit  unitati Trinitatis, ut Filius quasi iussus fecisse intelligatur, Spiritus autem sanctus nullo sibi iubente libere uidisse bonum esse quod factum est. Quibus enim uerbis iuberet Filio Pater ut faceret, cum ipse sit principale uerbum Patris, per quod facta sunt omnia? An eo ipso quod scriptum est, Fiat firmamentum, hec ipsa dictio uerbum est Patris, unigenitus Filius, in quo sunt omnia que creantur, etiam antequam creentur, et quidquid in illo est, uita est [1 1Kb] ; quia quidquid per eum factum est, in ipso uita est, et uita utique creatrix, sub illo autem creatura? Aliter ergo in illo sunt ea que per illum facta sunt, quia regit et continet ea; aliter autem in illo sunt ea que ipse est. Ipse enim uita est, que ita in illo est ut ipse sit, quoniam ipse uita est lux hominum . Quia ergo nichil creari posset siue ante tempora, quod quidem non est Creatori ceternum, siue ab exordio temporum, siue in aliquo tempore, cuius creandi ratio, si tamen ratio recte dicitur, non in Dei uerbo Patri ceterno ceterna uita uiueret; propterea Scriptura priusquam insinuet unamquamque creaturam, ex ordine quo conditam dicit, respicit ad Dei uerbum, prius ponens, Et dixit Deus, Fiat illud. Non enim inuenit ullam causam rei creande, quam in uerbo Dei non inuenit creari debuisse.

13. Non ergo Deus toties dixit, Fiat illa uel illa creatura, quoties in hoc libro repetitur, Et dixit Deus. Unum quippe uerbum ille genuit, in quo dixit omnia, priusquam facta sunt singula: sed eloquium scribentis descendens ad paruulorum capacitatem, dum insinuat singulatim genera creaturarum, per singula respicit uniucuiusque generis eternam rationem in uerbo Dei; nec illa repetita, ille tamen repetit, Et Dixit Deus. Si enim uellet prius dicere, Factum est firmamentum in medio aquarum, ut esset diuisio inter aquam et aquam; si quis ab eo quereret, quomodo factum esset, recte responderet, Dixit Deus, Fiat: id est, in uerbo Dei eterno erat ut fieret. Inde ergo incipit narrare unumquodque factum, quod etiam post facti narrationem, querenti quomodo factum sit, in reddenda ratione respondere deberet.

14. Cum ergo audimus, Et dixit Deus, Fiat; intelligimus quod in uerbo Dei erat ut fieret. Cum uero audimus, Et sic est factum; intelligimus factam creaturam non excessisse prescriptos in uerbo Dei terminos generis sui. Cum uero audimus, Et uidit Deus quia bonum est, intelligimus in benignitate Spiritus eius non quasi cognitum posteaquam factum est placuisse, sed potius in ea bonitate placuisse ut maneret factum, ubi placebat ut fieret.



CAPUT uII.---De eadem re.

15. Ac per hoc manet adhuc causa requirendi, cur posteaquam dixit, Et sic est factum, ubi perfectio operis iam indicatur; addidit, Et fecit Deus: cum eo ipso quod ait, Et dixit Deus, Fiat illud, Et sic est factum, iam intelligatur id Deum dixisse in uerbo suo, et factum esse per uerbum eius; atque ibi iam non solum  Patris, sed etiam Filii possit apparere persona. Nam si propter ostendendam Filii personam repetitur, ac dicitur, Et fecit Deus; numquid ergo non per Filium congregauit aquam tertio die ut appareret arida, quia ibi non dicitur, Et fecit Deus congregari aquam, aut congregauit Deus aquam? Sed tamen etiam ibi posteaquam dixit, Et factum est sic; tunc repetiuit, dicens, Et congregata est aqua, que est sub celo. Numquid etiam lux non per Filium facta est, ubi prorsus nullo modo repetiuit? Potuit enim et illic ita dicere, Et dixit Deus, fiat lux, et sic est factum; et fecit Deus lucem; et uidit quia bona est: aut certe sicut in aquarum congregatione, ut non diceret, Et fecit Deus, sed tantum iterum repeteret [1 1Kb] , Et dixit Deus, fiat lux, et sic est factum; et facta est lux; et uidit Deus lucem, quia bona est. Sed nullo modo repetens posteaquam proposuit, Et dixit Deus, Fiat lux; nichil aliud intulit nisi, Et facta est lux; ac deinceps de placita luce et diuisa a tenebris, et utroque appellato nominibus suis, sine ulla repetitione narrauit.



CAPUT uIII.---De luce cur non additum, Et fecit Deus, sicuti solet de aliis creaturis dici.

16. Quid sibi ergo uult in ceteris illa repetitio? An eo modo demonstratur primo die, quo lux facta est, conditionem spiritualis et intellectualis creature lucis appellatione intimari; in qua natura intelliguntur omnes Angeli sancti atque uirtutes: et propterea non repetiuit factum posteaquam dixit, Facta est lux; quia non primo cognouit rationalis creatura conformationem suam, ac deinde formata est; sed in ipsa sua conformatione cognouit, hoc est illustratione ueritatis, ad quam conuersa formata est: cetera uero que infra sunt ita creantur, ut prius fiant in cognitione [2 1Kb] rationalis creature, ac deinde in genere suo? Quapropter lucis conditio prius est in uerbo Dei secundum rationem, qua condita est, hoc est in ceterna Patri Sapientia; ac deinde in ipsa lucis conditione secundum naturam, qua condita est: illic non facta, sed genita; hic uero facta, quia ex informitate formata: et ideo dixit Deus, Fiat lux, et facta est lux; ut quod ibi erat in uerbo, hic esset in opere. Conditio uero celi prius erat in uerbo Dei secundum genitam Sapientiam; deinde facta est in creatura spirituali, hoc est in cognitione Angelorum secundum creatam in illis sapientiam: deinde celum factum est, ut esset etiam ipsa celi creatura in genere proprio. Sic et discretio uel species aquarum atque terrarum, sic nature lignorum et herbarum, sic luminaria celi, sic animantia orta ex aquis ac terra.

17. Neque enim sicut pecora, solo sensu corporis, uident Angeli hec sensibilia; sed si quo sensu tali utuntur, agnoscunt ea potius, que melius nouerunt interius in ipso Dei uerbo, a quo illuminantur ut sapienter uiuant: cum sit in eis lux que primo facta est, si lucem spiritualem in illo die factam intelligamus. Quemadmodum ergo ratio qua creatura conditur, prior est in uerbo Dei quam ipsa creatura que conditur:  sic et eiusdem rationis cognitio prius fit in creatura intellectuali, que peccato tenebrata non est; ac deinde ipsa conditio creature [1 1Kb] . Neque enim sicut nos ad percipiendam sapientiam proficiebant Angeli, ut inuisibilia Dei, per ea que facta sunt, intellecta conspicerent , qui ex quo creati sunt, ipsa uerbi eternitate sancta et pia contemplatione perfruuntur; atque inde ista despicientes, secundum id quod intus uident, uel recte facta approbant, uel peccata improbant.

18. Nec mirum est quod sanctis Angelis suis, in prima lucis conditione formatis, prius Deus ostendebat quod erat deinceps creaturus. Neque enim intellectum Dei nossent, nisi quantum ipse monstrasset. Quis enim cognouit intellectum Domini? Aut quis consiliarius eius fuit? Aut quis prior dedit illi, et retribuetur ei? Quoniam ex ipso, et per ipsum, et in ipso sunt omnia . Ex ipso ergo discebant Angeli, cum in eis fieret cognitio creature deinceps faciende, ac deinde fieret in genere proprio.

19. Quapropter, iam luce facta, in qua intelligimus ab eterna luce formatam rationalem creaturam, cum in ceteris creandis rebus audimus, Et dixit Deus, Fiat; intelligamus ad eternitatem uerbi Dei recurrentem Scripture intentionem. Cum uero audimus, Et sic est factum; intelligamus in creatura intellectuali factam cognitionem rationis, que in uerbo Dei est, condende [2 1Kb] creature, ut in ea natura prius quodam modo facta sit, que anteriore quodam motu in ipso Dei uerbo prior faciendam esse cognouit: ut postremo, cum audimus repeti ac dici quod Fecit Deus, iam intelligamus in suo genere fieri ipsam creaturam. Porro cum audimus, Et uidit Deus quia bonum est, intelligamus benignitati Dei placuisse quod factum est, ut pro modo sui generis maneret quod placuit ut fieret, cum Spiritus Dei superferebatur super aquam.



CAPUT IX.---De figura celi.

20. Queri etiam solet que forma et figura celi esse credenda sit secundum Scripturas nostras. Multi enim multum disputant de iis rebus, quas maiore prudentia nostri auctores omiserunt, ad beatam uitam non profuturas discentibus; et occupantes, quod peius est, multum pretiosa, et rebus salubribus impendenda temporum spatia. Quid enim ad me pertinet, utrum celum sicut sphera undique concludat terram in media mundi mole libratam, an eam ex una parte desuper uelut discus operiat? Sed quia de fide agitur Scripturarum, propter illam causam, quam non semel commemoraui, ne quisquam eloquia diuina non intelligens, cum de his rebus tale aliquid uel inuenerit in Libris nostris, uel ex illis audierit, quod perceptis a se rationibus [3 1Kb] aduersari uideatur, nullo modo eis cetera utilia monentibus, uel narrantibus, uel pronuntiantibus credat; breuiter dicendum est de figura celi hoc scisse auctores nostros quod ueritas habet; sed Spiritum Dei, qui per ipsos loquebatur, noluisse ista docere homines nulli saluti profutura.

 21. Sed, ait aliquis, quomodo non est contrarium iis qui figuram sphere celo tribuunt, quod scriptum est in Litteris nostris, Qui extendit celum sicut pellem ? Sit sane contrarium, si falsum est quod illi dicunt: hoc enim uerum est quod diuina dicit auctoritas, potius quam illud quod humana infirmitas coniicit. Sed si forte illud talibus illi documentis probare potuerint, ut dubitari inde non debeat; demonstrandum est hoc quod apud nos de pelle dictum est, ueris illis rationibus non esse contrarium: alioquin contrarium erit etiam ipsis in alio loco Scripturis nostris, ubi celum dicitur uelut camera esse suspensum . Quid enim tam diuersum et sibimet aduersum, quam plana pellis extensio, et camere curua conuexio? Quod si oportet, sicuti oportet, hec duo sic intelligere, ut concordare utrumque, nec sibimet repugnare inueniatur; ita oportet etiam utrumlibet horum illis non aduersari disputationibus, si eas forte ueras certa ratio declarauerit, quibus docetur celum sphere figura undique esse conuexum, si tamen probatur.

22. Et illa quidem apud nos camere similitudo, etiam secundum litteram accepta, non impedit eos qui spheram dicunt. Bene quippe creditur secundum eam partem, que super nos est, de celi figura Scripturam loqui uoluisse. Si ergo sphera non est, ex una parte camera est, ex qua parte celum terram contegit: si autem sphera est, undique camera est. Sed illud quod de pelle dictum est, magis urget, ne non sphere, quod humanum est forte commentum, sed ipsi nostre camere aduersum sit. Quid autem hinc allegorice senserim, Confessionum nostrarum liber tertius decimus habet . Siue igitur ita ut ibi posui, siue aliquo alio modo intelligendum sit celum sicut pellis extentum; propter molestos et nimios exactores expositionis ad litteram, hoc dico, quod, sicut arbitror, omnium sensibus patet: utrumque enim fortasse, id est et pellis et camera, figurate intelligi potest; utrumque autem ad litteram quomodo possit, uidendum est. Si enim camera non solum curua, sed etiam plana recte dicitur; profecto et pellis non solum in planum, uerum etiam in rotundum sinum extenditur. Nam et uter sicut et uesica, pellis est.



CAPUT X.---De celi motu.

23. De motu etiam celi nonnulli fratres questionem mouent, utrum stet, an moueatur. Quia si mouetur, inquiunt, quomodo firmamentum est? Si autem stat, quomodo sidera que in illo fixa creduntur, ab oriente usque ad occidentem circumeunt, septentrionibus breuiores gyros iuxta cardinem peragentibus; ut celum, si est alius nobis occultus cardo ex alio uertice, sicut sphera, si autem nullus alius cardo est, uelut discus rotari uideatur? Quibus respondeo, multum subtilibus et laboriosis rationibus ista perquiri, ut uere percipiatur utrum ita an non ita sit; quibus ineundis atque tractandis nec iam mihi tempus est, nec illis esse debet, quos ad salutem suam et sancte Ecclesie necessariam utilitatem cupimus informari. Hoc sane nouerint, nec nomen firmamenti cogere ut  stare celum putemus ; nec, si ueritas celum stare persuaserit, impediri nos circuiti siderum ne hoc intelligere possimus. Et ab ipsis quippe qui hec curiosissime et otiosissime quesierunt, inuentum est, etiam celo non moto, si sola sidera uerterentur [1 1Kb] , fieri potuisse omnia que in ipsis siderum conuersionibus animaduersa atque comprehensa sunt.



CAPUT XI.---De uers. 9 et 10, ubi explicat quid de terre informitate intelligendum sit.

24. Et dixit Deus, Congregetur aqua que sub celo est in congregationem unam, et appareat arida. Et factum est sic; et congregata est aqua que sub celo est in congregationem unam, et apparuit arida. Et uocauit Deus aridam terram, et congregationes aquarum uocauit mare. Et uidit Deus quia bonum est. Iam de hoc opere Dei propter alterius rei querende necessitatem, in primo nostro uolumine satis tractauimus . Hic itaque breuiter admonemus, ut quem forte non mouet querere quando species aquarum terrarumque creata sit, accipiat isto die non esse factum, nisi ut secernerentur hec duo elementa inferiora. Quem uero mouet cur in diebus facta sit lux et celum, extra dies autem uel ante omnes dies aqua et terra; et cur ad Dei uerbum facta sint illa, dicente Deo, Fiat; hec autem dicente quidem Deo discreta, non autem Deo dicente facta inueniantur: habet quod salua fide intelligat, scilicet id quod dictum est ante dierum enumerationem, Terra erat inuisibilis et incomposita, cum commendaret Scriptura cuiusmodi terram fecerat Deus, quia predixerat, In principio fecit Deus celum et terram; nichil aliud his uerbis quam materie corporalis informitatem insinuare uoluisse, eligens eam usitatius appellare quam obscurius. Si tamen tardo intellectui non subrepat ut materiam et speciem, quia uerbis Scriptura separat, conetur duo hec etiam tempore separare, tanquam prius fuerit materia, et ei, temporis interuallo interposito, postea sit addita species; cum Deus hec simul creauerit, materiamque formatam instituerit, cuius informitatem usitato, ut dixi, uocabulo uel terre uel aque Scriptura predixit. Terra enim et aqua etiam suis qualitatibus id existentia quod uidemus, tamen propter facilem corruptionem propinquiora sunt eidem informitati quam celestia corpora. Et quoniam per enumerationem dierum iam ex informi queque formata numerantur, et ex ista corporali materia iam factum celum narrauerat, cuius multum distat species a terrenis; iam quod ex ea formandum in rerum infima parte restabat, noluit [2 1Kb] sub his uerbis in rerum creatarum ordinem inserere, ut diceretur, Fiat; non acceptura ista residua informitate talem speciem, qualem  acceperat celum, sed iam inferiorem et infirmiorem atque informitati proximam: ut his potius uerbis, cum dicitur, Congregentur aque, et, appareat arida, acceperint hec duo species proprias istas notissimas nobisque tractabiles, aqua mobilem, terra immobilem: et ideo de illa dictum est, congregetur; de hac autem, appareat: aqua enim est labiliter fluxa, terra stabiliter fixa.



CAPUT XII.---De uers. 11, 12 et 13, quare seorsum de herbis et lignis dictum sit, Et factum est sic, etc.

25. Et dixit Deus, Germinet terra herbam pabuli, ferentem semen secundum genus et secundum similitudinem; et lignum fructiferum faciens fructum, cuius semen sit in ipso secundum similitudinem suam super terram. Et factum est sic. Et produxit terra herbam pabuli, semen habentem secundum genus, et secundum similitudinem, et lignum fructiferum faciens fructum, cuius semen eius in eo sit secundum genus super terram. Et uidit Deus quia bonum est. Et facta est uespera, et factum est mane dies tertius. Hic moderamen ordinatoris aduertendum est, ut quoniam distincta quedam creatura est herbarum atque lignorum ab specie terrarum et aquarum, ut in elementis numerari non possint, seorsum de illis diceretur ut exirent de terra; et seorsum illis redderentur illa solita, ut diceretur, Et factum est sic; ac deinde repeteretur quod factum est: seorsum quoque indicaretur Deum uidisse quia bonum est; tamen quia fixa radicibus continuantur terris et connectuntur, ista quoque ad eumdem diem pertinere uoluerit.



CAPUT XIII.---De uers. 14, 15, etc., cur luminaria die quarto condita.

26. Et dixit Deus, Fiant luminaria in firmamento celi [1 1Kb] , ut luceant super terram, in inchoationem diei et noctis, et ut diuidant inter diem et noctem; et sint in signa et tempora, et in dies, et in annos, et sint in splendorem in firmamento celi, ut luceant super terram. Et factum est sic. Et fecit Deus duo luminaria magna; luminare maius in inchoationem diei, et luminare minus in inchoationem noctis; et stellas: et posuit ea [2 1Kb] Deus in firmamento celi, ut luceant super terram, et ut sint in inchoationem diei et noctis, et ut diuidant inter lucem et tenebras. Et uidit Deus quia bonum est. Et facta est uespera, et factum est mane dies quartus. In hoc quarto die querendum est, quid sibi uelit ista ordinatio, ut prius uel fierent, uel secernerentur aqua et terra, priusque terra germinaret, quam in celo sidera fierent. Neque enim possumus dicere electa esse queque meliora, quibus dierum series ita distingueretur, ut finis et medium maxime ornatius eminerent: septem quippe dierum medius quartus est. Occurrit enim illud quia septimo die non est facta ulla creatura. An forte lux primi diei magis respondet ad quietem diei septimi, ut eo modo concinentibus finibus iste ordo texatur, eminentibus de medio luminibus celi? Sed si primus dies septimo concinit, debet ergo et secundus sexto concinere. Quid autem simile habet firmamentum  celi cum homine facto ad imaginem Dei? An quia celum totam superiorem mundi partem occupat, et homini in totam inferiorem potestas dominandi tributa est? Sed quid agimus de pecoribus et de bestiis, quas ipso die sexto in suo genere terra produxit? que illis cum celo potest esse collatio?

27. An potius, quoniam primo facta intelligitur lucis nomine spiritualis creature formatio, consequens erat ut corporalis quoque creatura, id est mundus iste uisibilis fieret; qui factus est biduo propter duas partes suas maximas, quibus constat uniuersus, celum scilicet et terram, secundum hanc rationis collationem, qua et ipsa uniuersa creatura spiritualis et corporalis sepe celum et terra nominatur: ita ut globus quoque iste turbulentioris eris terrene parti deputetur; exhalationibus quippe humidis corporascit: si quid uero tranquilli eris est, ubi uentosi atque procellosi motus non possunt existere, ad celestem partem pertineat: post hanc uniuersitatem molis corporee fabricatam, que uno loco tota est, quo collocatus est mundus, consequens erat ut impleretur partibus intra uniuersum, que de loco in locum congruis motibus agerentur? Cuius generis herbe atque arbores non sunt. Radicibus quippe ista fixa sunt terre: et quamuis habeant motus incrementorum suorum, de locis tamen propriis non mouentur nisibus suis; sed ubi fixa sunt, ibi aluntur et crescunt: propterea magis pertinent ad terram, quam ad genera rerum que in aquis et terris mouentur. Quia ergo uisibili mundo constituendo, hoc est celo et terre, duo sunt attributi dies, restat ut his mobilibus et uisibilibus partibus, que creantur intra illum, tres dies reliqui deputentur. Et quia sicut prius celum factum est, ita prius est ornandum huiusmodi partibus suis; quarto die fiunt sidera, quibus super terram lucentibus habitatio quoque illustretur inferior, ne habitatores eius in habitationem tenebrosam inducantur. Et ideo, quia infirma corpora inferiorum habitatorum, succedente motibus quiete reparantur, factum est ut circumeunte sole, diei noctisque uicissitudine, propter uicissitudinem dormiendi et uigilandi potirentur: nox uero illa non indecora remaneret, sed lune ac siderum luce, et ipsos consolaretur homines, quibus plerumque operandi est etiam nocturna necessitas; et quibusdam animalibus, que lucem solis ferre non possunt, ad sufficientiam temperaretur.



CAPUT XIu.---Quomodo luminaria sint in signa et tempora, in dies et annos.

28. Illud autem quod dictum est, Et sint in signa et tempora, et in dies, et in annos, quis non uideat quam obscure positum sit, quarto die cepisse tempora, quasi superius triduum sine tempore preterire potuerit? Quis ergo animo penetrat quomodo illi tres dies transierint, antequam inciperent tempora, que quarto die dicuntur incipere; uel utrum omnino transierint dies illi? An circa speciem facte rei dies appellatus sit, et circa priuationem nox: ut nondum specie formata materia nox dicta sit, unde formanda erant cetera; sicut potest quamuis in rebus formatis, intelligi  tamen in ipsa mutabilitate informitas materie: non enim spatiis uel locorum quasi remotior, uel temporum quasi anterior, discerni potest? An potius in ipsa re facta atque formata eadem mutabilitas, hoc est deficiendi, ut ita dixerim, possibilitas, nox appellata sit; quia inest rebus factis, etiamsi non mutentur, posse mutari? uespera autem et mane non quasi per temporis preteritionem et aduentum, sed per quemdam terminum, quo intelligitur quousque sit nature proprius [1 1Kb] modus, et unde sit nature alterius consequenter exordium: an aliqua alia ratio sit horum uerborum diligentius uestiganda?

29. Quis in tantum secretum facile irrumpat, et que signa dicat, cum dicit de sideribus, Et sint in signa? Neque enim illa dicit que obseruare uanitatis est; sed utique utilia, et huius uite usibus necessaria, que uel naute obseruant in gubernando, uel omnes homines ad preuidendas eris qualitates per estatem et hiemem, et autumnalem uernalemque temperiem. Et nimirum hec uocat tempora, que per sidera fiunt, non spatia morarum, sed uicissitudines affectionum celi huius. Nam si aliquis uel corporalis uel spiritualis motus conditionem istorum luminarium precessit, ut aliquid a futura exspectatione per presens in preteritum traiiceret, sine tempore esse non potuit. Et quis obtineat non fuisse nisi ab exordio siderum conditorum? Sed certe hore, et dies, et anni, quos usitate nouimus, non fierent nisi motibus siderum. Itaque si hoc modo intelligamus tempora, dies et annos, ut tempora articulos quosdam [2 1Kb] quos per horologia computamus, uel in celo notissimos, cum ab oriente usque in meridianam altitudinem sol insurgit, atque inde rursus usque in occidentem uergit; ut possit deinceps aduerti uel luna uel aliquod sidus ab oriente statim post occasum solis emergere; quod item cum ad mediam celi uenerit altitudinem, medium noctis indicet, tunc scilicet occasurum cum sole redeunte fit mane: dies autem totos solis ab oriente usque ad orientem [3 1Kb] circuitus: annos uero uel istos usitatos solis anfractus, non cum ad orientem, quod quotidie facit, sed cum ad eadem loca siderum redit, quod non facit nisi peractis trecentis sexaginta quinque diebus et sex horis, id est, quadrante totius diei, que pars quater ducta, cogit interponi unum diem, quod Romani bissextum uocant, ut ad eumdem circuitum redeatur; uel etiam maiores et occultiores annos: nam completis aliorum siderum spatiis, maiores anni fieri dicuntur: si ergo ita intelligamus tempora, dies et annos, nemo dubitat hec sideribus et luminaribus fieri. Ita enim positum est, ut incertum sit utrum ad omnia sidera pertineat quod dictum est, Sint in signa et tempora, et in dies, et in annos; an signa et tempora ad cetera, dies uero et anni ad solem tantummodo.



CAPUT Xu.---Luna qualis creata fuerit.

30. Qualis etiam luna facta sit, multi loquacissime  inquirunt; atque utinam inquirentes loquantur, ac non potius docere conantes! Dicunt enim ideo plenam factam, quia non decebat ut Deus imperfectum aliquid illo die faceret in sideribus, quo scriptum est quod facta sint sidera. Qui autem resistunt, dicunt: Ipsa ergo debuit prima luna dici, non quarta decima; quis enim incipit ita enumerare? Ego autem medius inter istos ita sum, ut neutrum asseram; sed plane dicam, siue primam siue plenam lunam Deus fecerit, fecisse perfectam. Ipsarum enim naturarum est Deus auctor et conditor. Omnis autem res quidquid progressu naturali per tempora congrua quodammodo prodit atque explicat, etiam ante continebat occultum, etsi non specie uel mole corporis sui, tamen ratione nature [1 1Kb] . Nisi forte arbor que per hiemem pomis uacua foliisque nudata est, tunc imperfecta dicenda est; aut uero in primordiis etiam suis, cum adhuc nullum fructum dedisset, imperfecta erat illa natura. Quod non tantum de arbore, sed nec de ipso eius semine recte diceretur, ubi omnia que progressu temporis quodammodo procedunt, modis inuisibilibus latent. Quanquam si aliquid Deus imperfectum fecisse diceretur, quod deinde ipse perficeret, quid reprehensionis haberet ista sententia? Iure autem displiceret, si id quod ab illo inchoatum esset, ab alio diceretur esse perfectum.

31. Qui ergo de terra non queruntur, quam fecit Deus, cum in principio fecit Deus celum et terram, quia inuisibilis erat et incomposita, et postea tertio die conspicua redditur atque componitur; quid sibi de luna tenebras faciunt questionum? Aut si quod de terra dictum est, non temporis interuallo, cum simul Deus materiam rebus concreauerit [2 1Kb] , sed narrationis distributione intelligunt dictum; cur in hoc quod etiam oculis uideri potest, non intuentur integrum corpus habere lunam, et tota sua rotunditate perfectum, etiam cum lumine corniculato, siue incipiens ad terras lucere, siue desinens fulget? Si ergo lumen in ea crescit, uel perficitur, uel minuitur; non luminare ipsum, sed illud quod accenditur uariatur: si autem ex una spherule sue parte semper lucet, sed dum eam partem conuertit ad terram, donec totam conuertat, quod a prima usque ad quartam decimam fit, crescere uidetur; semper est plena, sed terre habitatoribus non semper apparet. Hec eadem ratio est, et si solis radiis illustratur. Non enim potest etiam sic, cum soli proxima est, nisi lucidis cornibus apparere; quia cetera pars, que tota in orbem illustratur, non est ad terras ut uideri possit, nisi cum soli contraria est, ut totum terris appareat quod eius illuminatur.

32. Non desunt tamen qui non eo se arbitrari dicunt lunam primitus a Deo quartam decimam factam, quia plena facta credenda est; sed quia in Scripturis Dei uerba sic habent, lunam factam in inchoationem noctis; tunc autem noctis exordio uidetur, cum plena est: alias uero et per diem incipit uideri ante plenitudinem, et in progressu noctis tanto ampliore quanto minuitur. Sed qui per inchoationem noctis non intelligit nisi  principatum , non cogitur a quarta decima numerare, et credere lunam factam primo esse non primam.



CAPUT XuI.---An sidera equaliter fulgeant.

33. Queri etiam solet utrum celi luminaria ista conspicua, id est sol et luna et stelle, equaliter fulgeant; sed quod diuersis interuallis distent a terra, propterea diuersa claritate magis minusque nostris oculis appareant. Et de luna quidem qui hec dicunt, non dubitant minus eam lucere quam solem, a quo etiam perhibent illustrari. Multas autem stellas uel equales soli, uel etiam maiores audent dicere, sed longius positas paruas uideri. Et nobis quidem potest fortasse sufficere, quoquo modo se ista res habeat, artifice Deo condita sidera. Quanquam teneamus auctoritate apostolica dictum, Alia gloria solis, alia gloria lune, et alia gloria stellarum: stella enim ab stella differt in gloria . Sed quia possunt adhuc dicere, etiamsi non resistant Apostolo: Differunt quidem in gloria, sed ad oculos terrenorum; aut, quia hoc propter resurgentium similitudinem dicebat Apostolus, qui non utique ad oculos aliter erunt et in se aliter, differunt quidem et in seipsis sidera in gloria, sed tamen nonnulla sunt etiam sole maiora: ipsi uiderint quemadmodum soli tam magnum tribuant principatum, ut eum radiis suis quasdam stellas, et eas quidem principales, quibus amplius isti quam ceteris supplicant, et tenere dicant, et retro agere a cursu proprio. Non enim fit uerisimile, maiores aut etiam equales uiolentia radiorum eius posse superari. Aut si superiores signorum stellas uel septentrionum maiores esse asserunt, que nichil tale a sole patiuntur; cur ista per signa circumeuntes amplius uenerantur? cur eas signorum dominas perhibent? Etsi enim regradationes illas siderum, uel fortasse tarditates, non a sole fieri quisque contendat, sed aliis occultioribus causis; soli tamen istos in suis deliramentis, quibus uim fatorum a ueritate deuii suspicantur, precipuam tribuere potestatem ex libris eorum certe manifestum est.

34. Sed dicant quod uolunt de celo, alieni a Patre qui est in celis: nobis autem de interuallis et magnitudine siderum subtilius aliquid querere, talique inquisitioni rebus grauioribus et melioribus necessarium tempus impendere, nec expedit, nec congruit. Et melius credimus ea esse ceteris maiora luminaria, que sancta Scriptura ita commendat, Et fecit Deus duo luminaria magna: que tamen non sunt equalia. Nam consequenter dicit, cum ea ceteris preposuerit, inter seipsa differre. Ait enim, Luminare maius in inchoationem diei, et luminare minus in inchoationem nactis. Certe enim uel hoc concedent oculis nostris, ut ea manifestum sit amplius ceteris lucere super terram, nec diem clarere nisi luce solis, nec noctem tot stellis apparentibus ita lucere si luna desit, quemadmodum presentia illius illustratur.



CAPUT XuII.---In Genethliacos.


35. De fatis autem siderum qualeslibet eorum argutias, et quasi de mathesi documentorum experimenta, que illi uocant, omnino a nostre fidei sanitate respuamus: talibus enim disputationibus etiam orandi causas nobis auferre conantur, et impia peruersitate in malis factis, que rectissime reprehenduntur, ingerunt accusandum potius Deum auctorem siderum, quam hominem scelerum [1 1Kb] . Sed quod anime nostre non sint natura corporibus ne quidem celestibus subdite, audiant et philosophos suos: quia uero terrenis corporibus illa corpora superiora non ad ea que ipsi tractant potentiora sunt, uel hinc aliquando cognoscant, quia cum multa corpora diuersorum generum, uel animantium, uel herbarum et arbustorum, uno simul puncto temporis seminentur, unoque puncto temporis innumerabiliter multa nascantur, non tantum diuersis, sed etiam iisdem terrarum locis, tante sunt uarietates in progressibus, in actibus et passionibus eorum, ut uere isti, sicut dicitur, perdant sidera, si ista considerant.

36. Quid autem insulsius et hebetius, quam cum istis rebus conuincuntur, dicere ad solos homines sibi subiiciendos fatalem stellarum pertinere rationem? In quibus tamen etiam ipsi de geminis conuincuntur, quorum diuerse uiuentium, diuerse felicium uel infelicium, diuerseque morientium, easdem plerumque constellationes accipiunt. Quia etsi interfuit aliquid cum de utero funderentur, in nonnullis tamen tantum interest, quantum ab istis comprehendi computatione non possit. Manus sequentis Iacob, dum nascerentur, inuenta est pedem fratris precedentis tenens; usque adeo sic nati sunt quasi unus infans in duplum prolixior nasci uideretur . Horum certe constellationes, quas appellant, nullo modo dispares esse potuerunt. Quid ergo uanius, quam ut illas constellationes intuens mathematicus, ad eumdem horoscopum, ad eamdem lunam, diceret unum eorum a matre dilectum, alterum non dilectum? Si enim aliud diceret, falsum profecto diceret; si autem hoc diceret, uerum quidem, sed non secundum suorum librorum ineptas cantiunculas diceret. Quod si huic historie, quia de nostris profertur, nolunt credere, numquid et naturam rerum delere possunt? Cum ergo se minime falli dicant, si horam conceptionis inuenerint, saltem sicut homines non dedignentur conceptum considerare geminorum.

37. Ideoque fatendum est, quando ab istis uera dicuntur, instinctu quodam occultissimo dici, quem nescientes humane mentes patiuntur. Quod cum ad decipiendos homines fit, spirituum seductorum operatio est: quibus quedam uera de temporalibus rebus nosse permittitur, partim quia subtilioris sensus acumine, partim quia corporibus subtilioribus uigent, partim experientia callidiore propter tam magnam longitudinem uite; partim sanctis Angelis quod ipsi ab omnipotente Deo discunt, etiam iussu eius sibi reuelantibus, qui merita humana occultissime iustitie sinceritate  distribuit. Aliquando autem iidem nefandi spiritus etiam que ipsi facturi sunt, uelut diuinando predicunt. Quapropter bono christiano, siue mathematici, siue quilibet impie diuinantium, maxime dicentes uera, cauendi sunt, ne consortio demoniorum animam deceptam, pacto quodam societatis irretiant.



CAPUT XuIII.---Difficultas de sideribus, an per spiritus regantur et animentur.

38. Solet etiam queri, utrum celi luminaria ista conspicua corpora sola sint, an habeant rectores quosdam spiritus suos: et si habent, utrum ab eis etiam uitaliter inspirentur, sicut animantur carnes per animas animalium, an sola sine ulla permixtione presentia.  Quod licet in presenti non facile comprehendi possit; arbitror tamen in processu tractandarum Scripturarum opportuniora loca posse occurrere, ubi nobis de hac re, secundum sancte auctoritatis regulas, etsi non ostendere certum aliquid, tamen credere licebit. Nunc autem seruata semper moderatione pie grauitatis, nichil credere de re obscura temere debemus; ne forte quod postea ueritas patefecerit, quamuis libris sanctis siue Testamenti ueteris siue Noui nullo modo esse possit aduersum, tamen propter amorem nostri erroris oderimus. Nunc ad librum operis nostri iam tertium transeamus.



LIBER TERTIUS. De uers. 20: Et dixit Deus, Educant aque, et reliquis usque ad primi capitis finem.



CAPUT PRIMUM.---Animalium ex aquis eductio prius narratur quam que de terra; quod aqua eri, er celo proximum elementum sit.

1. Et dixit Deus, Educant aque reptilia animarum uiuarum, et uolatilia super terram, secundum firmamentum celi. Et factum est sic. Et fecit Deus cetos magnos et omne animal reptilium, que eduxerunt aque secundum genus eorum; et omne uolatile pennatum secundum genus. Et uidit Deus quia bona sunt, et benedixit ea Deus dicens: Crescite et multiplicamini, et replete aquas in mari, et uolatilia multiplicentur super terram. Et facta est uespera, et factum est mane dies quintus. Nunc in inferiore parte mundi, ea que spiritu uite mouentur, fiunt, et primum aquarum, quod eris qualitati proximum elementum est; quia huic celo, in quo sunt luminaria, ita uicinus est er, ut et ipse celi nomen acceperit; sed nescio utrum etiam firmamentum possit uocari. Dicuntur autem celi pluraliter in una eademque re, que dicitur unum celum. Nam cum in hoc libro singulari numero dicatur celum, quod diuidit inter aquas que supra, et eas que infra sunt; in illo tamen psalmo, Et aque, inquit, que super celos sunt, laudent nomen Domini. Et celos celorum si bene intelligimus sidereos eriorum, tanquam superiores inferiorum, et hos in eodem psalmo accipimus, ubi dictum est, Laudate eum, celi celorum . Satis apparet hunc erem, non solum celum, sed etiam celos dici: sicut dicuntur et terre, nec aliud significatur, quam illa que singulariter terra dicitur, quando dicimus orbem terrarum, et orbem terre.



CAPUT II.---Celos diluuio periisse, et erem in aque naturam transisse.

2. Hos etiam erios celos quondam periisse diluuio in quadam earum que canonice appellantur, Epistola legimus . Neque enim humida illa natura, que ita concreuerat, ut cubitis quindecim altissimorum montium transcenderet uertices , potuit ad sidera peruenire. Sed quia huius eris humidioris, in quo aues uolitant, uel tota uel prope tota spatia compleuerat,  periisse qui fuerant celos in illa Epistola scribitur. Quod nescio quemadmodum possit intelligi, nisi in aquarum naturam pinguioris huius eris qualitate conuersa: alioquin non perierunt tunc isti celi, sed sublimius erecti sunt, cum locum eorum aqua occupauerat. Itaque facilius eos secundum illius Epistole auctoritatem periisse credimus, et alios, sicut ibi scribitur, repositos , extenuatis [1 1Kb] uidelicet exhalationibus, quam sic erectos, ut eis superioris celi natura loco suo cederet.

3. Oportebat itaque ut in creandis habitatoribus inferioris huius mundi partis, que sepe terre nomine tota commemoratur, prius producerentur ex aquis animalia, postea uero de terra: quod ita sit eri aqua similis, ut eius exhalationibus pinguescere probetur, ut et spiritum procelle faciat, id est uentum, et nubila contrahat, et possit uolatus auium sustinere. Quapropter etiamsi uerum dixit quidam secularium petarum, Nubes excedit Olympus, et, Pacem summa tenent ; quia perhibetur in Olympi uertice er esse tam tennis, ut neque nubibus obumbretur, neque turbetur uento, neque sustentare alites possit, neque ipsos qui forte ascenderint homines, crassioris aure spiritu alere, sicut in isto ere consueuerunt: tamen et ipse er est, unde aquis uicina qualitate diffunditur, et propterea ipse quoque in humidam naturam conuersus diluuii tempore creditur. Neque enim arbitrandum est aliquid de spatiis siderei celi usurpasse, cum omnes etiam altissimos montes aqua transcenderat.



CAPUT III.---De elementorum commutatione sententie. Aer in Genesis historia non pretermissus.

4. Quanquam de conuersione elementorum, etiam inter ipsos qui hec otiosa cura subtilissime perscrutati sunt, non parua questio est. Alii enim dicunt omnia in omnia posse mutari, atque conuerti: alii uero esse aliquid omnino proprium singulis perhibent elementis, quod in alterius elementi qualitatem nullo modo uertatur. Unde fortassis suo loco, si Dominus  uoluerit, diligentius disputabimus: nunc autem quod ad presentem sermonem attinet, hec commemoranda existimaui, ut intelligamus seruatum esse ordinem rerum quo prius oportuit aquarum animalia quam terrarum narrari creata.

5. Nec ullo modo arbitrandum est pretermissum esse in hac Scriptura ullum mundi huius elementum, cum quatuor notissimis eum constare persuasum sit, quia uidetur hic celum, et aqua, et terra commemorari, de ere autem taceri. Consuetudo quippe nostrarum Scripturarum est, aut celi et terre nomine mundum appellare, aut interdum addere et mare. Aer itaque uel ad celum pertinere intelligitur, si qua sunt in eius superioribus partibus tranquillissima et pacatissima spatia; uel ad terram propter hunc turbulentum et caliginosum locum, qui humida exhalatione pinguescit, quamuis et ipse sepius celi nomine nuncupetur: ac per hoc non scriptum est, Producant aque reptilia animarum uiuarum, et producat er uolatilia uolantia super terram; sed utrumque hoc animantium genus ex aquis productum esse narratur. Quidquid ergo aquarum siue labiliter undosum et fluidum est, siue uaporaliter tenuatum atque suspensum, ut illud reptilibus animarum uiuarum, hoc uolatilibus appareat distributum, utrumque tamen humide nature deputatur.



CAPUT Iu.---Quinque sensus ad quatuor elementa referri.

6. Ideoque sunt etiam qui subtilissima consideratione quinque istos manifestissimos corporis sensus secundum quatuor usitata elementa ita distinguant, ut oculos ad ignem, aures ad erem dicant pertinere. Olfaciendi autem gustandique sensum nature humide attribuunt: et olfactum quidem istis exhalationibus humidis, quibus crassatur hoc spatium, in quo aues uolitant; gustatum uero istis fluxibilibus et corpulentis humoribus. Nam quecumque in ore sapiunt, ipsius oris humori commiscentur ut sapiant, etiamsi arida cum acciperentur fuisse uideantur. Ignis tamen omnia penetrat, ut motum in eis faciat. Nam et humor priuatione caloris congelascit, et cum possint feruescere [1 1Kb] cetera elementa, ignis frigescere non potest: facilius quippe exstinguitur, ut ignis non sit, quam frigidus maneat, aut sit alicuius frigidi contactu tepidior. Tactus autem, qui est quintus in sensibus, terreno elemento magis congruit: proinde per totum corpus animantis, quod maxime ex terra est, queque tacta sentiuntur. Dicunt etiam nec uideri sine igne posse aliquid, nec tangi sine terra. Ac per hoc elementa omnia in omnibus inesse; sed unumquodque eorum ex eo quod amplius habet accepisse uocabulum. Ideo autem caloris priuatione, cum corpus nimie frigescit, obtundi sensum, quia motus pigrescit, qui ex calore inest corpori, dum ignis erem, et er humida, et humor terrena queque afficit, subtilioribus scilicet crassiora penetrantibus.

7. Quanto autem quidque subtilius est in natura corporali, tanto est uicinius nature spirituali; quamuis  longe distante genere, quandoquidem illud corpus est, illud non est.



CAPUT u.---Ut ad quatuor elementa uarie se habet sentiendi uis in quinque sensibus.

Ac per hoc quoniam sentire non est corporis, sed anime per corpus, licet acute disseratur secundum diuersitatem corporeorum elementorum sensus esse corporis distributos; anima tamen cui sentiendi uis inest, cum corporea non sit, per subtilius corpus agitat uigorem sentiendi. Inchoat itaque motum in omnibus sensibus a subtilitate ignis, sed non in omnibus ad idem peruenit. In uisu enim peruenit represso calore usque ad eius lucem. In auditu usque ad liquidiorem erem calore ignis penetrat. In olfactu autem transit erem purum, et peruenit ad humidam exhalationem, unde crassior hec aura subsistit. In gustatu et hanc transit, et peruenit usque ad humorem corpulentiorem: quo etiam penetrato atque traiecto, cum ad terrenam grauitatem peruenit, tangendi ultimum sensum agit.



CAPUT uI.---Aeris elementum non esse pretermissum a scriptore Genesis.

8. Non igitur ignorabat naturas elementorum eorumque ordinem, qui cum uisibilium, que intra mundum in elementis natura mouentur, conditionem introduceret, prius celestia luminaria, deinde aquarum animantia, terrarum autem postrema narrauit: non quod erem pretermiserit, sed quod purissimi et quietissimi eris, ubi uolare aues non posse dicuntur, si qua sunt spatia, celo superiori coniunguntur, et celi nuncupatione in Scripturis ad superiorem mundi partem pertinere intelliguntur: ut terre nomine uniuersaliter hoc totum significetur, ex quo incipit deorsum uersus, Ignis, grando, nix, glacies, spiritus tempestatis, et omnes abyssi, donec perueniatur ad aridam que proprio nomine terra dicitur. Aer itaque ille superior, siue quod ad celestem mundi pertinet partem, siue quod nullum habet uisibilem habitatorem, de qualibus nunc sermo narrantis est, neque pretermissus est celo nominato, neque annumeratus in creandis animalibus: iste uero inferior qui excipit exhalationes humidas maris ac terre, et ad sustinendas aues quodammodo crassatur, nonnisi ex aquis accipit animalia. Quod enim eius humidum est, hoc portat alitum corpora, que ita nituntur pennis uolantes, quemadmodum pisces quibusdam suis alis natantes.



CAPUT uII.---uolatilia ex aquis non immerito dicuntur creata.

9. Proinde scienter tanquam Spiritus Dei, qui scribenti aderat, ex aquis dicit producta uolatilia. Quorum natura [1 1Kb] bipartitum locum sortita est; inferiorem scilicet in unda labili, superiorem uero in aura flabili: illum deputatum natantibus, istum uolantibus. Sicut huic elemento congruos duos etiam sensus animalibus datos uidemus; olfactum explorandis uaporibus, gustatum explorandis liquoribus. Quod enim et tactu aquas uentosque sentimus, hoc est quod terre  solidum [1 1Kb] omnibus admiscetur elementis; sed in his crassioribus sentitur amplius, ita ut etiam tangendo contrectari ualeant. Ideoque et ista in duabus maxime mundi partibus generaliter terre nomine complectuntur: sicut ille psalmus ostendit, omnia superiora ab illo principio enumerans, Laudate Dominum de celis; omniaque inferiora ab alio principio, Laudate Dominum de terra; ubi et spiritus tempestatis et omnes abyssi nominantur, et ignis iste qui urit tangentem , quia de terrenis et humidis motibus ita existit, ut subinde uertatur in aliud elementum. Et quamuis nature sue sursum nitendo indicet appetitum, in celestem tamen superiorem tranquillitatem non potest euadere; quia multo ere superatus et in eum conuersus exstinguitur: ac per hoc in ista rerum parte corruptibiliore atque pigriore turbulentis motibus agitatur ad temperandum eius rigorem, et ad usus terroresque mortalium.

10. Quia ergo etiam tactu, qui ad terram proprie pertinet, sentiri possunt et fluctus undarum, et flatus aurarum, propterea ipsa quoque aquatilium animalium corpora et terrenis uescuntur, et maxime aues; in terra etiam requiescunt, fetusque propagant: pars enim humoris que uaporaliter exhalatur, etiam super terras extenditur. Ideoque cum dixisset Scriptura, Educant aque reptilia animarum uiuarum, et uolatilia, inquit, super terram; addidit sane, dicens, secundum firmamentum celi, in quo potest aliquanto manifestius apparere illud quod antea uidebatur obscurum. Non enim ait, In firmamento celi, sicut de luminaribus; sed, uolantia, inquit, super terram, secundum firmamentum celi, id est iuxta firmamentum celi: quia uidelicet hoc caliginosum et humidum spatium, in quo aues uolant, illi spatio contiguum est, ubi uolare non possunt, quod iam merito tranquillitatis et quietis pertinet ad firmamentum celi. In celo ergo uolant aues, sed in isto, quod ille psalmus etiam terre nomine includit; propter quod celum uocantur multis locis uolatilia celi: non tamen in firmamento, sed secundum firmamentum.



CAPUT uIII.---Reptilia animarum uiuarum pisces cur appellati.

11. Nonnulli putant propter sensus tarditatem non animam uiuam, sed reptilia animarum uiuarum appellata. Sed si propterea sic appellarentur, auibus daretur nomen anime uiue. Cum uero et ipsa uolatilia dicta sunt, sicut illa, reptilia, ut subaudiatur animarum uiuarum; fatendum est, ut arbitror, ita dictum, ac si diceretur, Que sunt in animabus uiuis reptilia uel uolatilia: sicut dici posset, Ignobilia hominum, ut intelligeremus, quicumque sunt in hominibus ignobiles. Quanquam enim sint et animalia terrestria que repunt super terram; tamen ex multo maiore numero pedibus mouentur, et tam pauca fortasse in terris repunt, quam pauca in aquis gradiuntur.

12. Nonnulli autem putauerunt propterea non animam uiuam, sed reptilia animarum uiuarum pisces esse appellatos, quod eis memoria nulla sit, nec aliqua  qua uita uelut rationi uicinior. Sed fallit eos experientia minor. Nam quidam scripserunt, que animaduertere potuerunt in uiuariis piscium, multa miranda. Sed etiamsi forte falsa scripserunt, memoriam tamen pisces habere certissimum est. Quod ipse sum expertus, et experiantur qui possunt et uolunt. Nam fons quidam magnus Bullensium-regiorum, fere plenus est piscium. Solent autem homines desuper intuentes eis aliquid iacere, quod sibi uel preripiant confluentes, uel inter se diripiant concertantes. Quo pastu assueti, deambulantibus super oram fontis hominibus, ipsi quoque cum eis congregatim natando eunt et redeunt, exspectantes unde aliquid iactent, quorum presentiam sentiunt. Non itaque frustra mihi uidetur aquarum animalia sic appellata reptilia, quemadmodum aues uolatilia: nam si uel nulla memoria, uel sensus tardior, anime uiue nomen repulisset a piscibus, uolatilibus certe adhiberetur, quorum uita in oculis nostris est et memor et garrula [1 1Kb] , et in nidis construendis educandisque fetibus solertissima.



CAPUT IX.---Quod quidam philosophi cuique elemento sua animalia tribuerunt.

13. Nec ignoro, ita quosdam philosophos sua cuiusque elementi distribuisse animalia, ut terrena esse dicerent, non tantum que in terra repunt atque gradiuntur, sed aues etiam quod et ipse in terra requiescant, uolando fatigate: eria uero animalia demones esse; celestia, deos; quorum quidem nos partim luminaria, partim Angelos dicimus. Iidem tamen aquis pisces et sui generis belluas attribuunt, ut nullum elementum suis animalibus uacet; quasi uero sub aquis terra non sit, aut probare possint pisces non in ea requiescere ac reparare natandi uires, sicut uolandi aues; et si forte rarius pisces id faciunt, quod ad gestanda corpora sit unda quam aura ualidior, ita ut terrena quoque animalia natantia ferat, siue usu docta, ut homines, siue natura, ut quadrupedia uel serpentes. Aut si propterea non putant, quia non insunt pedes piscibus; nec phoce aquarum sunt, nec colubri cochleeque terrarum: nam et ille pedes habent, et hec genera sine ullis pedibus, non dico, requiescunt in terra, sed ab ea uix aut nunquam recedunt. Dracones autem sine pedibus et in speluncis requiescere, et in erem sustolli perhibentur: qui quanquam non facile noti sint, littere tamen, non tantum nostre, sed etiam Gentilium, nequaquam de istorum animantium genere tacuerunt.



CAPUT X.---Concesso demones esse eria animalia, nichil detrahitur Scripture docenti producta fuisse ex aquis uolatilia. uenti, tonitrua, nubes, pluuia, nix, grando, serenitas.

14. Quapropter, etsi demones eria sunt animalia, quoniam corporum eriorum natura uigent; et propterea morte non dissoluuntur; quia preualet in eis elementum, quod ad faciendum quam ad patiendum est aptius; duobus subterpositis, aqua scilicet et terra, uno autem superposito, id est igne sidereo: distribuuntur enim elementa ad patiendum duo,  humor et humus; ad faciendum autem alia duo, er et ignis: si ergo hec ita sunt, non impedit ista distinctio nostram Scripturam, que non ex ere, sed ex aquis producta indicat uolatilia; quia subtilioris quidem et in auras exhalati atque distenti, sed tamen humoris locus uolatilibus datus est. Aer autem a confinio luminosi celi usque ad aquarum fluida et nuda terrarum peruenit. Non tamen totum spatium eius exhalationes humide infuscant, sed usque ad eum finem, unde incipit etiam terra nominari, secundum illum psalmum ubi dicitur, Laudate Dominum de terra . Superior uero pars eris, propter puram tranquillitatem, celo cui collimitatur, communi pace coniungitur, et eius uocabulo nuncupatur. In qua fortassis parte si fuerunt ante transgressionem suam transgressores angeli cum principe suo, nunc diabolo, tunc archangelo , non mirum si post peccatum in istam sunt detrusi caliginem; ubi tamen et er sit, et humore tenui contexatur, qui commotus uentos, et uehementius concitatus etiam ignes et tonitrua, et contractus nubila, et conspissatus pluuiam, et congelantibus nubilis niuem, et turbulentius congelantibus densioribus nubilis grandinem, et distentus serenum facit, occultis imperiis et opere Dei, a summis ad infima uniuersa que creauit administrantis. Unde in illo psalmo cum commemorata essent, ignis, grando, nix, glacies, spiritus tempestatis; ne talia sine diuina prouidentia fieri mouerique putarentur, continuo subiecit, Que faciunt uerbum eius .

15. Si autem transgressores illi antequam transgrederentur, celestia corpora gerebant, neque hoc mirum est, si conuersa sunt ex pena in eriam qualitatem, ut iam possint ab igne, id est ab elemento nature superioris aliquid pati: nec eris saltem spatia superiora atque puriora, sed ista caliginosa tenere permissi sunt, qui eis pro suo genere quidam quasi carcer est, usque ad tempus iudicii. Et si quid de his transgressoribus angelis diligentius requirendum est, alius erit accommodatior Scripture locus. Proinde quod nunc satis est, si hec spatia turbida et procellosa, propter eris naturam usque ad undas terrasque porrectam [1 1Kb] , possunt eria corpora sustinere; possunt et auium que producta sunt ex aquis, propter aquarum tenues halitus: qui scilicet eidem eri iuxta undas et terras circumfuso, atque ob hoc infime ac terrene parti deputato, uaporaliter inseruntur, et auras intexunt, que nocturnis rigoribus aggrauate sereno etiam rore distillant; si autem uehementius frigus est, etiam gelu candidius inalbescunt.



CAPUT XI.---Tractatur uers. 24 et 25, ubi de uariis animantium generibus creatis de terra.

16. Et dixit Deus, Educat terra animam uiuam secundum genus: quadrupedia, et reptilia, et bestias terre secundum genus, et pecora secundum genus. Et factum est sic. Et fecit Deus bestias terre secundum genus, et pecora secundum genus, et omnia reptilia terre secundum  genus. Et uidit Deus quia bona sunt. Iam nunc consequens erat ut alteram partem, que proprie terra dicitur, infimi huius loci, quem totum cum omnibus abyssis et nebuloso ere uniuersaliter uocabulo terre alibi Scriptura complectitur, ornaret animalibus suis. Et manifesta quidem sunt animalium genera, que in uerbo Dei terra produxit. Sed quia sepe nomine pecorum uel nomine bestiarum, animalia omnia rationis expertia solent intelligi, merito queritur quas nunc proprie bestias, et que pecora dicat. Et repentia quidem siue reptilia terrena, non est dubitandum quod omnes serpentes [1 1Kb] intelligi uoluit; quanquam et bestie dici possint: pecorum autem nomen non usitate serpentibus conuenit. Rursum leonibus, et pardis, et tigridibus, et lupis, et uulpibus, canibus etiam et simiis, atque id genus ceteris usitate conuenit uocabulum bestiarum. Pecorum autem nomen his animalibus accommodatius aptari solet, que sunt in usu hominum: siue adiuuandis laboribus, ut houes et equi, et si qua talia; siue ad lanificium [2 1Kb] , uel ad uescendum, ut oues et sues.

17. Quid ergo sunt quadrupedia? Quanquam enim hec omnia, preter quedam serpentia, quatuor pedibus gradiantur, nisi tamen hoc nomine proprie quedam uellet intelligi, non utique hic etiam quadrupedia nominaret, quamuis de his in repetitione tacuerit. An cerui, et damule, et onagri, et apri  proprie quadrupedia nuncupata sunt; quasi reliqua essent hec animalia, quibus ista appellatio generalis quidem cum multis propter numerum pedum, sed tamen speciali significatione tribueretur? An quia ter dixit, secundum genus, tria quedam genera nos inuitat attendere? Primo, secundum genus quadrupedia et reptilia; ubi arbitror significatum que quadrupedia dixerit, scilicet que in genere sunt reptilium, sicut sunt lacerti, stelliones, et si quid huiusmodi est. Ideoque in repetitione quadrupedum nomen non iterauit, quia reptilium uocabulo fortasse complexus est: unde ibi non simpliciter ait, reptilia; sed addit, omnia reptilia terre. Ideo terre, quia sunt et aquarum; et ideo omnia, ut illic intelligantur que quatuor etiam pedibus nituntur, que superius quadrupedum nomine proprie significata sunt. Bestias autem, de quibus item ait, secundum genus, quidquid ore aut etiam unguibus seuit, exceptis serpentibus. Pecora uero de quibus tertio ait, secundum genus, que neutra ui lacerant, sed aut cornibus, aut ne hoc quidem. Predixi enim et quadrupedum nomen quam late pateat, ipso pedum numero facile agnosci, et nomine pecorum uel bestiarum omne irrationale animal aliquando comprehendi. Sed etiam ferarum uocabulum solet in latina lingua tantumdem ualere: non ideo tamen negligenda fuit consideratio, quomodo possint hec nomina, que non frustra in hoc Scripturarum loco posita sunt, etiam speciali distinctione discerni,  quod in usu loquendi quotidiano facile animaduerti potest.



CAPUT XII.---Quid secundum genus, quod de quibusdam creaturis, non de homine dicitur.

18. Non frustra etiam lectorem mouet utrumne passim et quasi fortuito an aliqua ratione dicatur, secundum genus, tanquam fuerint et antea, cum primo creata narrentur [1 1Kb] : an genus eorum in superioribus rationibus intelligendum est, utique spiritualibus, secundum quas creantur inferius. Sed si ita esset, hoc de luce, hoc de celo, hoc de aquis et terris, hoc de celi luminaribus diceretur. Quid enim eorum est, cuius non eterna et incommutabilis ratio in ipsa Dei Sapientia uigeat, que attingit a fine usque ad finem fortiter, et disponit omnia suauiter?  Incipit autem hoc dici de herbis et lignis, usque ad hec terrena animantia. Nam et in eis que ex aquis creata sunt, quamuis in prima commemoratione dictum non sit; in illa tamen iteratione dictum est, Et fecit Deus cetos magnos et omnem animam animalium reptilium, que eduxerunt aque secundum genus eorum; et omne uolatile pennatum secundum genus.

19. An quia hec ita exorta sunt, ut ex eis alia nascerentur, et originis formam successione seruarent, ideo dicuntur secundum genus, propter propagationem prolis, qua permansura creabantur? Sed cur de herbis et lignis non solum dicitur, secundum genus, uerum etiam secundum similitudinem, cum et animalia siue aquarum siue terrarum secundum similitudinem suam generent? An, quia genus sequitur similitudo, noluit eam ubique repetere? Nam et semen non ubique repetiuit; cum tam herbis et lignis insit, quam animalibus, etsi non omnibus. Obseruatum est enim quedam ita nasci ex aquis uel terra, ut sexus eis nullus sit; et ideo semen eorum non sit in eis, sed in elementis ex quibus oriuntur. Hoc est ergo secundum genus, ubi et seminum uis et similitudo intelligitur succedentium decedentibus [2 1Kb] ; quia nichil eorum ita creatum est, ut semel existeret, uel permansurum, uel nullo succedente decessurum.

20. Cur ergo et de homine non ita dictum est, Faciamus hominem ad imaginem et similitudinem nostram, secundum genus, cum et hominis propago manifesta sit? An quia non ita Deus fecerat hominem ut moreretur, si preceptum seruare uoluisset, et ideo non erat necessarius decessori successor: sed post peccatum comparatus est pecoribus insensatis, et similis factus est eis ; ut iam filii seculi huius generent et generentur, quo possit mortalium genus seruata successione subsistere? Quid sibi ergo uult post hominem factum illa benedictio, Crescite et multiplicamini, et implete terram; quod utique fieri posset generando? An nichil hinc temere dicendum, donec ad eum Scripture locum perueniamus, ubi diligentius ista requirenda atque tractanda sunt? Potest enim nunc fortasse sufficere, propterea de homine non dictum esse, secundum genus, quia unus fiebat,  de quo etiam femina facta est. Non enim multa genera hominum, sicut herbarum, lignorum, piscium, uolatilium, serpentium, pecorum, bestiarum: ut sic dictum accipiamus, secundum genus, ac si diceretur generatim, ut inter se similia atque ad unam originem seminis pertinentia distinguerentur a ceteris.



CAPUT XIII.---Benedictio cur solis aquatilibus sicut homini impertita. Officium gignendi.

21. Item queritur quid tantum aquarum animalia de Creatore meruerint, ut sola benedicerentur, sicut homines. Nam et ipsa benedixit Deus, dicens: Crescite et multiplicamini, et implete aquas maris, et uolatilia multiplicentur super terram. An in uno creature genere dicendum fuit, ut in ceteris consequenter intelligeretur, que generationibus crescunt? Prius ergo diceretur in eo quod primum tale creatum est, in herba scilicet atque ligno. An forte que nullum haberent propagande prolis affectum, ac sine ullo sensu generarent, indigna iudicauit illis benedictionis uerbis, Crescite et multiplicamini: ubi autem talis inesset affectus, ibi primum hoc dixit, ut in terrenis animalibus etiam non dictum intelligeretur? Necessarium autem fuit hoc in homine repetere, ne quisquam diceret in officio gignendi filios ullum esse peccatum, sicut est in libidine, siue fornicandi, siue ipso coniugio immoderatius abutendi.



CAPUT XIu.---De insectorum creatione.

22. Nonnulla etiam de quibusdam minutissimis animalibus questio est, utrum in primis rerum [1 1Kb] conditionibus creata sint, an ex consequentibus rerum mortalium corruptionibus? Nam pleraque eorum aut de uiuorum corporum uitiis, uel purgamentis, uel exhalationibus aut cadauerum tabe gignuntur; quedam etiam de corruptione lignorum et herbarum, quedam de corruptionibus fructuum: quorum omnium non possumus recte dicere Deum non esse creatorem. Inest enim omnibus quoddam nature sui generis decus, sic ut in his maior sit admiratio bene considerantis, et laus uberior omnipotentis artificis; qui omnia in sapientia fecit , que a fine usque ad finem pertendens, et suauiter cuncta disponens , nec ea ipsa rerum nouissima, que pro sui generis ordine dissoluuntur, et quarum dissolutionem ex pena nostre mortalitatis horremus, relinquit informia: sed creat minima corpore, acuta sensu, animantia; ut maiore attentione stupeamus agilitatem musce uolantis, quam magnitudinem iumenti gradientis, ampliusque miremur opera formicularum, quam onera camelorum.

23. Sed utrum in primis, ut dixi, rerum conditionibus, que isto sex dierum ordine create narrantur, hec quoque minima instituta credamus, an postea consequentibus corruptibilium corporum solutionibus, hoc queritur. Et potest quidem dici ea minutissima, que ex aquis uel terris oriuntur, tunc creata: in quibus etiam illa non absurde intelliguntur, que nascuntur ex iis que terra germinante orta sunt; et quia  precesserant conditionem, non solum animalium, sed etiam luminarium; et quia terre continuantur per radicum connexionem, unde illo die quo apparuit arida, exorta sunt, ut potius ad supplementum habitationis, quam ad numerum habitatorum pertinere intelligantur. Cetera uero que de animalium gignuntur corporibus, et maxime mortuorum, absurdissimum est dicere tunc creata, cum animalia ipsa creata sunt: nisi quia inerat iam omnibus animatis corporibus uis quedam naturalis, et quasi preseminata et quodammodo liciata [1 1Kb] primordia futurorum animalium, que de corruptionibus talium corporum pro suo queque genere ac differentiis erant exortura, per administrationem ineffabilem omnia mouente incommutabili Creatore.



CAPUT Xu.---De creatione animalium uenenatorum.

24. De generibus quoque animalium uenenosis et perniciosis queri solet, utrum post peccatum hominis ad uindictam creata sint; an potius cum iam creata essent innoxia, nonnisi postea peccatoribus nocere ceperint. Neque hoc mirum est, quandoquidem etiam temporibus huius uite laboriose atque erumnose, cum ita sit nemo iustus ut perfectum se audeat dicere, fideliter attestante Apostolo et dicente, Non quia iam acceperim, aut etiam perfectus sim ; cumque adhuc exercende atque in infirmitate perficiende uirtuti necessarie sint tentationes et molestie corporales, eodem rursus Apostolo manifestante qui ait, in magnitudine reuelationum ne extolleretur, datum sibi esse stimulum carnis, angelum satane, ut eum colaphizaret, rogatumque a se Dominum tertio, ut discederet ab eo, respondisse sibi, Sufficit tibi gratia mea; nam uirtus in infirmitate perficitur : tamen et sanctus Daniel inter leones saluus atque intrepidus uixit , qui non utique Deo mentiens in oratione, non tantum peccata populi sui, sed etiam sua fatetur ; et in ipsius Apostoli manu mortifera uipera inhesit, nec lesit . Potuerunt ergo ista etiam creata nichil nocere, si causa non exstitisset uel terrendorum puniendorumque uitiorum, uel probande perficiendeque uirtutis: quia et exempla sunt demonstranda patientie, ad profectum ceterorum; et ipse sibi homo in tentationibus certius innotescit; et iuste salus illa perpetua, que turpiter amissa est per uoluptatem [2 1Kb] , fortiter recipitur per dolorem.



CAPUT XuI.---Bestie inuicem nocentes cur create.

25. Dicet aliquis: Cur ergo inuicem bestie nocent, quibus nec peccata ulla sunt, ut uindicta ista dicatur, nec ullam recipiunt tali exercitatione uirtutem? Ideo nimirum, quia scilicet alie cibi sunt aliarum. Nec recte possumus dicere: Non essent alie quibus alie  uescerentur. Habent enim omnia, quamdiu sunt, mensuras, numeros, ordines suos; que cuncta merito considerata laudantur, nec sine occulta pro suo genere moderatione pulchritudinis temporalis, etiam ex alio in aliud transeundo, mutantur. Quod etsi stultos latet, sublucet proficientibus, clarumque perfectis est. Et certe omnibus talibus inferioris creature motibus prebentur homini salubres admonitiones, ut uideat quantum sibi satagendum sit pro salute spirituali et sempiterna, qua omnibus irrationalibus animantibus antecellit; cum illa uideat a maximis elephantis usque ad minimos uermiculos pro salute corporali et temporali, quam pro sui generis inferiore ordinatione sortita sunt, siue resistendo, siue cauendo, agere quidquid ualent: quod non apparet, nisi cum quedam refectionem corporis sui ex aliorum corporibus querunt; alia se uel repugnandi uiribus, uel fuge presidio, uel latebrarum munimine tuentur. Nam et ipse corporis dolor in quolibet animante magna et mirabilis anime uis est, que illam compagem ineffabili permixtione uitaliter continet, et in quamdam sui moduli redigit unitatem, cum eam non indifferenter, sed, ut ita dicam, indignanter, patitur corrumpi atque dissolui.



CAPUT XuII.---Scrupulus de corporibus mortuorum deuoratis.

26. Illud etiam fortasse aliquem moueat, si animalia noxia uiuos homines aut penaliter ledunt, aut salubriter exercent, aut utiliter probant, aut ignoranter docent, cur in escas suas dilacerant etiam corpora hominum mortuorum? Quasi uero quidquam intersit ad nostram utilitatem, ista caro iam exanimis in nature profunda secreta per quos transitus eat, unde mirabili omnipotentia Creatoris reformanda rursus eruatur. Quanquam et hinc fiat quedam prudentibus admonitio, ut se ita commendent fideli Creatori, omnia maxima et minima occulto nutu administranti, cui nostri etiam capilli numerati sunt , ne propter inanes curas exanimatorum corporum suorum ulla genera mortium perhorrescant, sed pie fortitudinis neruos ad omnia preparare non dubitent.



CAPUT XuIII.---Spine et tribuli lignaque infructuosa cur et quando creata.

27. Talis etiam questio de spinis et tribulis solet oboriri, et de quibusdam lignis infructuosis, uel cur uel quando creata sint, cum Deus dixerit, Producat terra herbam pabuli seminantem semen, et lignum fructiferum faciens fructum. Sed qui ita mouentur, non intelligunt saltem de usitatis formulis humani iuris, quemadmodum appelletur ususfructus. Utilitas enim quedam fruentium in fructus nomine consideratur. Quante autem sint utilitates, siue manifeste, siue occulte, omnium que terra gignens radicitus alit, et ipsi quedam intueantur, et ab expertis cetera inquirant.

28. Et de spinis quidem ac tribulis absolutior potest esse responsio, quia post peccatum dictum est homini de terra, Spinas et tribulos pariet tibi . Nec tamen facile dicendum est tunc cepisse ista oriri ex terra. Fortassis enim quoniam in ipsis  quoque generibus seminum multe reperiuntur utilitates, poterant habere locum suum sine ulla pena hominis. Sed ut in agris in quibus iam penaliter laborabat, etiam ista nascerentur, hoc ad cumulum pene ualere credi potest, cum possent alibi nasci, uel ad auium pecorumque pastus, uel ad ipsorum hominum aliquos usus. Quanquam et ille sensus non abhorret ab his uerbis, quo ita intelligitur dictum Spinas et tribulos pariet tibi; ut hec etiam antea terra pariens, non tamen homini pareret ad laborem, sed cuiuscemodi animalibus conuenientem cibum; sunt enim que his generibus, et mollioribus et aridioribus commode suauiterque uescantur: tunc autem ceperit ista homini parere ad erumnosum negotium, cum post peccatum cepit in terra laborare. Non quod aliis locis hec antea nascerentur, et post in agris quos homo ad capiendas fruges coleret; sed et prius et postea in eisdem locis: prius tamen non homini, post autem homini; ut hoc significetur quod additum est, tibi: quia non est dictum, Spinas et tribulos pariet, sed, pariet tibi; id est ut tibi iam ista nasci incipiant ad laborem, que ad pastum tantummodo aliis animalibus antea nascebantur.



CAPUT XIX.---De uers. 26, 27, etc. Cur in solius hominis creatione dictum, Faciamus.

29. Et dixit Deus: Faciamus hominem ad imaginem et similitudinem nostram; et dominetur piscium maris et uolatilium celi, et omnium pecorum, et omnis terre, et omnium reptilium repentium super terram. Et fecit Deus hominem, ad imaginem Dei fecit eum: masculum et feminam fecit eos. Et benedixit eos Deus dicens: Crescite, et multiplicamini, et implete terram, et dominamini eius, et principamini piscium maris, et uolatilium celi, et omnium pecorum, et omnis terre, et omnium reptilium repentium super terram. Et dixit Deus, Ecce dedi uobis omne pabulum seminale, seminans semen quod est super omnem terram, et omne lignum quod habet in se fructum seminis seminalis; uobis erit ad escam, et omnibus bestiis terre, et omnibus uolatilibus celi, et omni reptili repenti super terram, quod habet in se spiritum uite; et omne pabulum uiride in escam. Et factum est sic. Et uidit Deus omnia que fecit, et ecce bona ualde. Et facta est uespera, et factum est mane dies sextus. Etiam atque etiam de natura hominis post erit uberior considerandi et diligentius disserendi locus. Nunc tamen, ut opera sex dierum nostra inquisitio pertractatioque concludat, hoc primum breuiter dicimus, non indifferenter accipiendum quod in aliis operibus dicitur, Dixit Deus, Fiat; hic autem, Dixit Deus, Faciamus hominem ad imaginem et similitudinem nostram: ad insinuandam scilicet, ut ita dicam, pluralitatem personarum propter Patrem, et Filium, et Spiritum sanctum. Quam tamen deitatis unitatem intelligendam statim admonet, dicens, Et fecit Deus hominem ad imaginem Dei; non quasi Pater ad imaginem Filii, aut Filius ad imaginem Patris; alioquin non uere dictum est, ad imaginem nostram, si ad Patris solius, aut Filii solius imaginem factus est homo: sed ita dictum est, fecit Deus ad imaginem Dei: tanquam diceretur,  fecit Deus ad imaginem suam. Cum autem nunc dicitur, ad imaginem Dei, cum superius dictum sit, ad imaginem nostram; significatur quod non id agat illa pluralitas personarum, ut plures deos uel dicamus, uel credamus, uel intelligamus; sed Patrem et Filium et Spiritum sanctum, propter quam Trinitatem dictum est ad imaginem nostram, unum Deum accipiamus, propter quod dictum est, ad imaginem Dei.



CAPUT XX.---In quo homo factus sit ad imaginem Dei. Cur de hominis creatione non dicitur, Et sic est factum.

30. Hic etiam illud non est pretereundum, quia cum dixisset, ad imaginem nostram; statim subiunxit, et habeat potestatem piscium maris et uolatilium celi, et ceterorum animalium rationis expertium: ut uidelicet intelligamus in eo factum hominem ad imaginem Dei, in quo irrationalibus animantibus antecellit. Id autem est ipsa ratio, uel mens, uel intelligentia, uel si quo alio uocabulo commodius appellatur. Unde et Apostolus dicit, Renouamini in spiritu mentis uestre, et induite nouum hominem , qui renouatur in agnitionem Dei, secundum imaginem eius qui creauit eum ; satis ostendens ubi sit homo creatus ad imaginem Dei, quia non corporeis lineamentis, sed quadam forma intelligibili mentis illuminate.

31. Ac per hoc sicut in illa prima luce, si eo nomine recte intelligitur facta lux intellectualis particeps eterne atque incommutabilis sapientie Dei, non dictum est, Et sic est factum, ut deinde repeteretur, Et fecit Deus: quia sicut iam, quantum potuimus, disseruimus, non fiebat cognitio aliqua uerbi Dei in prima creatura, ut post eam cognitionem inferius crearetur, quod in eo uerbo creabatur; sed ipsa prima creabatur lux, in qua fieret cognitio uerbi Dei, per quod creabatur, atque ipsa cognitio illi esset ab informitate sua conuerti ad formantem Deum, et creari, atque formari: postea uero in ceteris creaturis dicitur, Et sic est factum; ubi significatur in illa luce, hoc est in intellectuali creatura, prius facta uerbi cognitio; ac deinde cum dicitur, Et fecit Deus, ipsius creature genus fieri demonstratur, quod in uerbo Dei dictum erat ut fieret: hoc et in hominis conditione seruatur. Dixit enim Deus, Faciamus hominem ad imaginem et similitudinem nostram, etc. Ac deinde non dicitur, Et sic est factum; sed iam subinfertur, Et fecit Deus hominem ad imaginem Dei: quia et ipsa natura scilicet intellectualis est, sicut illa lux, et propterea hoc est ei fieri, quod est agnoscere uerbum Dei per quod fit.

32. Nam si diceretur, Et sic est factum, et postea subinferretur, Et fecit Deus; quasi prius factum intelligeretur in cognitione rationalis creature, ac deinde in aliqua creatura que rationalis non esset: quia uero et ipsa rationalis creatura est, et ipsa eadem cognitione perfecta est. Sicut enim post lapsum peccati homo in agnitione Dei renouatur, secundum imaginem eius qui creauit eum; ita in ipsa agnitione creatus est, antequam delicto ueterasceret, unde rursum in eadem agnitione renouaretur. Que autem non in ea cognitione  creata sunt, quia siue corpora siue irrationales anime creabantur, primo facta est in creatura intellectuali cognitio eorum a uerbo, quo dictum est ut fierent: propter quam cognitionem primo dicebatur, Et sic est factum: ut ostenderetur facta ipsa cognitio in ea natura, que hoc in uerbo Dei ante cognoscere poterat; ac deinde fiebant ipse corporales et irrationales creature, propter quod deinceps addebatur, Et fecit Deus.



CAPUT XXI.---De hominis immortalitate difficultas ex cibo ipsi prestito.

33. Quomodo autem homo immortalis factus sit, et acceperit escam cum aliis animalibus, herbam pabuli ferentem semen, et lignum fructiferum, et herbam uiridem, difficile est dicere. Si enim peccato mortalis effectus est, utique ante peccatum non indigebat talibus cibis. Neque enim posset corpus illud fame corrumpi. Nam illud quod dictum est, Crescite et multiplicamini, et implete terram, quanquam nisi per concubitum maris et femine fieri non posse uideatur; unde hinc quoque mortalium corporum exstitit indicium: potest tamen dici, alium modum esse potuisse in corporibus immortalibus, ut solo pie caritatis affectu, nulla corruptionis concupiscentia filii nascerentur, nec mortuis parentibus successuri, nec ipsi morituri; donec terra immortalibus hominibus impleretur, ac sic instituto iusto et sancto populo, qualem post resurrectionem futurum credimus, nascendi etiam modus fieret: potest quidem dici, et quomodo dicatur, alia consideratio est; sed non etiam hoc quisquam dicere audebit, ciborum indigentiam quibus reficiantur, nisi mortalibus corporibus esse posse [1 1Kb] .



CAPUT XXII.---Opinio quorumdam anime creationem signari his uerbis, Et fecit, etc., corporis uero istis, Et finxit Deus, etc.

34. Nonnulli autem etiam hoc suspicati sunt, nunc interiorem hominem factum, corpus autem hominis postea, cum ait Scriptura, Et finxit Deus hominem de limo terre: ut quod dictum est, fecit, ad spiritum pertineat; quod autem, finxit, ad corpus. Nec attendunt masculum et feminam nonnisi secundum corpus fieri potuisse. Licet enim subtilissime disseratur, ipsam mentem hominis in qua factus est ad imaginem Dei, quamdam scilicet rationalem uitam, distribui in eterne contemplationis ueritatem, et in rerum temporalium administrationem [2 1Kb] ; atque ita fieri quasi masculum et feminam, illa parte consulente, hac obtemperante: in hac tamen distributione non recte dicitur imago Dei, nisi illud quod inheret contemplande incommutabili ueritati. In cuius rei figura Paulus apostolus uirum tantum dicit imaginem et gloriam Dei: Mulier autem, inquit, gloria uiri est . Itaque quamuis hoc in duobus hominibus diuersi sexus exterius secundum corpus figuratum sit, quod etiam in una hominis interius mente intelligitur; tamen et femina que est corpore femina, renouatur etiam ipsa in spiritu  mentis sue in agnitione Dei secundum imaginem eius qui creauit, ubi non est masculus et femina. Sicut autem ab hac gratia renouationis, et reformatione imaginis Dei, non separantur femine, quamuis in sexu corporis earum aliud figuratum sit, propter quod uir solus dicitur esse imago et gloria Dei; sic et in ipsa prima conditione hominis, secundum id quod et femina homo erat, habebat utique mentem suam eamdemque rationalem, secundum quam ipsa quoque facta est ad imaginem Dei. Sed propter unitatem coniunctionis, Fecit Deus, inquit, hominem ad imaginem Dei. Ac ne quisquam putaret solum spiritum hominis factum, quamuis secundum solum spiritum fieret ad imaginem Dei, Fecit illum, inquit, masculum et feminam, ut iam etiam corpus factum intelligatur. Rursum ne quisquam arbitraretur ita factum, ut in homine singulari uterque sexus exprimeretur, sicut interdum nascuntur, quos androgynos uocant; ostendit se singularem numerum propter coniunctionis unitatem posuisse, et quod de uiro mulier facta est, sicut postea manifestabitur, cum id quod hic breuiter dictum est, diligentius ceperit explicari: et ideo pluralem numerum continuo subiecit, dicens, Fecit eos, et benedixit eos. Sed, ut iam dixi, diligentius in consequenti Scriptura de hominis creatione requiremus.



CAPUT XXIII.---Quo spectet illud uers. 30, Et sic est factum.

35. Nunc aduertendum est, quod posteaquam dixit, Et sic factum est; statim subiecit, Et uidit Deus omnia que fecit, et ecce bona ualde: ubi intelligitur potestas et facultas ipsa data nature humane sumendi ad escam pabulum agri et fructus ligni. Ad hoc enim intulit, Et sic est factum, quod ab illo loco inchoauerat, ubi ait, Et dixit Deus, Ecce dedi uobis pabulum seminale, etc. Nam si ad omnia que supra dicta sunt retulerimus quod ait, Et sic est factum; consequens erit ut confiteamur etiam creuisse illos iam, et multiplicatos impleuisse terram in eodem sexto die; quod eadem Scriptura testante post multos annos factum inuenimus. Quapropter, cum data esset hec facultas edendi, et hoc Deo dicente homo cognouisset, dicitur, Et sic est factum; in hoc utique quod Deo dicente homo cognouit. Nam si id etiam tunc egisset, id est in escam illa que data sunt etiam uescendo assumpsisset, seruaretur illa consuetudo Scripture, ut posteaquam dictum est, Et sic est factum, quod ad exprimendam precedentem cognitionem pertinet, deinde inferretur etiam ipsa operatio, ac diceretur, Et acceperunt et ederunt. Poterat enim ita dici, etiamsi non rursus nominaretur Deus. Sicut in illo loco posteaquam dictum est, Congregetur aqua que sub celo est in congregationem unam, et appareat arida; subinfertur, Et sic est factum: ac deinde non dicitur, Et fecit Deus; sed tamen ita repetitur, Et congregata est aqua in congregationes suas, etc.



CAPUT XXIu.---Cur de homine non singulatim, uti de ceteris, dictum sit, uidit Deus quia bonum est.

36. Quod autem non singulatim, ut in ceteris, etiam de humana creatura dixit, Et uidit Deus quia  bonum est: sed post hominem factum, datamque illi potestatem uel dominandi uel edendi, subintulit de omnibus, Et uidit Deus omnia que fecit, et ecce bona ualde, merito queri potest. Potuit enim primo reddi homini singulatim, quod singulatim ceteris que antea facta sunt redditum est; tum demum de omnibus dici que fecit Deus, Ecce bona ualde. An forte quia sexto die perficiuntur omnia, propterea de omnibus dicendum fuit, uidit Deus omnia que fecit, et ecce bona ualde; non singillatim de iis que ipso die facta sunt? Cur ergo de pecoribus et bestiis et reptilibus terre dictum est, que ad eumdem diem sextum pertinent? nisi forte illa et singillatim in suo genere, et cum ceteris uniuersaliter dici bona meruerunt; et homo factus ad imaginem Dei, nonnisi cum ceteris hoc dici meruit. An quia perfectus nondum erat, quia nondum erat in paradiso constitutus? quasi uero posteaquam ibi constitutus est, dictum sit quod hic pretermissum est.

37. Quid ergo dicemus? An quia presciebat Deus hominem peccaturum, nec in sue imaginis perfectione mansurum, non singillatim, sed cum ceteris eum dicere uoluit bonum, uelut intimans quid esset futurum? Quia cum ea que facta sunt, in eo quod facta sunt, quantum acceperunt, manent, sicut uel illa que non peccauerunt,  uel illa que peccare non possunt; et singula bona, et in uniuerso bona ualde sunt. Non enim frustra est additum, ualde; quia et corporis membra si etiam singula pulchra sunt, multo sunt tamen in uniuersi corporis compage omnia pulchriora. Quia oculum, uerbi gratia, placitum atque laudatum, tamen si separatum a corpore uideremus, non diceremus tam pulchrum, quam in illa connexione membrorum, cum loco suo positus in uniuerso corpore cerneretur. Ea uero que peccando amittunt decus proprium, nullo tamen modo efficiunt ut non etiam ipsa recte ordinata, cum toto atque uniuerso bona sint. Homo igitur ante peccatum et in suo utique genere bonus erat; sed Scriptura pretermisit hoc dicere, ut illud potius diceret quod futurum aliquid prenuntiaret. Non enim falsum de illo dictum est. Qui enim singillatim bonus est, magis utique cum omnibus bonus est. Non autem quando cum omnibus bonus est, sequitur ut etiam singillatim bonus sit. Moderatum est itaque ut id diceretur, quod in presenti uerum esset, et prescientiam significaret futuri. Deus enim naturarum optimus conditor, peccantium uero iustissimus ordinator est; ut etiam si qua singillatim fiunt delinquendo deformia, semper tamen cum eis uniuersitas pulchra sit. Sed iam ea que sequuntur in sequenti uolumine pertractemus.



LIBER QUARTUS. Tractatur initium cap. 2 Geneseos. Postque nonnulla de senarii numeri perfectione, mouetur questio rursum, circa uers. 5 cap. 1, quomodo scilicet creata luce, facta sit uespera et factum mane, sicque dies numerati usque ad sextum et septimum.



CAPUT PRIMUM.---Dies sex quomodo accipiendi.

1. Et consummata sunt celum et terra, et omnis ornatus eorum. Et consummauit Deus in die sexto opera sue que fecit; et requieuit Deus in die septimo ab omnibus operibus suis que fecit. Et benedixit Deus diem septimum, et sanctificauit eum; quia in ipso requieuit ab omnibus operibus suis que inchoauit Deus facere. Arduum quidem atque difficillimum est uiribus intentionis nostre, uoluntatem scriptoris in istis sex diebus, mentis uiuacitate penetrare, utrum preterierint dies illi, et addito septimo, nunc per uolumina temporum, non re, sed nomine repetantur. In toto enim tempore multi dies ueniunt preteritis similes, nullus autem idem redit. Utrum ergo preterierint dies illi; an istis qui eorum uocabulis et numero censentur, in temporum ordine quotidie transcurrentibus, illi in ipsis rerum conditionibus maneant ut non solum in illis tribus antequam fierent luminaria, sed etiam in reliquis item tribus, diei nomen intelligamus in specie rei que creata est, noctemque eius in priuatione uel defectu, uel si quo alio nomine melius significatur, cum amittitur species, aliqua mutatione a forma ad informitatem declinante atque uergente: que mutatio in omni creatura siue possibilitate inest, etiamsi desit effectu, sicut in celestibus superioribus; siue ad implendam in infimis rebus pulchritudinem temporalem, per ordinatas uices quorumque mutabilium decessionibus  [1 1Kb] successionibusque peragitur, sicut manifestum est in rebus terrenis atque mortalibus: uespera uero in omnibus perfecte conditionis quasi quidam terminus sit: mane autem incipientis exordium; omnis enim creata natura certis suis initiis et finibus continetur: indagare difficile est. Sed siue hoc, siue illud, siue aliquid etiam tertium probabilius, quod dicatur, possit inueniri, quod in progressu disputationis forsitan apparebit, quemadmodum in illis diebus et nox et uespera et mane intelligatur: non est tamen abs re, ut consideremus senarii numeri perfectionem in ipsa interiori natura numerorum; quam mente intuentes, ea que sensibus etiam corporis adiacent, numeramus, numeroseque disponimus.



CAPUT II.---De senarii numeri perfectione.

2. Inuenimus ergo senarium numerum primum esse perfectum, ea ratione quod suis partibus compleatur. Sunt enim et alii numeri aliis causis rationibusque perfecti. Proinde istum senarium ea ratione perfectum diximus, quod suis partibus compleatur, talibus duntaxat partibus, que multiplicate possint consummare numerum cuius partes sunt. Talis enim pars numeri dici potest quota sit. Nam ternarius numerus potest dici pars, non tantum senarii, cuius dimidia est, sed omnium ampliorum quam est ipse ternarius. Nam et quaternarii et quinarii pars maior  ternarius est: potest enim diuidi et quaternarius in tria et unum, et quinarius in tria et duo. Et septenarii et octonarii et nouenarii, et quidquid ultra est numerorum, pars est ternarius, non maior uel dimidia, sed minor. Nam septenarius quoque diuidi potest in tria et quatuor, et octonarius in tria et quinque, et nouenarius in tria et sex: sed nullius horum potest dici ternarius quota sit pars, nisi tantum nouenarii, cuius pars tertia est, sicut senarii dimidia. Itaque horum omnium quos commemoraui, nullus consummatur ex aliquot ternariis, nisi senarius et nouenarius. Nam ille constat ex duobus ternariis, iste autem ex tribus.

3. Senarius ergo numerus, ut dicere ceperam, partibus suis connumeratis et in summam ductis, in se completur. Alii namque sunt numeri, quorum partes simul ducte minorem summam faciunt, alii uero ampliorem: certis uero interuallorum rationibus pauciores inueniuntur, qui suis partibus compleantur, quarum summa nec citra insistat, nec ultra excrescat, sed ad tantum occurrat, quantus est ipse numerus cuius partes sunt. Horum primus senarius est. Nam unius in numeris nulle partes sunt. Sic enim dicitur unum in numeris quibus numeramus, ut non habeat dimidium uel aliquam partem, sed uere ac pure et simpliciter unum sit. Duorum autem pars unum est, et ea dimidia, nec ulla altera. Ternarius uero duas habet, unam que dici possit quota sit, quod est unum, nam tertia eius est; et aliam maiorem que non possit dici quota sit, id est duo: nec huius ergo partes computari possunt ille, de quibus agimus, id est que dici possunt quote sint. Porro quaternarius duas habet tales: nam unum, quarta eius est; duo, dimidia; sed ambe in summam ducte, id est unum et duo simul, ternarium faciunt, non quaternarium. Non ergo eum complent partes sue, quia in summa minore consistunt. Quinarius non habet talem nisi unam, id est ipsum unum, que quinta pars eius est: nam et duo quamuis pars eius minor sit et tria maior; neutra tamen earum dici potest quota pars eius sit. Senarius uero tres partes tales habet, sextam, tertiam, dimidiam: sexta eius, unum est; tertia, duo, dimidia, tria. He autem partes in summam ducte, id est unum et duo et tria, simul eumdem consummant perficiuntque senarium.

4. Iam septenarius non habet talem partem nisi septimam, quod est unum. Octonarius tres, octauam, quartam, dimidiam, id est unum, duo et quatuor: sed he simul ducte septenarium faciunt infra insistentem, non ergo complent eumdem octonarium. Nouenarius duas habet, nonam, quod est unum; et tertiam, quod est tria: he autem simul, quaternarium faciunt longe nouenario minorem. Denarius tres habet tales partes; unum decimam, duo quintam, quinque dimidiam, qui numeri simul ducti ad octonarium perueniunt, non ad denarium. Undenarius non habet nisi solam undecimam, sicut septenarius solam septimam, et quinarius solam quintam, et ternarius solam tertiam, et binarius solam dimidiam,  quod in omnibus unum est. Duodenarius uero partibus suis talibus simul ductis, non ipse consummatur, sed exceditur; ampliorem quippe duodenario numerum faciunt: nam usque ad sexdecim perueniunt. Habet enim eas quinque, duodecimam, sextam, quartam, tertiam, dimidiam: nam duodecima eius unum est; sexta, duo; quarta, tria; tertia, quatuor; dimidia, sex: unum autem, et duo, et tria, et quatuor, et sex, in summam ducta sexdecim sunt.

5. Et ne multis morer, in infinita serie numerorum plures numeri reperiuntur, qui tales partes aut non habent nisi singulas, sicut ternarius, et quinarius, et ceteri eiusmodi; aut ita plures habent tales partes, ut in unum ducte atque in summam redacte uel citra insistant, sicut est octonarius, et nouenarius et alii plurimi, uel ultra excedant, sicut duodecimus et duodeuigesimus, et multitales. Plures ergo reperiuntur quilibet horum, quam illi qui perfecti uocantur, eo quod suis simul ductis talibus partibus compleantur. Nam post senarium duodetrigesimus inuenitur, qui similiter suis talibus partibus constat: habet enim eas quinque uigesimam octauam, quartamdecimam, septimam, quartam, dimidiam; id est unum, et duo, et quatuor, et septem, et quatuordecim; que simul ducte eumdem duodetrigesimum complent: fiunt enim uiginti octo. Et quanto numerorum ordo procedit, tanto productioribus pro rata portione [1 1Kb] interuallis reperiuntur hi numeri, qui suis talibas partibus in summam redactis, ad seipsos occurrunt, dicunturque perfecti. Quorum enim numerorum tales partes simul ducte non implent eosdem numeros quorum partes sunt, imperfecti nominantur: quorum autem etiam excedunt, plus quam perfecti appellantur.

6. Perfecto ergo numero dierum, hoc est senario, perfecit Deus opera sua que fecit. Ita enim scriptum est: Et consummauit Deus in die sexto [2 1Kb] opera sua que fecit. Magis autem in istum numerum intentus fio, cum considero etiam ordinem operum ipsorum. Sicut enim idem numerus gradatim partibus suis in trigonum surgit; nam ita sequuntur unum, duo, tria, ut nullus alius interponi possit, que singule senarii partes sunt quibus constat; unum, sexta; duo, tertia; tria, dimidia: ita uno die facta est lux, duobus autem sequentibus fabrica mundi huius; uno superior pars, id est firmamentum, altero inferior, id est mare et terra: sed partem superiorem nullis alimentorum corporalium generibus impleuit, quia non ibi erat positurus corpora tali refectione indigentia; at inferiorem, quam sibi congruentibus animalibus ornaturus erat, necessariis eorum indigentie cibis ante ditauit. Reliquis ergo tribus diebus ea creata sunt, que intra mundum, id est intra istam uniuersitatem uisibilem ex elementis omnibus factam, uisibilia suis et congruis motibus agerentur: primo in firmamento luminaria, quia prius erat factum firmamentum; deinde in inferiore  animantia, sicut ordo ipse poscebat, uno die, aquarum; alio, terrarum. Nec quisquam ita demens est, ut audeat dicere non potuisse Deum facere uno die cuncta, si uellet; aut si uellet biduo, uno die spiritualem creaturam, et alio corporalem; siue uno die celum cum omnibus pertinentibus, et alio terram cum omnibus que in ea sunt; et omnino quando uellet, quamdiu uellet, et quomodo uellet: quis est qui dicat uoluntati eius aliquid potuisse resistere?



CAPUT III.---De eo quod scriptum est Sap. XI, 21, Omnia in mensura, etc.

7. Quapropter cum eum legimus sex diebus omnia perfecisse, et senarium numerum considerantes, inuenimus esse perfectum, atque ita creaturarum ordinem currere, ut etiam ipsarum partium, quibus iste numerus perficitur, appareat quasi gradata distinctio; ueniat etiam illud in mentem, quod alio loco Scripturarum ei dicitur, Omnia in mensura, et numero, et pondere disposuisti ; atque ita cogitet anima, que potest, inuocato in auxilium Deo, et impertiente atque inspirante uires, utrum hec tria, mensura, numerus, pondus, in quibus Deum disposuisse omnia scriptum est, erant alicubi antequam crearetur uniuersa creatura, an etiam ipsa creata sunt; et si erant antea, ubi erant. Neque enim ante creaturam erat aliquid nisi creator. In ipso ergo erant. Sed quomodo? nam et ista que creata sunt, in ipso esse legimus : an illa sicut ipse, ista uero sicut in illo a quo reguntur et gubernantur? Et quomodo illa ipse? Neque enim Deus mensura est, aut numerus, aut pondus, aut ista omnia. An secundum id quod nouimus mensuram in eis que metimur, et numerum in eis que numeramus, et pondus in eis que appendimus, non est Deus ista: secundum id uero quod mensura omni rei modum prefigit, et numerus omni rei speciem prebet, et pondus omnem rem ad quietem ac stabilitatem trahit, ille primitus et ueraciter et singulariter ista est, qui terminat omnia et format omnia, et ordinat omnia; nichilque aliud dictum intelligitur, quomodo per cor et linguam humanam potuit, Omnia in mensura, et numero, et pondere disposuisti, nisi, Omnia in te disposuisti?

8. Magnum est paucisque concessum, excedere omnia que metiri possunt, ut uideatur mensura sine mensura; excedere omnia que numerari possunt, ut uideatur numerus sine numero; excedere omnia que appendi possunt, ut uideatur pondus sine pondere.



CAPUT Iu.---In Deo esse mensuram sine mensura, numerum sine numero, et pondus sine pondere.

Neque enim mensura et numerus et pondus in lapidibus tantummodo et lignis atque huiusmodi molibus, et quantiscumque corporalibus uel terrestribus uel celestibus animaduerti et cogitari potest. Est etiam mensura aliquid agendi, ne sit irreuocabilis et immoderata progressio; et est numerus et affectionum animi et uirtutum, quo ab stultitie deformitate, ad sapientie formam decusque colligitur; et est pondus uoluntatis et amoris, ubi apparet quanti quidque in appetendo, fugiendo, preponendo, postponendoque  pendatur: sed hec animorum atque mentium et mensura alia mensura cohibetur, et numerus alio numero formatur, et pondus alio pondere rapitur. Mensura autem sine mensura est, cui equatur quod de illa est, nec aliunde ipsa est: numerus sine numero est, quo formantur omnia, nec formatur ipse: pondus sine pondere est, quo referuntur ut quiescant, quorum quies purum gaudium est, nec illud iam refertur ad aliud.

9. Sed nomina mensure et numeri et ponderis, quisquis nonnisi uisibiliter nouit, seruiliter nouit. Transcendat itaque omne quod ita nouit, aut si nondum potest, nec ipsis nominibus hereat, de quibus cogitare nisi sordide non potest. Tanto enim magis cuique ista in superioribus chara sunt, quanto ipse minus est in inferioribus caro. Quod si non uult aliquis ea uocabula, que in rebus infimis et abiectissimis didicit, transferre ad illa sublimia, quibus intuendis mentem serenare conatur, non est urgendus ut faciat. Dum enim hoc intelligatur quod intelligendum est, non magnopere curandum est quid uocetur. Scire oportet tamen cuiusmodi similitudo est inferiorum ad superiora. Non enim aliter recte hinc illuc ratio tendit, et nititur.

10. Iam uero si quisquam dicit creatam esse mensuram et numerum et pondus, in quibus Deum omnia disposuisse Scriptura testatur; si in illis omnia disposuit, eadem ipsa ubi disposuit? si in aliis, quomodo ergo in ipsis omnia, quando ipsa in aliis? Non itaque dubitandum est illa esse extra ea que disposita sunt, in quibus omnia disposita sunt.



CAPUT u.---In Deo ipso exstat ratio mensure, numeri et ponderis, ad quam disposita sunt omnia.

11. An forte putabimus ita dictum esse, Omnia in mensura, et numero, et pondere disposuisti, ac si diceretur, Omnia sic disposuisti, ut haberent mensuram, et numerum, et pondus? Quia et si diceretur, Omnia corpora in coloribus disposuisti; non hinc esset consequens ut ipsa Dei Sapientia, per quam facta sunt omnia, colores in se prius habuisse intelligeretur, in quibus faceret corpora: sed ita acciperetur, Omnia corpora in coloribus disposuisti, ac si diceretur, Omnia corpora sic disposuisti, ut haberent colores. Quasi uero a creatore Deo disposita in coloribus corpora, id est ita disposita ut colorata essent, possit aliter intelligi, nisi aliqua ratio colorum singulis corporum generibus distribuendorum in ipsa disponentis sapientia non defuisse intelligatur, etsi color ibi non appellatur. Hoc est enim quod dixi: dum res cognoscitur non esse de uocabulis laborandum.

12. Faciamus [1 1Kb] ergo ita dictum esse, Omnia in mensura, et numero, et pondere disposuisti, tanquam dictum esset, ita disposita ut haberent proprias mensuras suas, et proprios numeros, et proprium pondus, que in eis pro sui cuiusque generis mutabilitate mutarentur, augmentis et diminutionibus, multitudine et paucitate, leuitate et grauitate, secundum dispositionem Dei: numquid sicut ista mutantur, ita ipsum  Dei consilium, in quo ea disposuit, mutabile dicimus? Auerterit ipse tantam dementiam.



CAPUT uI.---Ubi cernebat Deus unde omnia disponeret.

Cum ergo hec ita disponerentur, ut haberent mensuras, et numeros, et pondera sua, ubi ea cernebat ipse disponens? Neque enim extra seipsum, sicut cernimus oculis corpora; que utique nondum erant, cum disponerentur ut fierent. Nec intra seipsum ista cernebat, sicut animo cernimus phantasias corporum, que non presto sunt oculis, sed ea que uidimus, uel ex eis que uidimus imaginando cogitamus. Quo modo ergo ista cernebat, ut ita disponeret? Quo, nisi eo quo solus potest?

13. uerum etiam [1 1Kb] nos mortales et peccatores, quorum animas aggrauant corpora corruptibilia, et quorum sensum multa cogitantem terrena deprimit habitatio ; quanquam etsi corda mundissima et mentes simplicissimas gereremus, sanctisque Angelis iam essemus equales, non utique nobis ita nota esset diuina substantia sicut ipsa sibi.



CAPUT uII.---Senarii numeri perfectionem quomodo cernamus.

Tamen istam senarii numeri perfectionem, nec extra nos ipsos cernimus, sicut oculis corpora; nec ita intra nosmetipsos, quemadmodum corporum phantasias, et uisibilium imagines rerum, sed alio quodam longe differenti modo. Quamuis enim se obiectent mentis aspectui quasi corpusculorum quedam simulacra, cum senarii numeri compositio uel ordo uel partitio cogitatur: tamen ualidior et prepotentior desuper ratio non eis annuit, interiusque numeri uim contuetur; per quem contuitum fidenter dicit, id quod dicitur unum in numeris, in nullas partes diuidi posse; nulla autem corpora nisi in partes innumerabiles diuidi; et facilius celum et terram transire, que secundum senarium numerum fabricata sunt, quam effici posse ut senarius numerus non suis partibus compleatur. Gratias itaque Creatori semper agat animus humanus, a quo ita creatus est, ut hoc possit uidere, quod auium nulla, nulla bestiarum, que tamen nobiscum uident et celum, et terram, et luminaria, et mare, et aridam, et omnia que in eis sunt.

14. Quamobrem non possumus dicere, propterea senarium numerum esse perfectum, quia sex diebus perfecit Deus omnia opera sua; sed propterea Deum sex diebus perfecisse opera sua, quia senarius numerus perfectus est. Itaque, etiamsi ista non essent, perfectus ille esset; nisi autem ille perfectus esset, ista secundum eum perfecta non fierent.



CAPUT uIII.---Quies Dei in die septimo ut intelligenda.

15. Iamuero quod scriptum est, requieuisse Deum in die septimo ab omnibus operibus suis que fecit; et ideo eumdem diem benedixisse, et sanctificasse, quia in ipso requieuit; ut quomodo possumus, quantum ab ipso adiuti fuerimus, intellectu conemur attingere, prius de hoc carnales hominum suspiciones a nostris  mentibus abigamus. Numquid enim dici uel credi fas est Deum laborasse in operando, cum ea que supra scripta sunt condidit, quando dicebat, et fiebant? Ita quippe nec homo laborat, si aliquid faciendum, mox ut dixerit, fiat. Quamuis enim humana uerba sonis adminiculata ita proferantur, ut sermo diuturnus fatiget: tamen cum tam pauca sunt, quam pauca legimus in eo quod scriptum est, cum Deus dixit, Fiat lux, Fiat firmamentum, et cetera usque in finem operum, que sexto die consummauit; nimis absurdi deliramenti est, istum uel hominis, nedum Dei, laborem putare.

16. An forte quis dixerit, dicendo quidem ut fierent, que continuo facta sunt, Deum non laborasse, sed forte cogitando quid fieri debuisset; qua cura uelut liberatus rerum perfectione requieuerit, et eo merito diem quo primo factus est ab hac animi intentione securus, benedicere, et sanctificare uoluerit? Quod si hec sapere, multum desipere est ,



CAPUT IX.---Quo sensu Deus requiescere dicitur. Tristitia laudabilis.

Quid restat ut intelligamus, nisi forte creature rationali, in qua et hominem creauit, in seipso requiem prebuisse, post eius perfectionem, per donum Spiritus sancti, per quem diffunditur caritas in cordibus nostris  ut illuc feramur appetitu desiderii, quo cum peruenerimus requiescamus, id est nichil amplius requiramus? Sicut enim recte dicitur Deus facere, quidquid ipso in nobis operante fecerimus; ita recte dicitur Deus requiescere, cum eius munere requiescemus.

17. Hoc quidem recte intelligimus; quia et uerum est, et non magne intentionis indiget, ut uideamus ita dici requiescere Deum, cum requiescere eos facit, sicut dicitur cognoscere, cum efficit ut cognoscamus. Neque enim Deus temporaliter cognoscit quod antea non nouerat; et tamen dicit ad Abraham, Nunc cognoui quoniam times Deum : ubi quid aliud accipimus, nisi, Nunc feci ut cognosceretur? His locutionum modis, cum ea que non accidunt Deo tanquam illi accidant loquimur, eum facere agnoscimus ut nobis accidant; ea duntaxat que laudabilia sunt: et hec quantum Scripturarum usus admittis. Neque enim nos temere aliquid tale de Deo dicere debemus, quod in Scriptura eius non legimus.

18. Ex hoc locutionis modo arbitror dictum illud ab Apostolo: Nolite contristare Spiritum sanctum Dei in quo signati estis in die redemptionis . Neque enim ipsa Spiritus sancti, qua est quidquid ipse est, substantia contristari potest; cum habeat eternam atque incommutabilem beatitudinem, magisque sit ipsa eterna et incommutabilis beatitudo. Sed quia ita in sanctis habitat, ut eos impleat caritate, qua necesse est ut homines ex tempore gaudeant profectu fidelium et bonis operibus; et ideo necesse est etiam contristentur lapsu uel peccatis eorum, de quorum fide ac pietate gaudebant; que tristitia laudabilis est, quia uenit ex dilectione quam Spiritus sanctus infundit:  propterea ipse Spiritus dicitur contristari ab eis qui sic agunt, ut eorum factis contristentur sancti, non ob aliud nisi quia Spiritum sanctum habent; quo dono tam boni sunt, ut eos mali mestificent, hi maxime quos bonos fuisse siue nouerunt siue crediderunt. Que profecto tristitia non solum non culpanda, uerum etiam precipue laudanda ac predicanda est.

19. Hoc genere locutionis rursus idem apostolus mirabiliter usus est, ubi ait: Nunc autem cognoscentes Deum, imo cogniti a Deo . Neque enim tunc eos cognouerat Deus, precognitos uidelicet ante constitutionem mundi ; sed quia tunc ipsi eum illius munere, non suo merito uel facultate cognouerant, maluit tropice loqui, ut tunc ab illo cognitos diceret, cum eis cognoscendum se prestitit, et uerbum corrigere, quasi hoc minus recte dixerit, quod proprie dixerat, quam sinere ut hoc sibi arrogarent se potuisse quod eis posse ille donauerat.



CAPUT X.---Questio an ipse Deus proprie requies cere potuerit.

20. Hic ergo intellectus, in eo quod positum est requieuisse Deum ab omnibus operibus suis, que fecit bona ualde, quia ipse nos facit requiescere, cum bona opera fecerimus, quibusdam forte suffecerit: sed nos huius sententie Scripturarum consideratione suscepta, urgemur querere quonammodo et ipse requiescere potuerit; quamuis requie sua nobis insinuata, sperare admonuerit in se requiem nostram futuram. Sicut enim ipse fecit celum et terram, et ea que in eis sunt, et omnia sexto die consummauit; nec in eis aliquid dici potest nos creasse, illo donante ut crearemus, et ideo dictum esse, Consummauit Deus in die sexto opera sua que fecit, quia ut a nobis consummarentur ipse prestitit: ita et quod dictum est, Requieuit Deus in die septimo ab omnibus operibus suis que fecit, non utique nostram requiem, quam concedente ipso adepturi sumus, sed ipsius primitus intelligere debemus, qua in septimo die requieuit, consummatis operibus; ut prius omnia que scripta sunt facta monstrentur, et deinde si opus est, etiam aliquid significasse doceantur. Recte quippe dicitur, sicut Deus post opera sua bona requieuit, ita et nos post opera nostra bona requieturos. Sed ob hoc etiam recte flagitatur, ut quemadmodum disputatum est de operibus Dei, que ipsius esse satis apparet; ita de requie Dei satis disseratur, que propria [1 1Kb] ipsius demonstretur.



CAPUT XI.---Quomodo utrumque constat, Deum in die septimo requieuisse, et nunc usque operari.

21. Quapropter iustissima ratione compellimur indagare, si ualeamus, atque eloqui, quomodo utrumque sit uerum, et quod hic scriptum est, in septimo die requieuisse Deum ab operibus suis, que fecit; et quod in Euangelio dicit ipse, per quem facta sunt omnia, Pater meus usque nunc operatur, et ego operor . Eis enim hoc respondit, qui propter requiem Dei Scripture huius auctoritate antiquitus commendatum sabbatum, ab eo non obseruari querebantur.  Et dici quidem probabiliter potest, obseruandum sabbatum Iudeis fuisse preceptum in umbra futuri, que spiritualem requiem figuraret, quam Deus exemplo huius quietis sue fidelibus bona opera facientibus arcana significatione pollicebatur. Cuius quietis et ipse Dominus Christus, qui nonnisi quando uoluit passus est, etiam sepultura sua mysterium confirmauit. Ipso [1 1Kb] quippe die sabbati requieuit in sepulcro, eumque totum diem habuit sancte cuiusdam uacationis, posteaquam sexto die, id est parasceue, quam dicunt sextam sabbati, consummauit omnia opera sua, cum de illo que scripta sunt, in ipso crucis patibulo complerentur. Nam et hoc uerbo usus est quando ait: Consummatum est; et inclinato capite tradidit spiritum . Quid ergo mirum si Deus istum diem, quo erat Christus in sepultura quieturus, uolens etiam hoc modo prenuntiare, ab operibus suis in uno die requieuit, deinceps operaturus ordinem seculorum, ut et illud uere diceretur, Pater meus usque nunc operatur?



CAPUT XII.---Alia ratio conciliandi Scripturam de requie et de continua operatione Dei.

22. Potest etiam intelligi Deum requieuisse a condendis generibus creature, quia ultra iam non condidit aliqua genera noua: deinceps autem usque nunc et ultra operari eorumdem generum administrationem, que tunc instituta sunt; non ut ipso saltem die septimo potentia eius a celi et terre, omniumque rerum quas condiderat, gubernatione cessaret, alioquin continuo dilaberentur. Creatoris namque potentia, et omnipotentis atque omnitenentis uirtus, causa subsistendi est omni creature: que uirtus ab eis que creata sunt regendis, si aliquando cessaret, simul et illorum cessaret species, omnisque natura concideret. Neque enim, sicut structor edium cum fabricauerit, abscedit, atque illo cessante atque abscedente stat opus eius; ita mundus uel ictu oculi stare poterit, si ei Deus regimen sui subtraxerit.

23. Proinde et quod Dominus ait, Pater meus usque nunc operatur, continuationem quamdam operis eius, qua uniuersam creaturam continet atque administrat, ostendit. Aliter enim posset intelligi si diceret, Et nunc operatur, ubi non esset necesse ut operis continuationem acciperemus: aliter autem cogit intelligi cum ait, Usque nunc, ex illo scilicet quo cuncta cum conderet operatus est. Et quod scriptum est de sapientia eius, Pertingit a fine usque ad finem fortiter, et disponit omnia suauiter ; de qua item scriptum est, quod motus eius agilior celeriorque sit omnibus motibus : satis apparet recte intuentibus, hunc ipsum incomparabilem et ineffabilem, et si possit intelligi, stabilem motum suum, rebus eam prebere suauiter disponendis; quo utique subtracto, si ab hac operatione cessauerit, eas continuo perituras. Et illud quod ait Apostolus cum Deum Atheniensibus predicaret. In illo uiuimus, et mouemur et sumus , liquide cogitatum quantum humana mens ualet, adiuuat hanc sententiam, qua  credimus et dicimus Deum in iis que creauit, indesinenter operari. Neque enim tanquam substantia eius sic in illo sumus, quemadmodum dictum est, quod habeat uitam in semetipso : sed utique cum aliud simus quam ipse, non ob aliud in illo sumus, nisi quia id operatur, et hoc est opus eius, quo continet omnia, et quo eius sapientia pertendit a fine usque ad finem fortiter, et disponit omnia suauiter; per quam dispositionem in illo uiuimus, et mouemur, et sumus. Unde colligitur quod si hoc opus suum rebus subtraxerit, nec uiuemus, nec mouebimur, nec erimus. Claret igitur ne uno quidem die cessasse Deum ab opere regendi que creauit, ne motus suos naturales quibus aguntur atque uegetantur, ut omnino nature sint, et in eo quod sunt pro suo queque genere maneant, illico amitterent, et esse aliquid omnino desinerent, si eis subtraheretur motus ille Sapientie Dei, quo disponit omnia suauiter. Quapropter sic accipimus Deum requieuisse ab omnibus operibus suis que fecit, ut iam nouam naturam ulterius nullam conderet; non ut ea que condiderat, continere et gubernare cessaret. Unde et illud uerum est, quod in septimo die requieuit Deus; et illud, quod usque nunc operatur.



CAPUT XIII.---De Sabbati obseruatione. Sabbatum christianum.

24. Et opera quidem eius uidemus bona; quietem uero eius post bona opera nostra uidebimus. Ob quam significandam mandauit Hebreo populo unum diem obseruandum : quod tam carnaliter agebant, ut eo die salutem nostram Dominum uidentes operari criminarentur, ac si eis de opere Patris rectissime responderet, cum quo et ipse operabatur equaliter, non solum creature uniuerse administrationem, sed etiam ipsam nostram salutem. Iam uero tempore gratie reuelate, obseruatio illa sabbati, que unius diei uacatione figurabatur, ablata est ab obseruatione fidelium. In ea quippe gratia perpetuum sabbatum iam obseruat, qui spe future quietis operatur quidquid boni operatur, nec in ipsis bonis operibus suis, quasi habens bonum quod non acceperit, gloriatur: ita enim tanquam diem sabbati, hoc est Dominice cessationis in sepultura, suscipiens atque intelligens Baptismi sacramentum, quiescit a pristinis operibus suis; ut iam in nouitate uite ambulans , Deum in se operari cognoscat, qui simul et operatur, et quiescit, et creature prebens congruam gubernationem, et apud se habens eternam tranquillitatem.



CAPUT XIu.---Cur Deus sanctificauerit diem quietis sue.

25. Denique ipse nec cum creauit defessus, nec cum cessauit refectus est; sed nos uoluit per Scripturam suam ad quietis exhortari desiderium, intimando nobis eum diem se sanctificasse, in quo quieuit ab omnibus operibus suis. Nam nusquam omnium sex dierum quibus creata sunt omnia, legitur aliquid sanctificasse, nec ante ipsos sex dies ubi scriptum est, In principio fecit Deus celum et terram , additum est. Et sanctificauit: sed diem istum, in quo requieuit ab omnibus operibus suis que fecit, uoluit  sanctificare, tanquam et apud ipsum, qui nichil in opere suo laborat, plus quies quam operatio ualeat. Hoc quidem in hominibus Euangelium nobis intimat, ubi Saluator noster meliorem partem dicit Marie, quod sedens ad pedes eius requiescebat in uerbo eius, quam Marthe, quamuis propter obsequium quo ei ministrabat circa multa occupate, et licet bonum opus operantis . uerum hoc in Deo quomodo sit uel intelligatur, difficile dictum est, etiamsi cogitatu aliquantulum attingi potest, cur Deus sanctificauerit diem quietis sue, qui nullum sanctificauerit operis sui, nec ipsum sextum quo et hominem fecit, et cuncta perfecit. Ac primum ipsum requiescere Dei quale sit, cuius humane mentis acies assequi potest? Quod tamen nisi esset, hoc omnino ista Scriptura non poneret. Dicam sane quod sentio, hec duo indubitata preloquens, nec Deum, uelut post laborem desideratumue negotii sui finem, temporali quadam requie delectatum; nec has Litteras auctoritate tanta merito preminentes, frustra falsoque dixisse quod Deus ab omnibus operibus suis que fecit, in septimo die requieuerit, eaque causa eumdem diem sanctificauerit.



CAPUT Xu.---Soluitur questio superius proposita.

26. Nimirum ergo quia uitium est et infirmitas anime, ita suis operibus delectari, ut potius in eis, quam in se requiescat ab eis; cum procul dubio melius aliquid in illa sit quo ea facta sunt, quam ipsa que facta sunt: insinuatur nobis Deus per hanc Scripturam, qua dicitur requieuisse ab omnibus operibus suis que fecit, nullo opere suo sic delectatus, quasi faciendi eius eguerit, uel minor futurus nisi fecisset, uel beatior cum fecisset. Quia enim ex illo ita est quidquid ex illo est, ut ei debeat quod est, ipse autem nulli quod ex ipso est, debeat quod beatus est; se rebus quas fecit diligendo preposuit: non sanctificans diem quo ea facienda inchoauit, nec illum quo ea perfecit, ne illis uel faciendis uel factis auctum eius gaudium uideretur; sed eum quo ab ipsis in seipso requieuit. Et ipse quidem nunquam ista requie caruit, sed nobis eam per diem septimum ostendit: hinc etiam significans non percipi requiem suam nisi a perfectis, cum ad eam intimandam non deputauit diem, nisi qui perfectionem rerum omnium sequebatur. Nam qui semper est quietus, tunc nobis requieuit, cum se requieuisse monstrauit.



CAPUT XuI.---Dei requies ab operibus suis in septimo die.

27. Illud quoque attendendum est, quod Dei requiem, qua de seipso beatus est, nobis insinuari oportebat, ut intelligamus quomodo dicatur etiam requiescere in nobis; quod non dicitur, nisi cum in se requiem prestat et nobis. Requies igitur Dei recte intelligentibus ea est, qua nullius indiget bono: et ideo certa et nobis in illo est, quia et nos beatificamur bono quod ipse est, non ipse bono quod nos sumus. Nam et nos aliquod bonum ab illo sumus, qui fecit omnia bona ualde, in quibus fecit et nos. Porro alia res bona preter ipsum nulla est, quam ipse non fecit; ac per hoc nullo preter se alio  bono eget, qui bono quod fecit non eget. Hec est eius requies ab omnibus operibus suis que fecit. Quibus autem bonis laudabiliter non egeret, si nulla fecisset? Nam etiam sic dici posset nullis egens bonis, non a factis in seipso requiescendo, uerum omnino nulla faciendo. Sed bona facere si non posset, nulla esset potentia: si autem posset nec faceret, magna esset inuidentia. Quia ergo est omnipotens et bonus, omnia ualde bona fecit: quia uero seipso bono perfecte beatus est, a bonis que fecit, in seipso requieuit, ea scilicet requie a qua nunquam recessit. Sed si diceretur requieuisse a faciendis, nichil aliud quam non fecisse intelligeretur. Nisi autem diceretur requieuisse a factis, non eis egere que fecit minus commendaretur.

28. Quo itaque die hoc commendari oportuisset, nisi septimo? Quod sane intelligit quisquis senarii numeri perfectionem, de qua supra locuti sumus, perfectioni creature congruenter adhibitam recolit. Si enim senario numero perficienda fuerat creatura, sicuti perfecta est, eaque requies Dei erat nobis commendanda, qua demonstraretur nec perfectis beatificari creaturis; procul dubio dies erat in hac commendatione sanctificandus qui sequitur sextum, quo erigeremur ad hanc requiem concupiscendam, ut et nos in illo requiescamus.



CAPUT XuII.---Quies nostra in Deo.

29. Neque enim similitudo pia est, si uelimus ita similes esse Deo, ut et nos ab operibus nostris requiescamus in nobis, sicut ipse requieuit in se ab operibus suis. In quodam quippe incommutabili bono requiescere debemus, quod ille nobis est qui nos fecit. Hec erit igitur summa, minimeque superba, et uere pia requies nostra, ut sicut ipse requieuit ab omnibus operibus suis, quia non ei opera sua, sed ipse sibi bonum est, quo beatus est: ita et nos ab omnibus operibus, non tantum nostris, uerum etiam ipsius, nonnisi in illo requieturos nos esse speremus; idque desideremus post bona opera nostra, que in nobis agnoscimus illius potius esse quam nostra: ut etiam sic post bona opera sua ipse requiescat [1 1Kb] , cum post bona opera que ab illo iustificati fecerimus, in se nobis requiem prestat. Magnum est enim nobis ab illo exstitisse, sed maius erit in illo requieuisse. Sicut ipse non ideo beatus est, quia hec fecit; sed quia etiam factis non egens, in se potius quam in ipsis requieuit. Unde non operis, sed quietis diem sanctificauit; quia non hec faciendo, sed eis que fecit non egendo, se beatum intimauit.

30. Quid ergo tam humile ac facile effatu, et quid tam sublime atque arduum cogitatu, quam Deus requiescens ab omnibus operibus suis que fecit? Et ubi requiescens nisi in seipso, quia beatus nonnisi seipso? Quando, nisi semper? In diebus autem quibus rerum quas condidit consummatio narratur, et ab eis quietis Dei ordo distinguitur, quando, nisi in septimo die, qui earum sequitur perfectionem? A perfectis enim  requiescit, qui nec perfectis eget, quo beatior esse possit.



CAPUT XuIII.---Septimus dies cur mane habuerit, non uesperam.

31. Et quod apud illum quidem, quieti eius nec mane nec uespera est; quia nec aperitur initio, nec clauditur fine: perfectis autem operibus eius mane habet et uesperam non habet; perfecta quippe creatura habet quoddam initium sue conuersionis ad quietem Creatoris sui, sed illa non habet finem quasi terminum perfectionis sue, sicut ea que facta sunt. Ac per hoc requies Dei non ipsi Deo, sed rerum ab eo conditarum perfectioni inchoatur, ut in illo incipiat requiescere quod ab illo perficitur, et in eo habere mane; in suo enim genere tanquam uespera terminatum est: sed in Deo uesperam habere iam non potest, quia non erit aliquid illa perfectione perfectius.

32. In illis enim diebus quibus omnia creabantur, uesperam terminum condite creature; mane autem initium condende alterius accipiebamus. Ac per hoc quinti diei uespera terminus est condite quinto die creature: mane autem quod post ipsam uesperam factum est, initium est condende sexto die creature; qua condita tanquam eius terminus facta est uespera. Et quia nichil aliud condendum restiterat, ita post illam uesperam mane factum est, ut non esset initium condende alterius creature, sed initium quietis uniuerse creature in requie Creatoris. Neque enim celum et terra et omnia que in eis sunt, uniuersa scilicet spiritualis corporalisque creatura in seipsa manet; sed utique in illo de quo dictum est, In illo enim uiuimus, et mouemur, et sumus . Quia etsi unaqueque pars potest esse in toto cuius pars est; ipsum tamen totum non est nisi in illo a quo conditum est. Et ideo non absurde intelligitur sexto die completo post eius uesperam factum mane, non quo significaretur initium condende alterius creature, sicut in ceteris; sed quo significaretur initium manendi et quiescendi totius quod conditum est, in illius quiete qui condidit. Que quies Deo [1 1Kb] nec initium habet nec terminum: creature autem habet initium, sed non habet terminum; et ideo septimus dies eidem creature cepit a mane, sed nullo uespere terminatur.

33. Nam si in ceteris diebus uespera et mane talium temporum uices significant, qualia nunc per hec quotidiana spatia peraguntur; non uideo quid prohibuerit et septimum diem uespera, noctemque eiusdem mane concludere, ut similiter diceretur, Et facta est uespera, et factum est mane dies septimus: quando quidem et ipse unus est dierum, qui omnes septem sunt, quorum repetitione menses et anni et secula peraguntur; ut mane quod poneretur post uesperam septimi, hoc esset initium octaui diei, de quo iam deinceps silendum fuit, quia idem primus est ad quem reditur, a quo rursus hebdomadis series ordiatur [2 1Kb] .  Unde probabilius est istos quidem septem dies, illorum nominibus et numero, alios atque alios sibimet succedentes currendo temporalia peragere spatia: illos autem primos sex dies inexperta nobis atque inusitata specie in ipsis rerum conditionibus explicatos; in quibus et uespera et mane sicut ipsa lux et tenebre, id est dies et nox, non eam uicissitudinem prebuerunt, quam prebent isti per solis circuitus: quod certe de illis tribus fateri cogimur, qui ante condita luminaria commemorati atque numerati sunt.

34. Ac per hoc qualiscumque in eis uespera et mane fuerit, nullo modo tamen opinandum est, eo mane quod post sexti diei uesperam factum est, initium accepisse requiem Dei; ne temporale aliquod bonum illi eternitati et incommutabilitati accidisse uanitate temeraria suspicemur: sed illam quidem requiem Dei, qua in seipso requiescit, eoque bono beatus est quod ipse sibi est, nec initium eidem ipsi habere nec terminum; consummate autem creature habere initium, eamdem requiem Dei. Quoniam rei cuiusque perfectio, non tam in uniuerso cuius pars est, quam in eo a quo est, in quo et ipsum uniuersum est, pro sui generis modulo stabilitur ut quiescat, id est, ut sui momenti ordinem teneat. Ac per hoc ipsa uniuersitas creature, que sex diebus consummata est, aliud habet in sua natura [1 1Kb] , aliud in ordine quo in Deo est, non sicut Deus, sed tamen ita ut ei quies proprie stabilitatis non sit, nisi in illius quiete qui nichil preter se appetit, quo adepto requiescat. Et ideo dum ipse manet in se, quidquid ex illo est retorquet ad se; ut omnis creatura in se habeat nature sue terminum, quo non sit quod ipse est; in illo autem quietis locum, quo seruet quod ipsa est. Scio quod non proprie dixerim locum; nam proprie dicitur in spatiis que corporibus occupantur: sed quia et ipsa corpora non manent in loco, nisi quo sui ponderis tanquam appetitu perueniunt, ut eo comperto requiescant; ideo non incongruenter a corporalibus ad spiritualia uerbum transfertur, ut dicatur locus, cum res ipsa plurimum distet.

35. Initium ergo creature in quiete Creatoris illo mane significatum arbitror, quod factum est post uesperam sexti diei; non enim posset in illo nisi perfecta requiescere: proinde sexto die consummatis omnibus, factaque uespera, factum est et mane, quo inciperet consummata creatura in illo a quo facta est requiescere. Quo initio Deum in seipso requiescentem, ubi et ipsa requiescere posset inuenit, tanto stabilius atque firmius, quanto ipsa illius, non ille huius eguit ad quietem suam. Sed quoniam quidquid erit uniuersa creatura quibuslibet mutationibus suis, non utique nichil erit, ideo creatura uniuersa in Creatore suo semper manebit; ac per hoc post illud mane nulla deinde uespera fuit.

36. Hoc diximus [2 1Kb] , cur septimus dies, in quo requieuit  Deus ab omnibus operibus suis, mane habuerit post uesperam sexti, uesperam uero non habuerit.



CAPUT XIX.---Alia ratio qua intelligitur septimus dies habuisse mane sine uespera.

Est aliud quod de hac re magis proprie atque melius possit, quantum existimo, intelligi, sed aliquanto difficilius explicari; ut non creature, sed etiam sibi requies Dei septimo die [1 1Kb] mane habuerit sine uespera, id est initium sine termino. Si enim ita diceretur, Requieuit Deus in die septimo, nec adderetur, Ab omnibus operibus suis que fecit, frustra huius quietis initium quereremus. Non enim incipit Deus requiescere, cuius requies sine initio, sine termino sempiterna est. Sed quoniam ab omnibus operibus suis que fecit, eis non egendo, requieuit, intelligitur requies quidem Dei nec cepta nec terminata; requies autem eius ab omnibus operibus suis que fecit, ex eo cepta est ex quo illa perfecit. Neque enim operibus suis non egendo requieuisset, prius quam essent, quibus nec perfectis eguisset; et quia eis omnino nunquam eguit, nec ista beatitudo qua non eis eget, tanquam proficiendo perficietur, ideo septimo diei nulla uespera accessit.



CAPUT XX.---Dies septimus an creatus.

37. Sed plane queri potest, dignaque consideratione mouet, quomodo intelligatur in seipso Deus requieuisse ab omnibus operibus suis que fecit; cum scriptum sit, Et requieuit Deus in die septimo. Non enim dictum est, In seipso; sed, in die septimo. Quid est ergo dies septimus? utrum creatura est aliqua, an temporis tantummodo spatium? Sed etiam temporis spatium creature temporali concreatum est; ac per hoc et ipsum sine dubio creatura est. Neque enim ulla tempora uel sunt, uel esse potuerunt, uel poterunt, quorum Deus non sit creator: ac per hoc et istum septimum diem, si tempus est, quis creauit, nisi omnium temporum creator? Sed illi sex dies cum quibus uel in quibus creaturis creati sint, superior Scripture sancte sermo indicat. Quocirca in his diebus septem, quorum species nota nobis est, qui re quidem ipsa pretereunt, sed aliis succedentibus nomina sua quodammodo tradunt, ut illi sex dies nominentur; nouimus eorum primi quando creati sunt: septimum autem diem, qui nomine sabbati nuncupatur, quando Deus creauerit, non uidemus. In ipso quippe die non fecit aliquid, imo ab eis que sex diebus fecerat, in eodem septimo requieuit. Quomodo ergo requieuit in die quem non creauit? Aut quomodo eum post sex dies continuo creauit, cum sexto die consummauerit omnia que creauit, nec aliquid septimo die creauerit, sed in eo potius ab omnibus que creauerat, requieuerit? An unum tantummodo diem creauit Deus, ut eius repetitione multi, qui dicuntur dies, preterirent atque transcurrerent; nec opus erat ut septimum diem crearet, quia illius quem creauerat, septima repetitio hunc utique faciebat? Lucem quippe de qua scriptum est, Et dixit  Deus, Fiat lux; et facta est lux , discreuit a tenebris, eamque uocauit diem, et tenebras uocauit noctem. Tunc itaque Deus diem fecit, cuius repetitionem Scriptura appellat secundum diem, deinde tertium, et usque ad sextum, quo consummauit Deus opera sua: atque inde illius diei primitus creati septima repetitio septimi diei nomen accepit, in quo requieuit Deus. Ac per hoc nulla creatura est septimus dies, nisi eadem ipsa septies rediens, que condita est, quando uocauit Deus lucem diem, et tenebras uocauit noctem.



CAPUT XXI.---De luce que ante luminaria fuit ad uicissitudinem diei et noctis.

38. Rursus ergo ad eam questionem relabimur, de qua in primo libro exiisse uidebamur; ut item queramus quomodo circuire potuerit lux ad exhibendam diurnam nocturnamque uicissitudinem, non solum antequam celi luminaria, sed antequam ipsum celum quod firmamentum appellatum est, factum esset, antequam denique ulla species terre uel maris, que circuitum lucis admitteret, sequente nocte unde illa transisset. Cuius questionis difficultate compulsi, ausi sumus disceptationem nostram quasi ad hanc terminare sententiam, ut diceremus illam lucem que primitus facta est, conformationem esse creature spiritualis; noctem uero, adhuc formandam in reliquis operibus rerum materiem, que fuerat instituta, cum in principio fecit Deus celum et terram, antequam uerbo faceret diem [1 1Kb] . Sed nunc diei septimi consideratione commoniti, facilius est ut nos ignorare fateamur, quod remotum est a sensibus nostris, quonam modo lux illa que dies appellata est, uel circuitu suo, uel contractione et emissione, si corporalis est, uices diurnas nocturnasque peregerit, uel si spiritualis est, condendis creaturis omnibus presentata sit, suaque ipsa presentia diem, noctem uero absentia, uesperam initio absentie, mane initio presentie fecerit; quam ut in re aperta contra diuine Scripture uerba conemur, dicendo aliud esse diem septimum, quam illius diei quem fecit Deus septimam repetitionem. Alioquin aut non creauit Deus septimum diem, aut aliquid creauit post illos sex dies, id est ipsum diem septimum; falsumque erit quod scriptum est, in sexto die consummasse omnia opera sua, et in septimo requieuisse ab omnibus operibus suis. Quod utique quoniam falsum esse non potest, restat ut presentia lucis illius, quem diem Deus fecit, per omnia opera eius repetita sit, quoties dies nominatus est, et in ipso septimo in quo requieuit ab operibus suis.



CAPUT XXII.---Lux spiritualis quomodo diei et noctis uicissitudinem exhibuisse intelligitur.

39. Sed quoniam lux corporalis, antequam fieret celum, quod firmamentum uocatur, in quo etiam luminaria facta sunt, quo circuitu uel quo processu et recessu uices diei et noctis exhibere potuerit, non inuenimus; istam questionem relinquere non debemus sine aliqua nostre prolatione sententie: ut si lux illa que primitus creata est, non corporalis sed spiritualis est, sicut post tenebras facta est ubi intelligitur a  sua quadam informitate ad Creatorem conuersa atque formata; ita et post uesperam fiat mane, cum post cognitionem sue proprie nature, qua non est quod Deus, refert se ad laudandam lucem, quod ipse Deus est, cuius contemplatione formatur. Et quia cetere creature, que infra ipsam fiunt, sine cognitione eius non fiunt, propterea nimirum idem dies ubique repetitur, ut eius repetitione fiant tot dies, quoties distinguuntur rerum genera creatarum, perfectione senarii numeri terminanda: ut uespera primi diei sit etiam sui cognitio [1 1Kb] , non se esse quod Deus est; mane autem post hanc uesperam, quo concluditur dies unus, et inchoatur secundus, conuersio sit eius, qua id quod creata est, ad laudem referat Creatoris, et percipiat de uerbo Dei cognitionem creature que post ipsam fit, hoc est firmamenti: quod in eius cognitione fit prius cum dicitur, Et sic est factum; deinde in natura ipsius firmamenti, quod conditur, cum additur etiam postea, iam dicto, Et sic est factum, Et fecit Deus firmamentum. Deinde fit uespera illius lucis, cum ipsum firmamentum, non in uerbo Dei sicut ante, sed in ipsa eius natura cognoscit: que cognitio quoniam minor est, recte uespere nomine significatur. Post quam fit mane, quo concluditur secundus dies, et incipit tertius: in quo itidem mane conuersio est lucis huius, id est diei huius ad laudandum Deum, quod operatus sit firmamentum, et percipiendam de uerbo eius cognitionem creature, que condenda est post firmamentum. Ac per hoc cum dicit Deus, Congregetur aqua que est sub celo, in collectionem unam et appareat arida, cognoscit hoc illa lux in uerbo Dei quo id dicitur; et ideo sequitur, Et sic est factum, hoc est in eius cognitione ex uerbo Dei: deinde cum additur, Et congregata est aqua, etc. , cum iam dictum esset, Et sic factum est, in suo genere ipsa creatura fit; que item cum in suo genere facta cognoscitur ab ea luce, que iam in uerbo Dei faciendam cognouerat, fit tertio uespera: et inde hoc modo cetera usque ad mane post uesperam sexti diei.



CAPUT XXIII.---Cognitio rerum in uerbo Dei et in seipsis.

40. Multum quippe interest inter cognitionem rei cuiusque in uerbo Dei, et cognitionem eius in natura eius; ut illud merito ad diem pertineat, hoc ad uesperam. In comparatione enim lucis illius que in uerbo Dei conspicitur, omnis cognitio qua creaturam quamlibet in seipsa nouimus, non immerito nox dici potest: que rursus tantum differt ab errore uel ignorantia eorum qui nec ipsam creaturam sciunt, ut in eius comparatione non incongrue dicatur dies. Sicut ipsa uita fidelium que in hac carne atque in hoc seculo ducitur, in comparatione uite infidelis atque impie non irrationabiliter lux et dies appellatur, dicente Apostolo, Fuistis aliquando tenebre, nunc autem lux in Domino ; et illud, Abiiciamus opera tenebrarum, et induamus nos arma lucis; sicut in die honeste ambulemus : qui tamen  dies nisi rursus in comparatione illius diei quo equales Angelis facti uidebimus Deum sicuti est, ipse quoque nox esset; non hic prophetie lucerna indigeremus: unde apostolus Petrus dicit, Habemus certiorem propheticum sermonem, cui bene facitis intendentes sicut lucerne lucenti [1 1Kb] in obscuro loco, donec dies lucescat, et lucifer oriatur in cordibus uestris .



CAPUT XXIu.---Scientia Angelorum.

41. Quapropter cum sancti Angeli, quibus post resurrectionem cequabimur , si uiam  usque in finem tenuerimus, semper uideant faciem Dei, uerboque eius unigenito Filio sicut Patri equalis est perfruantur, in quibus prima omnium creata est sapientia; procul dubio uniuersam creaturam, in qua ipsi sunt principaliter conditi, in ipso uerbo Dei prius nouerunt, in quo sunt omnium, etiam que temporaliter facta sunt, eterne rationes, tanquam in eo per quod facta sunt omnia: ac deinde in ipsa creatura, quam sic nouerunt tanquam infra despicientes, eamque referentes ad illius laudem, in cuius incommutabili ueritate rationes secundum quas facta est, principaliter uident. Ibi ergo tanquam per diem, unde et concordissima unitas eorum eiusdem ueritatis participatione dies est primitus creatus; hic autem tanquam per uesperam: sed continuo fit mane , quia non remanet angelica scientia in eo quod creatum est, quin hoc continuo referat ad eius laudem atque caritatem [2 1Kb] , in quo id non factum esse, sed faciendum fuisse cognoscitur; in qua ueritate stando dies est. Nam si uel ad seipsam natura angelica conuerteretur, seque amplius delectaretur, quam illo cuius participatione beata est; intumescens superbia caderet, sicut diabolus: de quo suo loco loquendum est, cum de serpente hominis seductore sermo debitus flagitabitur.



CAPUT XXu.---Cur sex diebus non addatur nox.

42. Quia ergo Angeli creaturam in ea ipsa creatura sic sciunt, ut ei scientie electione ac dilectione preponant quod eam sciunt in ueritate, per quam facta sunt omnia, participes eius effecti; ideo per omnes sex dies non nominatur nox, sed post uesperam et mane dies unus: item post uesperam et mane dies secundus; deinde post uesperam et mane dies tertius: ac sic usque in mane sexti diei, unde incipit septimus quietis Dei, quamuis cum suis noctibus, dies tamen non noctes narrantur. Tunc enim nox ad diem pertinet, non dies ad noctem, cum sublimes et sancti Angeli id quod creaturam in ipsa creatura nouerunt, referunt ad illius honorem et amorem, in quo eternas rationes quibus creata est contemplantur; eaque concordissima contemplatione sunt unus dies, quem fecit Dominus, cui coniungetur Ecclesia de hac peregrinatione liberata, ut et nos exsultemus et iucundemur in eo .



CAPUT XXuI.---Numerus dierum quomodo accipiendus.


43. Huius ergo diei, cuius et uespera et mane secundum supra dictam rationem accipi potest, sexta repetitione consummata est uniuersa creatura; factumque est mane, quo finiretur sextus dies; et unde inciperet septimus uesperam non habiturus, quia Dei requies non est creatura: que cum per dies ceteros conderetur, aliter in seipsa facta cognoscebatur, quam in illo in cuius ueritate facienda uidebatur, cuius cognitionis quasi decolor species uesperam faciebat. Non itaque iam forma ipsius operis dies, et terminus uespera, et alterius operis initium mane, in hac rerum conditarum narratione debet intelligi; ne cogamur contra Scripturam dicere, preter sex dies conditam diei septimi creaturam, aut ipsum diem septimum nullam esse creaturam: sed dies ille quem fecit Deus, per opera eius ipse repetitur, non circuitu corporali, sed cognitione spirituali, cum beata illa societas Angelorum et primitus contemplatur in uerbo Dei, quo dicit Deus, Fiat; atque ideo prius in eius cognitione fit, cum dicitur, Et sic est factum; et postea rem ipsam factam, in ea ipsa cognoscit, quod significatur facta uespera; et eam deinde cognitionem rei facte ad illius ueritatis laudem refert, ubi rationem uiderat faciende, quod significatur facto mane. Ac sic per omnes illos dies unus est dies, non istorum dierum consuetudine intelligendus, quos uidemus solis circuitu determinari atque numerari; sed alio quodam modo, a quo et illi tres dies, qui ante conditionem istorum luminarium commemorati sunt, alieni esse non possunt. Is enim modus non usque ad diem quartum, ut inde iam istos usitatos cogitaremus, sed usque ad sextum septimumque perductus est; ut longe aliter accipiendus sit dies et nox, inter que duo diuisit Deus, et aliter iste dies et nox, inter que dixit ut diuidant luminaria que creauit, cum ait, Et diuidant inter diem et noctem . Tunc enim hunc diem condidit, cum condidit solem, cuius presentia eumdem exhibet diem: ille autem dies primitus conditus iam triduum peregerat, cum hec luminaria illius diei quarta repetitione creata sunt.



CAPUT XXuII.---Usitati dies hebdomade longe dispares septem diebus Geneseos.

44. Quapropter quod illum diem uel illos dies, qui eius repetitione numerati sunt, in hac nostra mortalitate terrena experiri ac sentire non possumus, et si quid ad eos intelligendos conari possumus, non debemus temerariam precipitare sententiam, tanquam de his aliud sentiri congruentius probabiliusque non possit; istos septem dies, qui pro illis agunt hebdomadam, cuius cursu et recursu tempora rapiuntur, in qua dies unus est a solis ortu usque in ortum circuitus, sic illorum uicem quamdam exhibere credamus, ut non eos illis similes, sed multum impares minime dubitemus.



CAPUT XXuIII.---Interpretatio data de luce et die spirituali non existimetur impropria et figurata.

45. Nec quisquam arbitretur, illud quod dixi de  luce spirituali, et de condito die spirituali et angelica creatura, et de contemplatione quam habet in uerbo Dei, et de cognitione qua in seipsa creatura cognoscitur, eiusque relatione ad laudem incommutabilis ueritatis, ubi prius ratio uidebatur rei faciende, que cognita est facta; non iam proprie, sed quasi figurate atque allegorice conuenire ad intelligendum diem et uesperam et mane: sed aliter quidem quam in hac consuetudine quotidiane lucis huius et corporalis; non tamen tanquam hic proprie, ibi figurate. Ubi enim melior et certior lux, ibi uerior etiam dies: cur ergo non et uerior uespera et uerius mane? Nam si in istis diebus habet quamdam declinationem suam lux in occasum, quam uespere nomine nuncupamus, et ad ortum iterum reditum, quod mane dicimus; cur et illic uesperam non dicamus, cum a contemplatione Creatoris creatura despicitur [1 1Kb] , et mane cum a cognitione creature in laudem Creatoris assurgitur? Neque enim et Christus sic dicitur lux , quomodo dicitur lapis ; sed illud proprie, hoc utique figurate. Quisquis ergo non eam quam pro nostro modulo uel indagare uel putare potuimus, sed aliam requirit in illorum dierum enumeratione sententiam, que non in prophetia figurate, sed in hac creaturarum conditione proprie meliusque possit intelligi; querat, et diuinitus adiutus inueniat. Fieri enim potest ut etiam ego aliam his diuine Scripture uerbis congruentiorem fortassis inueniam. Neque enim ita hanc confirmo, ut aliam que preponenda sit, inueniri non posse contendam, sicut confirmo requiem Dei Scripturam sanctam, non quasi post lassitudinem uel cure molestiam, nobis insinuare uoluisse.



CAPUT XXIX.---In angelica cognitione dies, uespera et mane.

46. Quamobrem potest aliquis fortasse mecum disputando certare, ut dicat sublimium celorum Angelos non alternatim contueri, primo rationes creaturarum incommutabiliter in uerbi Dei incommutabili ueritate, ac deinde ipsas creaturas, et tertio earum etiam in seipsis cognitionem ad laudem referre Creatoris; sed eorum mentem mirabili facilitate hec omnia simul posse. Numquid tamen dicet, aut si quisquam dixerit audiendus est, illam celestem in Angelorum millibus ciuitatem, aut non contemplari Creatoris eternitatem, aut mutabilitatem ignorare creature, aut ex eius quoque inferiore quadam cognitione non laudare Creatorem? Simul hoc totum possint, simul hoc totum faciant; possunt tamen et faciunt. Simul ergo habent et diem, et uesperam, et mane.



CAPUT XXX.---Nihilo ignobilior angelica scientia, licet in hac sit uespera et mane.

47. Neque enim uerendum est ne forte qui est idoneus iam illa sentire, ideo non putet hoc ibi posse fieri, quia in his diebus, qui solis huius circuitu peraguntur, fieri non potest. Et hoc quidem non potest eisdem partibus terre: uniuersum autem mundum  quis non uideat, si attendere uelit, et diem ubi sol est, et noctem ubi non est, et uesperam unde discedit, et mane quo accedit, simul habere? Sed nos plane in terris hec omnia simul habere non possumus: nec ideo tamen istam terrenam conditionem lucisque corporee temporalem localemque circuitum illi patrie spirituali cequare debemus, ubi semper est dies in contemplatione incommutabilis ueritatis, semper uespera in cognitione in seipsa creature, semper mane etiam ex hac cognitione in laude Creatoris. Quia non ibi abscessu lucis superioris, sed inferioris cognitionis distinctione fit uespera; nec mane tanquam nocti ignorantie scientia matutina succedat, sed quod uespertinam etiam cognitionem in gloriam conditoris attollat. Denique et ille, nocte non nominata, uespere, inquit, et mane, et meridie enarrabo et annuntiabo; et exaudies uocem meam : hic fortasse per temporum uices, sed tamen, quantum puto, significans quid sine temporum uicibus ageretur in patria, cui eius peregrinatio suspirabat.



CAPUT XXXI.---Initio creationis rerum quomodo non simul dies, uespera et mane in angelica cognitione.

48. Sed numquid si iam nunc simul ista omnia gerit atque habet angelica illa societas et unitas diei, quem primitus condidit Deus, tunc etiam cum hec conderentur simul hec habuit? Nonne per omnes sex dies, cum ea que per singulos Deo condere placuit, conderentur, primo hec accipiebat in uerbo Dei, ut in eius notitia primitus fierent, cum dicebatur, Et sic est factum; deinde cum facta essent, in sua propria natura qua sunt, Deoque placuissent quia bona sunt, tunc itidem ea cognoscebat alia quadam inferiore cognitione, que nomine uespere significata est; ac deinde facta uespera fiebat mane, cum de suo Deus opere laudaretur, et alterius creature que deinceps facienda erat, ex Dei uerbo notitia, priusquam fieret, acciperetur? Non ergo tunc simul omnia, et dies et uespera et mane; sed singillatim, per ordinem quem Scriptura commemorat.



CAPUT XXXII.---Si tunc ista omnia simul in Angelorum scientia, saltem non sine quodam ordine fuerunt.

49. An etiam tunc simul omnia, quia non secundum temporum moras, sicut fiunt dies isti, cum oritur et occidit sol, et in locum suum redit, ut rursus oriatur; sed secundum potentiam spiritualem mentis angelice, cuncta que uoluerit simul notitia facillima comprehendentem? Nec ideo tamen sine ordine, quo apparet connexio precedentium sequentiumque causarum. Neque enim cognitio fieri potest, nisi cognoscenda precedant; que item priora sunt in uerbo, per quod facta sunt omnia, quam in iis que facta sunt omnibus. Mens itaque humana prius hec que facta sunt, per sensus corporis experitur, eorumque notitiam pro infirmitatis humane modulo capit: et deinde querit eorum causas, si quo modo possit ad eas peruenire principaliter atque incommutabiliter manentes in uerbo Dei, ac sic inuisibilia eius, per ea  que facta sunt, intellecta conspicere . Quod quanta tarditate ac difficultate agat, et quanta temporis mora propter corpus corruptibile quod aggrauat animam , etiam que feruentissimo studio rapitur ut instanter ac perseueranter hoc agat, quis ignorat? Mens uero angelica pura caritate inherens uerbo Dei, posteaquam illo ordine creata est, ut precederet cetera, prius ea uidit in uerbo Dei facienda, quam facta sunt; ac sic prius in eius fiebant cognitione, cum Deus dicebat ut fierent, quam in sua propria natura: que itidem facta in eis ipsis etiam cognouit, minore utique notitia, que uespera dicta est. Quam notitiam sane precedebant que fiebant; quia precedit cognitionem quidquid cognosci potest. Nisi enim prius sit quod cognoscatur, cognosci non potest. Post hoc si eo modo sibi placeret, ut amplius seipsa quam Creatore suo delectaretur, non fieret mane, id est non de sua cognitione in laudem Creatoris assurgeret. Cum uero factum est mane [1 1Kb] , faciendum erat aliud et cognoscendum Deo dicente, Fiat; ut prius itidem fieret in cognitione mentis angelice, et posset rursus dici, Et sic est factum; ac deinde in natura propria, ubi subsequente uespera nosceretur.

50. Ac per hoc etiamsi nulla hic morarum temporalium sint interualla, precessit tamen ratio condende creature in uerbo Dei, cum dixit, Fiat lux; et secuta est ipsa lux qua angelica mens formata est, atque in sua natura facta est, non autem alibi sequebatur ut fieret: et ideo non prius dictum est, Et sic est factum, et postea dictum, Et fecit Deus lucem; sed continuo post uerbum Dei facta est lux, adhesitque creanti luci lux creata, uidens illam et se in illa, id est rationem qua facta est. uidit etiam se in se, id est, distante [2 1Kb] quod factum est ab eo qui fecit. Et ideo cum placuisset Deo factum, uidenti quia bonum est, et diuisa esset lux a tenebris, et uocata lux dies, et tenebre nox; facta est et uespera: quia necessaria erat et ista cognitio, qua distingueretur a Creatore creatura, aliter in seipsa cognita quam in illo; atque inde mane ad aliud precognoscendum, quod fuerat uerbo Dei faciendum, prius in cognitione mentis angelice, deinde in natura ipsius firmamenti. Et ideo dixit Deus, Fiat firmamentum; et sic est factum, in cognitione creature spiritualis, hoc priusquam fieret in eo ipso prenoscentis. Deinde fecit Deus firmamentum; iam utique ipsam firmamenti naturam, cuius minor esset tanquam uespertina cognitio: ac sic usque ad omnium operum finem, et usque ad requiem Dei, que non habet uesperam, quia non est facta sicut creatura, ut posset etiam ipsius geminari cognitio, tanquam prior et maior in uerbo Dei sicut in die, et posterior ac minor in seipsa sicut in uespera.



CAPUT XXXIII.---An simul omnia, an per interualla dierum condita fuerint.

51. Sed si omnia mens simul angelica potest, que singillatim per ordinem connexarum causarum sermo  distinguit; numquid etiam que fiebant, uelut ipsum firmamentum, uelut aquarum congregatio, speciesque terrarum nudata, uelut fruticum et arborum germinatio, luminarium et siderum conformatio, aquatilia terrestriaque animantia simul omnia facta sunt? annon potius per interualla temporum secundum prefinitos dies? An forte non sicut ea secundum motus eorum naturales nunc experimur, ita etiam cum primitus instituta sunt cogitare debemus; sed secundum mirabilem atque ineffabilem uirtutem Sapientie Dei, que attingit a fine usque ad finem fortiter, et disponit omnia suauiter ? Neque enim et ipsa gradibus attingit, aut tanquam gressibus peruenit. Quapropter quam facilis ei efficacissimus motus est, tam facile Deus condidit omnia; quoniam per illam sunt condita: ut hoc quod nunc uidemus temporalibus interuallis ea moueri ad peragenda que suo cuique generi competunt, ex illis insitis rationibus ueniat, quas tanquam seminaliter sparsit Deus in ictu condendi, cum dixit, et facta sunt; mandauit, et creata sunt .

52. Non itaque tarde institutum est, ut essent tarda que tarda sunt; nec ea mora condita sunt secula, qua transcurrunt. Hos enim numeros tempora peragunt, quos cum crearentur, non temporaliter acceperunt. Alioquin si rerum naturales motiones, dierumque istorum, quos nouimus, usitata spatia, cum hec primitus uerbo Dei facta sunt, cogitemus; non uno die opus erat, sed pluribus, ut ea que radicibus pullulant, terramque uestiunt, subter primitus germinarent; deinde certo numero dierum pro suo queque genere in auras erumperent, etiam si hoc usque fieret, quod de creata natura eorum die uno, id est tertio, factum Scriptura narrauit. Deinde quot diebus opus erat, ut aues uolarent, si a suis primordiis existentes, ad plumas et pennas per nature sue numeros peruenerunt? An forte oua tantum creata erant, cum quinto die dictum est quod eiecerint aque omne uolatile pennatum secundum suum genus? Aut si propterea recte hoc dici potuit, quia in illo humore ouorum iam erant omnia, que per numeros certos dierum coalescunt, et explicantur quodammodo, quia inerant iam ipse numerose rationes incorporaliter corporeis rebus intexte; cur non et ante oua idipsum recte dici potuerit, cum iam eedem rationes in elemento humido fierent, quibus alites per temporales sui cuiusque generis moras oriri et perfici possent? De quo enim Creatore Scriptura ista narrauit, quod sex diebus consummauerit omnia opera sua, de illo alibi non utique dissonanter scriptum est, quod creauerit omnia simul . Ac per hoc et istos dies sex uel septem, uel potius unum sexies septiesue repetitum simul fecit, qui fecit omnia simul. Quid ergo opus erat sex dies tam distincte dispositeque narrari? Quia scilicet ii qui non possunt uidere quod dictum est, Creauit omnia simul, nisi cum eis sermo tardius incedat; ad id quo eos ducit, peruenire non possunt.



CAPUT XXXIu.---Omnia et simul facta, et nichilominus per sex dies facta.


53. Quomodo ergo dicimus sexies repetitam lucis illius presentiam per angelicam cognitionem a uespera ad mane; cum ipsa tria simul, id est et diem et uesperam et mane, semel ei habere suffecerit: cum simul uniuersam creaturam, sicut simul facta est, et in primis atque incommutabilibus rationibus, per quas condita est, contemplaretur propter diem, et in eius ipsius natura cognosceret propter uesperam, et Creatorem ex ipsa etiam inferiore cognitione propter mane laudaret? Aut quomodo precedebat mane, ut in uerbo cognosceret quid esset Deo postea faciendum, idipsum etiam consequenter uespere cognitura, si prius et posterius nichil factum est, quia simul omnia facta sunt? Imo uero et prius atque posterius per sex dies que commemorata sunt facta sunt, et simul omnia facta sunt: quia et hec Scriptura, que per memoratos dies narrat opera Dei, et illa que simul eum dicit fecisse omnia, uerax est; et utraque una est, quia uno Spiritu ueritatis inspirante conscripta est.

54. Sed in his rebus, in quibus quid prius sit uel posterius, interualla temporum non demonstrant, quamuis utrumque dici possit, id est simul, et prius et posterius, facilius tamen intelligitur quod dicitur simul, quam quod prius atque posterius: uelut cum solem intuemur orientem, certe manifestum est quod ad eum acies nostra peruenire non posset, nisi transiret totum eris celique spatium, quod inter nos et ipsum est; hoc autem cuius longinquitatis sit, quis estimare sufficiat? Nec utique perueniret eadem acies uel radius oculorum nostrorum ad transeundum erem qui est super mare, nisi prius transisset eum qui est super terram, in qualibet mediterranea regione simus, ab eo loco ubi sumus usque ad littus maris. Deinde si ad eamdem lineam contuitus nostri adhuc post mare terre adiacent, eum quoque erem qui super illas transmarinas terras est, transire acies nostra non potest, nisi prius peracto spatio eris illius qui super mare quod prius occurrit, extenditur. Faciamus iam post illas transmarinas terras nonnisi Oceanum remanere; numquid et erem qui super Oceanum diffunditur, potest transire acies nostra, nisi prius transierit quidquid eris citra Oceanum supra terram est? Oceani autem magnitudo incomparabilis perhibetur; sed quantacumque sit, prius oportet erem qui supra est, transeant radii nostrorum oculorum; et postea quidquid ultra est; tum demum ad solem perueniant, quem uidemus. Num igitur quia toties hic diximus, Prius, et postea, ideo non simul omnia uno ictu transit noster obtutus? Si enim clausis oculis faciem contra uisuri solem ponamus, nonne mox ut eos aperuerimus, ibi potius aciem nostram nos inuenisse, quam illuc eam perduxisse putabimus;  ita ut nec ipsi oculi prius aperti fuisse uideantur, quam illa quo intenderat peruenisse [1 1Kb] ? Et certe iste corporee lucis est radius, emicans ex oculis nostris, et tam longe posita tanta celeritate contingens, ut estimari compararique non possit. Nempe hic et illa omnia tam ampla immensaque spatia simul uno ictu transiri manifestum est, et quod prius posteriusque transeatur, nichilo minus certum est.

55. Merito resurrectionis nostre celeritatem cum exprimere uellet Apostolus, in ictu oculi dixit fieri . Neque enim aliquid in rerum corporearum motibus uel ictibus potest celerius inueniri. Quod si oculorum carnalium acies celeritate tantum potest, quid mentis acies uel humane? quanto magis angelice? Quid iam de ipsius summe Dei Sapientie celeritate dicatur, que attingit ubique propter suam munditiem, et nichil inquinatum in eam incurrit ? In his ergo que simul facta sunt, nemo uidet quid prius posteriusue fieri debuerit, nisi in illa Sapientia, per quam facta sunt omnia per ordinem simul.



CAPUT XXXu.---Conclusio de diebus Geneseos.

56. Dies ergo ille quem Deus primitus fecit, si spiritualis rationalisque creatura est, id est Angelorum supercelestium atque uirtutum, presentatus est omnibus operibus Dei hoc ordine presentie, quo ordine scientie [2 1Kb] , qua et in uerbo Dei facienda prenosceret, et in creatura facta cognosceret, non per interuallorum temporalium moras, sed prius et posterius habens in connexione creaturarum, in efficacia uero Creatoris omnia simul. Sic enim fecit que futura essent, ut non temporaliter faceret temporalia, sed ab eo facta currerent tempora. Ac per hoc isti dies septem, quos lux corporis celestis circumeundo explicat atque replicat, secundum quamdam umbram significationis admonent nos querere illos dies, in quibus lux creata spiritualis omnibus operibus Dei per senariam numeri perfectionem presentari potuerit; atque inde septimam [3 1Kb] requiem Dei mane habere, et uesperam non habere: ut non sit hoc Deo requieuisse in die septimo, tanquam ipso die septimo eguerit ad requiem suam; sed quod in conspectu Angelorum suorum requieuerit ab omnibus operibus suis que fecit, non utique nisi in seipso, qui factus non est; id est, ut creatura eius angelica, que cognoscendis omnibus operibus eius in ipso et in illis, tanquam dies cum uespera presentata est, nichil post omnia ualde bona opera eius melius cognosceret, quam illum ab omnibus in seipso requiescere, nullo eorum egentem quo sit beatior.



LIBER QUINTUS. De eo quod scriptum est in cap. 2 Geneseos, uers. 4: Hic est liber creature celi, etc., usque ad illud, uers. 6: Fons autem ascendebat de terra, etc.



CAPUT PRIMUM.---Sex uel septem Genesis dies unius diei repetitione numerari potuisse.

1. Hic est liber creature celi et terre, cum factus est dies, fecit Deus celum et terram, et omne uiride agri, antequam esset super terram, et omne fenum agri, antequam exortum est. Non enim pluerat super terram Deus: et homo non erat qui operaretur terram. Fons autem ascendebat de terra, et irrigabat omnem faciem terre. Nunc certe firmior fit illa sententia qua intelligitur unum diem fecisse Deum, unde iam illi sex uel septem dies unius huius repetitione numerari potuerint; quandoquidem apertius sancta Scriptura iam dicit, concludens quodammodo cuncta que ab initio usque ad hunc locum dixerat, atque infert, Hic est liber creature uel facture celi et terre, cum factus est dies. Neque enim quisquam dicturus est celum et terram hic ita commemorata, sicut dictum erat antequam conditus insinuaretur dies, In principio fecit Deus celum et terram . Illud enim si eo modo intelligitur, ut aliquid Deus fecerit sine die, priusquam faceret diem, qua ratione id possit accipi, suo loco dixi, quod dicendum putaui, nulli intercludens melius intelligendi licentiam. Nunc autem, Hic est, inquit, liber creature celi et terre, cum factus est dies: satis, ut opinor, ostendens, non hic se ita commemorasse celum et terram, sicut in principio antequam feret dies, cum tenebre essent super abyssum; sed quomodo factum est celum et terra, cum factus est dies, id est iam formatis atque distinctis partibus et generibus rerum, quibus uniuersa creatura disposita atque composita reddit hanc speciem que mundus uocatur.

2. Illud hic ergo celum commemoratum est, quod cum creasset Deus, firmamentum uocauit, cum omnibus que in illo sunt; et ea terra, que cum abysso imum obtinet locum, cum omnibus que in ea sunt. Sequitur enim et adiungit, Fecit Deus celum et terram; ut celi et terre nomine et premisso antequam factum diem commemoraret, et repetito cum commemorasset, non sinat suspicari, ita se nunc celum et terram nominasse, sicut in principio antequam esset creatus dies. Sic enim uerba contexuit, Hic est liber creature celi et terre, cum factus est dies, fecit Deus celum et terram: ut si quisquam uelit sic intelligere quod superius positum est, liber creature celi et terre, quemadmodum dictum est, In principio fecit Deus celum et terram, priusquam conderet diem, quia prius et hic commemorata sunt celum et terra, et postea factus dies; corrigatur subsequentibus uerbis: quia et post commemoratum factum diem, rursus celi et terre nomen adiunctum est.

3. Quamquam et hoc quod positum est, cum, et sic adiunctum, factus est dies, cuiuis contentioso extorqueat  alium esse intellectum non posse. Si enim ita esset interpositum, ut diceretur. Hic est liber creature celi et terre, factus est dies, fecit Deus celum et terram; quisquam forte arbitraretur librum creature celi et terre sic appellatum, quomodo appellatum est in principio celum et terra, ante conditum diem; ac deinde subiunctum, factus est dies, sicut ibi postea narratum est, quod Deus fecerit diem: inde continuo rursus dictum, Fecit Deus celum et terram, tanquam sic iam quemadmodum hec facta sunt post conditum diem. Sed quia ita interpositum est ut diceretur, cum factus est dies; siue hoc superioribus uerbis connectas, ut sit una sententia, Hic est liber creature celi et terre cum factus est dies; siue inferioribus, ut item hoc modo sit plena sententia, Cum factus est dies, fecit Deus celum et terram: procul dubio cogit eo modo se intelligi celum et terram commemorasse, quomodo facta sunt, cum factus est dies. Deinde cum dictum esset, Fecit Deus celum et terram; additum est, et omne uiride agri: que certe manifestum est tertio die facta. Unde liquidius apparet eumdem illum esse unum diem quem fecit Deus, quo repetito, factus est et secundus, et tertius, et ceteri usque ad septimum diem.



CAPUT II.---uiride agri cur additum.

4. Cum autem nomine celi et terre, usitato more Scripturarum, nunc uniuersam creaturam uoluerit accipi, queri potest cur addiderit, et omne uiride agri; quod mihi uidetur ideo posuisse, ut significantius intimaret quem diem commendauerit, quod ait, cum factus est dies. Cito enim quisquam putaret hunc diem lucis corporee commendatum, quo circumeunte nobis uicissitudo diurni nocturnique temporis exhibetur. Sed cum creaturarum conditarum ordinem recolimus, et inuenimus omne uiride agri tertio die creatum, antequam sol fieret, qui quarto die factus est, cuius presentia dies iste quotidianus usitatusque peragitur; quando andimus, Cum factus est dies, fecit Deus celum et terram, et omne uiride agri; admonemur de ipso die cogitare, quem siue corporalem nescio qua luce nobis incognita, siue spiritualem in societate unitatis angelice, non tamen talem qualem hic nouimus, intellectu uestigare conemur.



CAPUT III.---Ex narrationis ordine intelligitur omnia simul creata fuisse.

5. Illud etiam non ab re fuerit intueri, quod cum posset dicere, Hic est liber creature celi et terre, cum fecit Deus celum et terram; ut in celo et terra intelligeremus quidquid in eis est, sicut loqui diuina Scriptura consueuit, ut nomine celi et terre sepissime, interdum addito et maris, uniuersam insinuet creaturam, aliquando adiungens et dicens. Et que sunt in eis : ut quidquid horum diceret,  ibi intelligeremus et diem, siue quem primitus condidit, siue istum quem presentia solis fecit: non ita dixit, sed interposuit diem, dicens, Cum factus est dies. Nec ita locutus est ut diceret, Hic est liber creature diei et celi et terre; tanquam hoc ordine, quo facta narrantur: nec ita, Hic est liber creature celi et terre, cum factus est dies et celum et terra, cum fecit Deus celum et terram, et omne uiride agri: nec ita, Hic est liber creature celi et terre, cum fecit Deus diem, et celum et terram, et omne uiride agri: hos enim magis locutionis modos loquendi consuetudo poscebat. Sed ait, Hic est liber creature celi et terre, cum factus est dies, fecit Deus celum et terram, et omne uiride agri: tanquam illud insinuans, cum factus est dies, tunc fecisse Deum celum et terram, et omne uiride agri.

6. Porro autem superior narratio factum diem primitus indicat, eumque unum diem deputat; post quem secundum annumerat, quo factum est firmamentum; et tertium, quo species terre marisque digeste sunt, et lignum atque herbam terra produxit. An forte hoc illud est, quod in libro superiore moliebamur ostendere, simul Deum fecisse omnia, quandoquidem narrationis illa contextio, cum sex dierum ordine creata cuncta et consummata memorasset, nunc ad unum diem omnia rediguntur nomine celi et terre, adiuncto etiam fruticum genere? Nimirum propter quod supra dixi, ut si fortassis ex hac nostra consuetudine intelligeretur dies, corrigeretur lector, cum recoleret uiride agri ante istum solarem diem Deum dixisse ut terra produceret. Ita iam non ex alio Scripture sancte libro profertur testimonium quod omnia simul Deus creauerit ; sed uicina testificatio pagine consequentis ex hac re nos admonet, dicens, Cum factus est dies, fecit Deus celum et terram, et omne uiride agri: ut istum diem et septies intelligas repetitum, ut fierent septem dies; et cum audis tunc facta omnia, cum factus est dies, illam senariam uel septenariam repetitionem sine interuallis morarum spatiorumque temporalium factam, si possis, apprehendas; si nondum possis, hec relinquas conspicienda ualentibus: tu autem cum Scriptura non deserente infirmitatem tuam, et materno incessu tecum tardius ambulante proficias; que sic loquitur, ut altitudine superbos irrideat, profunditate attentos terreat, ueritate magnos pascat [1 1Kb] , affabilitate paruulos nutriat.



CAPUT Iu.---Cur fenum antequam exoriretur factum fuisse dicitur.

7. Quid sibi ergo uult etiam quod sequitur: nam ita sermo contexitur, Cum factus est dies, fecit Deus celum et terram, et omne uiride agri, antequam esset super terram, et omne fenum agri, antequam exortum est? Quid est hoc? Nonne querendum est ubi ea fecerit, antequam essent super terram, et antequam exorta sunt? Quis enim non procliuius crederet, tunc ea Deum fecisse, cum exorta sunt, non antequam exorta sunt, nisi admoneretur hoc diuino eloquio, ista  Deum fecisse antequam exorirentur, ut si ubi facta sint, inuenire non possit, credat tamen ante facta quam exorta, quisquis huic Scripture pie credit; impie quippe non credit.

8. Quid ergo dicemus? An quod nonnulli putauerunt, in ipso uerbo Dei facta omnia, antequam exorirentur in terra? Sed si hoc modo facta sunt, non cum factus est dies, sed antequam fieret dies, facta sunt: aperte autem Scriptura dicit, Cum factus est dies, fecit Deus celum et terram, et omne uiride agri antequam esset super terram, et omne fenum antequam exoriretur. Si ergo cum factus est dies, non utique antequam fieret dies: ac per hoc non in uerbo, quod Patri ceternum est antequam dies, antequam omnino aliquid fieret; sed cum factus est dies. Nam illa que in uerbo Dei ante omnem creaturam sunt, non utique facta sunt [1 1Kb] : hec autem facta sunt, cum factus est dies, sicut Scripture uerba declarant; sed tamen antequam essent super terram, antequam exorirentur; quod de uiridibus et feno agri dictum est.

9. Ubi ergo? An in ipsa terra causaliter et rationaliter; sicut in seminibus iam sunt omnia, antequam euoluant quodammodo, atque explicent incrementa et species suas per numeros temporum? Sed ista semina, que uidemus, iam super terram sunt, iam exorta sunt: annon erant super terram, sed infra terram; et ideo antequam exorta sunt, facta sunt, quia tunc exorta sunt, cum semina germinarunt, et accessu incrementorum in auras eruperunt, quod per moras temporum nunc fieri uidemus suo cuique generi distributas? Num ergo semina tunc facta sunt, cum factus est dies, et in ipsis erat omne uiride agri, et omne fenum, nondum ea specie qua sunt super terram iam exorta, sed ea ui qua sunt in rationibus seminum? Semina ergo primum terra produxit? Sed non ita Scriptura loquebatur, cum diceret, Et produxit terra herbam pabuli, uel herbam feni, seminantem [2 1Kb] semen secundum genus, et secundum similitudinem; et lignum fructuosum faciens fructum, cuius semen suum in se secundum genus super terram. His enim uerbis magis apparet semina esse orta ex herbis et lignis; non autem illa ex seminibus, sed ex terra: presertim quia et ipsa uerba Dei sic se habent. Non enim ait, Germinent semina in terra herbam feni, et lignum fructuosum; sed ait, Germinet terra herbam feni seminantem semen; ut semen ex herba, non herbam insinuaret ex semine. Et sic est factum, et produxit terra ; id est, prius sic est factum in cognitione illius diei, et produxit terra iam, ut hoc fieret etiam in ipsa creatura, que condita est.

10. Quomodo ergo antequam essent super terram, et antequam exorirentur: quasi aliud eis fuerit fieri cum celo et terra, quando factus est dies ille inusitatus atque incognitus nobis, quem primum Deus fecit; aliud autem exoriri super terram, quod non fit nisi per hos dies, quos circuitus solis facit per temporum moras suo cuique generi accommodatas? Quod  si ita est, diesque ille societas atque unitas super celestium Angelorum atque uirtutum est; procul dubio longe aliter nota est Angelis creatura Dei, aliter nobis: excepto quod eam in uerbo Dei nouerunt, per quod facta sunt omnia; etiam in seipsa dico longe aliter notam eis esse quam nobis. Illis enim primordialiter, ut ita dicam, uel originaliter, sicut eam Deus primitus condidit, et post eam conditionem a suis operibus requieuit, non condendo aliquid amplius: nobis autem secundum rerum antea conditarum administrationem, iam per ordines temporum, secundum quam Deus iam illis rebus per senariam perfectionem consummatis, usque modo operatur.

11. Causaliter ergo tunc dictum est produxisse terram herbam et lignum, id est producendi accepisse uirtutem. In ea quippe iam tanquam in radicibus, ut ita dixerim, temporum facta erant, que per tempora futura erant. Nam utique postea plantauit Deus paradisum iuxta orientem, et eiecit ibi de terra omne lignum speciosum ad aspectum, et bonum ad escam : nec tamen dicendum est, eum aliquid tunc addidisse creature, quod ante non fecerat, quod uelut illi perfectioni, qua omnia bona ualde sexto die consummauit, post esset addendum; sed quia iam omnes nature fruticum atque lignorum in prima conditione facte fuerant, a qua conditione Deus requieuit, mouens deinde administransque per temporales cursus illa ipsa que condidit, et a quibus conditis requieuit, non solum tunc plantauit paradisum, sed etiam nunc omnia que nascuntur. Quis enim alius etiam nunc ista creat, nisi qui usque nunc operatur? Sed creat hec modo ex iis que iam sunt: tunc autem ab illo, cum omnino nulla essent, creata sunt, cum factus est dies ille, qui etiam ipse omnino non erat [1 1Kb] , spiritualis uidelicet atque intellectualis creatura.



CAPUT u.---Ordo creationis rerum per sex dies, non interuallis temporum, sed connexione causarum.

12. Facte itaque creature motibus ceperunt currere tempora: unde ante creaturam frustra tempora requiruntur, quasi possint inueniri ante tempora tempora [3 1Kb] . Motus enim si nullus esset uel spiritualis uel corporalis creature, quo per presens preteritis futura succederent, nullum esset tempus omnino. Moueri autem creatura non utique posset, si non esset. Potius ergo tempus a creatura, quam creatura cepit a tempore; utrumque autem ex Deo. Ex ipso enim, et per ipsum, et in ipso sunt omnia . Nec sic accipiatur quod dictum est, Tempus a creatura cepit, quasi tempus creatura non sit; cum sit creature motus ex alio in aliud, consequentibus rebus secundum ordinationem administrantis Dei cuncta que creauit. Quapropter cum primam conditionem creaturarum cogitamus, a quibus operibus suis Deus in die septimo requieuit; nec illos dies sicut istos solares, nec ipsam operationem ita cogitare debemus, quemadmodum nunc aliquid Deus operatur in tempore: sed quemadmodum operatus est unde inciperent  tempora, quemadmodum operatus est omnia simul, prestans eis etiam ordinem, non interuallis temporum, sed connexione causarum, ut ea que simul facta sunt, senario quoque illius diei numero presentato perficerentur.

13. Non itaque temporali, sed causali ordine prius facta est informis formabilisque materies, et spiritualis et corporalis, de qua fieret quod faciendum esset, cum et ipsa priusquam instituta est, non fuisset: nec instituta est nisi ab illo utique summo Deo et uero, ex quo sunt omnia; siue celi et terre nomine significata sit, que in principio fecit Deus ante unum illum diem quem condidit, propterea iam sic appellata, quia inde facta sunt celum et terra; siue nomine terre inuisibilis et incomposite atque abyssi tenebrose, ut iam in primo libro tractatum est.

14. In his uero que iam ex informitate formata sunt, euidentiusque appellantur creata, uel facta, uel condita, primum factus est dies. Oportebat enim ut primatum creature obtineret illa natura, que creaturam per Creatorem, non Creatorem per creaturam posset agnoscere. Secundo, firmamentum unde corporeus incipit mundus. Tertio, species maris et terre, atque in terra potentialiter, ut ita dicam, natura herbarum atque lignorum. Sic enim terra ad Dei uerbum ea produxit, antequam exorta essent, accipiens omnes numeros eorum quos per tempora exsereret secundum suum genus. Deinde, posteaquam hec uelut habitatio rerum condita est, quarto die luminaria et sidera creata sunt, ut prius pars mundi superior, rebus que intra mundum mouentur uisibilibus ornaretur. Quinto, aquarum natura, quia celo erique coniungitur, produxit ad Dei uerbum indigenas suos, omnia scilicet natatilia et uolatilia; et hec potentialiter in numeris, qui per congruos temporum motus exsererentur. Sexto, terrestria similiter animalia, tanquam ex ultimo elemento mundi ultima; nichilominus potentialiter, quorum numeros tempus postea uisibiliter explicaret.

15. Hunc omnem ordinem creature ordinate dies ille cognouit; et per hanc cognitionem sexies quodammodo presentatus tanquam sex dies exhibuit, cum sit unus dies, ea que facta sunt, in Creatore primitus, et in ipsis consequenter agnoscens, nec in ipsis remanens, sed eorum etiam cognitionem posteriorem ad Dei referens dilectionem, uesperam et mane et meridiem in omnibus prebuit; non per moras temporum, sed propter ordinem conditorum. Postremo, quietis sui Creatoris, qua in se requiescit ab omnibus operibus suis, notitiam representans, in qua non habet uesperam, benedici et sanctificari ob hoc meruit. Unde ipsum septenarium numerum sancto Spiritui quodammodo dedicatum, commendat Scriptura , et nouit Ecclesia.

16. Hic est ergo liber creature celi et terre, quia in principio fecit Deus celum et terram, secundum materie quamdam, ut ita dicam, formabilitatem, que consequenter uerbo eius formanda fuerat, precedens formationem suam, non tempore, sed origine. Nam utique cum formaretur, primum factus est dies  cum factus est dies, fecit Deus celum et terram, et omne uiride agri antequam esset super terram, et omne fenum agri antequam exoriretur, sicut tractauimus; uel si quid liquidius et congruentius uideri et dici potuit aut potuerit.



CAPUT uI.---De uersiculo, Non enim pluerat, etc. An inde intelligendum omnia simul creata esse.

17. Quod autem sequitur, Non enim pluerat Deus super terram, et homo non erat qui operaretur terram; quo pertineat, et quid nobis insinuet, indagare difficile est. Tanquam ideo antequam exortum est, fecit Deus fenum agri, quia nondum pluerat super terram: si enim post pluuiam fenum fecisset, pluuia magis exortum quam factum ab eo uideretur. Quid enim? quod post pluuiam exoritur, ab alio fit nisi ab eodem Deo? Cur autem non erat homo qui operaretur terram? Nonne iam sexto die fecerat hominem, et septimo requieuerat ab omnibus operibus suis? An hoc recapitulando commemorat, quoniam quando fecit Deus omne uiride agri, et omne fenum, nondum pluerat super terram, et nondum erat homo? Tertio quippe die fecit ista, hominem autem sexto. Sed cum fecit Deus omne uiride atque omne fenum agri antequam exortum est super terram, non solum homo non erat qui operaretur terram, sed nec ipsum fenum erat super terram, quod utique ante dicit factum quam exortum. An ideo die tertio fecit Deus ista, quia nondum erat homo qui operando terram faceret ea? Quasi uero tam multa ligna et tam multa genera herbarum, non sine ulla opera hominum nascantur ex terra.

18. An ob hoc utrumque positum est, et quia nondum pluerat super terram, et quia nondum erat homo qui operaretur terram? Ubi enim opera humana non est, per pluuiam ista nascuntur. Sunt etiam quedam que per pluuiam non nascuntur, nisi humana opera accedat. Ideo nunc utrumque adiutorium necessarium est, ut cuncta nascantur: tunc aut in utrumque defuit; ideo fecit Deus hec potentia uerbi sui sine pluuia, sine opere humano. Nam etiam nunc ipse facit, sed iam per pluuiam et per hominum manus; quamuis neque qui plantat sit aliquid, neque qui rigat, sed qui incrementum dat Deus .

19. Quid est ergo quod adiungit, Fons autem ascendebat de terra, et irrigabat omnem faciem terre? Ille quippe fons tanta largitate manans, sicut Nilus Aegypto, posset uniuerse terre esse pro pluuia. Quid itaque pro magno commendatum est, antequam plueret fecisse Deum illa gignentia, cum quantum posset adiuuare pluuia, tantum fons irrigans terram? uerum et si aliquid minus, minora illa fortasse, non tamen nulla nascerentur. An hinc etiam more suo Scriptura tanquam infirmis infirmiter loquitur, et tamen innuit aliquid quod intelligat qui ualuerit? Nimirum enim sicut isto die, paulo superius commemorato, significauit unum diem factum a Deo, et tunc Deum fecisse celum et terram, cum factus est dies; ut quomodo possemus cogitaremus simul omnia Deum fecisse, quamuis superior sex dierum enumeratio uelut temporum interualla ostendisse uideretur: ita cum  dixisset, cum celo et terra Deum fecisse omne uiride agri antequam esset super terram, et omne fenum agri antequam exortum est, addidit, Nondum enim pluerat Deus super terram, nec erat homo qui operaretur terram; tanquam diceret, Non ea sic fecit Deus, quemadmodum facit nunc talia, cum pluit, et cum operantur homines. Hec enim iam per moras temporum fiunt, que tunc non erant, cum fecit omnia simul, unde etiam tempora inciperent.



CAPUT uII.---De fonte qui rigebat totam terram, etc.

20. Quod autem sequitur, Fons autem ascendebat de terra, et irrigabat omnem faciem terre; hinc iam, quantum arbitror, intimatur que fiant secundum interualla temporum ex prima illa conditione creaturarum, ubi facta sunt omnia simul. Et recte ab eo cepit elemento, ex quo cuncta genera nascuntur uel animalium, uel herbarum atque lignorum, ut agant temporales numeros suos naturis propriis distributos. Omnia quippe primordia seminum, siue unde omnis caro, siue unde omnia fruteta gignuntur, humida sunt, et ex humore concrescunt. Insunt autem illis efficacissimi numeri, trahentes secum sequaces potentias ex illis perfectis operibus Dei, a quibus in die septimo requieuit.

21. uerumtamen quis iste sit fons ad irrigandam faciem terre omnis idoneus, merito queritur. Si enim fuit, et obstrusus est uel siccatus, causa querenda est. Nunc enim uidemus nullum esse fontem, quo irrigetur omnis facies terre. Fortas is ergo peccatum hominum hanc etiam penam commeruit, ut tanta illius fontis repressa largitas facillimam terris auferret fecunditatem, ut incolentium augeretur labor. Posset hoc, quamuis nulla id Scriptura narrauerit affirmare humana suspicio, nisi illud occurreret, quod peccatum hominum, cui pena laboris imposita est, post paradisi delicias exstitit: paradisus autem habebat pregrandem fontem suum, de quo post diligentius suo loco loquendum est; ex cuius uno capite quatuor magna flumina et nota gentibus manare narrantur. Ubi ergo erat fons iste aut ista flumina, quando ille unus maximus ascendebat de terra, et irrigabat omnem faciem terre? Certe enim tunc non Geon. qui dicitur Nilus, unus ex illis quatuor, rigabat Aegyptum, quando fons ascendebat de terra, et non Aegyptum tantum, sed omnem faciem terre satiabat.

22. An primo Deum uoluisse credendum est uno fonte maximo irrigare omnem terram, ut illa que in ea principaliter condiderat, accepto humoris adiutorio, iam etiam per temporalia spatia gignerentur, pro suorum generum diuersitate etiam diuersis numeris dierum; et postea plantato paradiso repressisse illum fontem, multisque fontibus, sicut iam nunc uidemus, impleuisse terram; de paradisi autem uno fonte quatuor ingentia flumina diuisisse; ut et terra cetera creaturarum suarum plena generibus, congruos numeros suorum temporum agentibus, fontes etiam suos haberet ac fluuius; et paradisus loco electiore plantatus, quatuor illa flumina ex capite sui fontis emitte ret? aut ex ipso uno fonte paradisi multo largius exundante,  prius totam irrigasse terram, atque ad parienda per temporum numeros genera, que in ea sine interuallis temporum creauerat, fecundasse; ac postea repressisse in eo loco aquarum eruptionem uastissimam, ut de diuersis per omnem terram capitibus fluminum ac fontium iam manarent; ac deinde in regione illius fontis, non iam uniuersam terram rigantis, sed memorabiles solos illos quatuor fluuios emittentis, plantasse paradisum, ubi hominem quem fecerat collocaret?



CAPUT uIII.---Que Scriptura reticet, quatenus coniectando proferre iuuat.

23. Quia enim non omnia scripta sunt, quemadmodum post illam primam rerum conditionem tempora cucurrerint, seque secute sint administrationes creaturarum, que primitus facte sextoque illo die consummate sunt, sed quantum satis iudicauit Spiritus, qui inerat scribenti ea que non solum ad factarum rerum notitiam, sed etiam ad futurarum prefigurationem ualerent; nescientes coniectamus quid fieri potuerit, quod ille non nesciens pretermisit; tantum id conantes pro modulo nostro, quantum adiuuamur, efficere, ne aliqua absurditas uel repugnantia putetur esse in Scripturis sanctis, que opinionem lectoris offendat, et dum existimat fieri non potuisse que facta esse Scriptura commemorat, uel resiliat a fide, uel non accedat ad fidem.



CAPUT IX.---Difficultas de fonte terram uniuersam irrigante.

24. Proinde cum de isto fonte querimus, quomodo id quod dictum est, Ascendebat de terra, et irrigabat omnem faciem terre, non impossibile uideatur; si ea que diximus, impossibilia cuiquam uideantur, querat ipse aliud, quo tamen uerax ista Scriptura monstretur, que procul dubio uerax est, etiamsi non monstretur. Nam si argumentari uoluerit, quo eam falsam esse conuincat; aut ipse nulla uera de creaturarum conditione atque administratione dicturus est; aut si uera dixerit, istam non intelligendo falsam putabit: uelut si contendat ideo non potuisse uno quantolibet fonte omnem terre faciem irrigari; quia si montes non irrigabat, non omnem terre faciem irrigabat: si autem etiam montes rigabat, non erat iam impertitio sagine, sed diluuii inundatio; quod si terra tunc sic erat, totum mare erat, et nondum discreta erat arida.



CAPUT X.---Fons ille terram totam rigans ut intelligendus.

25. Cui respondetur, quia hoc uicibus temporum posset, sicut certo tempore per plana Aegypti Nilus restagnat, et alio tempore ad ripas suas redit: aut si iste nescio cuius ignote ac longinque partis mundi aquis et pruinis hiemalibus anniuersaria creditur incrementa colligere; quid de Oceani alternis estibus, quid de quibusdam littoribus, que late nudantur fluctibus, uicissimque operiuntur, dici potest? ut omittam quod de quorumdam fontium mira uicissitudine perhibetur, certo annorum interuallo sic eos inundare, ut totam illam regionem rigent, cui alio tempore uix ex altis puteis ad potandum sufficientem prebent  aquam. Cur ergo sit incredibile, si ex uno abyssi capite alterna inundatione fluente atque refluente, tunc uniuersa terra rigata est? Quod si ipsius abyssi magnitudinem, ea parte excepta quod mare dicitur et euidenti amplitudine atque amaris fluctibus [1 1Kb] terras ambit, in ea sola parte quam reconditis sinibus terra continet, unde se omnes fontes amnesque diuersis tractibus uenisque distribuunt, et suis quique locis erumpunt, fontem uoluit appellare Scriptura, non fontes, propter nature unitatem; eumque per innumerabiles uias antrorum atque rimarum ascendentem de terra et ubique dispertitis quasi crinibus irrigantem omnem faciem terre, non continua specie tanquam maris aut stagni, sed sicut uidemus ire aquas per alueos fluminum flexusque riuorum, et eorum excessu uicina perfundere: quis non accipiat, nisi qui contentioso spiritu laborat? Potest quippe etiam ita dicta intelligi omnis terre facies irrigata, quemadmodum dicitur, omnis uestis facies colorata, etiamsi non continuatim, sed maculatim fiat: presertim quia tunc in nouitate terrarum, etsi non omnia, plura tamen plana fuisse credibile est, quo latius possent erumpentia fluenta dispergi atque distendi.

26. Quapropter de istius fontis magnitudine uel multitudine, qui siue unam habuit alicunde eruptionem, siue propter aliquam in terre occultis sinibus unitatem, unde omnes aque super terram scatent omnium fontium magnorum atque paruorum, unus fons dictus est, per omnes dispertitiones suas ascendens de terra et irrigans omnem faciem terre: siue etiam, quod est credibilius, quia non ait, Unus fons ascendebat, sed ait, Fons autem ascendebat de terra, pro numero plurali posuit singularem; ut sic intelligamus fontes multos per uniuersam terram loca uel regiones proprias irrigantes, sicut dicitur miles, et multi intelliguntur, sicut dicta est locusta et rana in plagis , quibus Aegyptii percussi sunt, cum esset innumerabilis locustarum numerus et ranarum; iam non diutius laboremus.



CAPUT XI.---Rerum creationem primam factam esse sine temporis mora: administrationem non ita.

27. Sed illud etiam atque etiam consideremus, utrum possit nobis per omnia constare sententia qua dicebamus, aliter operatum Deum omnes creaturas prima conditione, a quibus operibus in die septimo requieuit; aliter istam earum administrationem, qua usque nunc operatur: id est, tunc omnia simul sine ullis temporalium morarum interuallis; nunc autem per temporum moras, quibus uidemus sidera moueri ab ortu ad occasum, celum mutari ab estate ad hiemem, germina certis dierum momentis pullulare, grandescere, uirescere, arescere. Animalia quoque statutis temporum metis et cursibus et concipi, et perfici, et nasci, et per etates usque in senium mortemque decurrere, et cetera huiusmodi temporalia. Quis enim operatur ista nisi Deus, etiam sine ullo tali suo  motu? non enim et ipsi accidit tempus. Inter illa ergo opera Dei, a quibus requieuit in die septimo, et ista que usque nunc operatur, quemdam Scriptura interponens sue narrationis articulum, commendauit se illa explicasse, et cepit iam ista contexere. Illorum explicatorum commendatio sic facta est: Hic est liber creature celi et terre, cum factus est dies, fecit Deus celum et terram, et omne uiride agri antequam esset super terram, et omne fenum agri antequam exoriretur. Non enim pluerat Deus super terram, nec erat homo qui operaretur terram. Istorum autem contextio sic cepit: Fons autem ascendebat de terra, et irrigabat omnem faciem terre. Ab hac commemoratione fontis huius et deinceps ea que narrantur, per moras temporum facta sunt, non omnia simul.



CAPUT XII.---Opera Dei sub triplici consideratione.

28. Cum ergo aliter se habeant omnium creaturarum rationes incommutabiles in uerbo Dei, aliter illa eius opera a quibus in die septimo requieuit, aliter ista que ex illis usque nunc operatur; horum trium hoc quod extremum posui, nobis utcumque notum est per corporis sensus, et huius consuetudinem uite. Duo uero illa remota a sensibus, et ab usu cogitationis humane, prius ex diuina auctoritate credenda sunt; deinde per hec que nota sunt, utcumque noscenda, quanto quisque magis minusue potuerit pro sue capacitatis modo, diuinitus adiutus internis eternisque rationibus [1 1Kb] ut possit.



CAPUT XIII.---Omnia antequam fierent, in Sapientia Dei.

29. De primis ergo illis diuinis incommutabilibus eternisque rationibus, quoniam ipsa Dei Sapientia, per quam facta sunt omnia, priusquam fierent ea nouerat, sic Scriptura testatur: In principio erat uerbum, et uerbum erat apud Deum, et Deus erat uerbum; hoc erat in principio apud Deum. Omnia per ipsum facta sunt, et sine ipso factum est nichil . Quis ergo tam sit demens, ut dicat non ea Deum fecisse que nouerat? Porro si nouerat, ubi nisi apud ipsum, apud quem uerbum erat, per quod facta sunt omnia? Nam si extra seipsum ea nouerat, quis eum docuerat? Quis enim cognouit sensum Domini? aut quis consiliarius eius fuit? Aut quis prior dedit illi, et retribuetur ei? Quoniam ex ipso, et per ipsum, et in ipso sunt omnia .

30. Quanquam et ea que sequuntur in Euangelio, satis asserant istam sententiam: adiungit enim Euangelista et dicit, Quod factum est, in illo uita est, et uita erat lux hominum . Quia scilicet rationales mentes, in quo genere homo factus est ad imaginem Dei, non habent ueram lucem suam nisi ipsum uerbum Dei, per quod facta sunt omnia, cuius participes esse poterunt ab omni iniquitate et errore mundate.



CAPUT XIu.---Illud ex Ioanne, Quod factum est, etc., quomodo distinguendum.

31. Non ergo ita pronuntiari oportet, Quod factum  est in illo, uita est, ut subdistinguamus, Quod factum est in illo, et deinde inferamus, uita est. Quid enim non in illo factum est, cum commemoratis multis etiam terrenis creaturis, dicatur in Psalmo, Omnia in Sapientia fecisti ; dicat et Apostolus, Quoniam in ipso condita sunt omnia in celo et in terra, uisibilia et inuisibilia . Consequens ergo erit, si ita distinxerimus, ut et ipsa terra, et quecumque in ea sunt, uita sint. Que cum absurde dicantur omnia uiuere, quanto absurdius ut etiam uita sint? presertim quia distinguit de quali uita loquatur, cum addit, Et uita erat lux hominum. Sic ergo distinguendum est, ut cum dixerimus, Quod factum est, deinde inferamus, in illo uita est: non in se scilicet, hoc est in sua natura, qua factum est ut conditio creaturaque sit; sed in illo uita est, quia omnia que per ipsum facta sunt, nouerat antequam fierent; ac per hoc [1 1Kb] non sicut creatura quam fecit, sed sicut uita et lux hominum, quod est ipsa Sapientia, et ipsum uerbum unigenitus Dei Filius. Eo modo ergo in illo uita est quod factum est, quomodo dictum est, Sicut habet Pater uitam in semetipso, sic dedit Filio habere uitam in semetipso .

32. Nec pretermittendum est, quod emendatiores codices habent, Quod factum est, in illo uita erat, ut sic intelligatur, uita erat, quomodo In principio erat uerbum [2 1Kb] , et uerbum erat apud Deum, et Deus erat uerbum. Quod ergo factum est, iam uita erat in illo, et uita non qualiscumque; nam et pecora dicuntur uiuere, que frui non possunt participatione sapientie; sed uita erat lux hominum. Mentes quippe rationales purgate gratia eius, possunt peruenire ad eiusmodi uisionem, qua nec superius quidquam sit, nec beatius.



CAPUT Xu.---Omnia qualis uita sunt in Deo.

33. Sed etiam si hoc legamus et intelligamus, Quod factum est, in illo uita est; manet [3 1Kb] ista sententia, ut id quod per ipsum factum est, uita esse in illo intelligatur, in qua uita uidit omnia, quando fecit; et sicut uidit, ita fecit: non preter seipsum uidens, sed in seipso ita enumerauit omnia que fecit. Nec alia uisio ipsius et Patris, sed una, sicut una substantia. Nam et in libro Iob ita ipsa Sapientia, per quam facta sunt omnia, predicatur: Sapientia uero, inquit, unde inuenta est? uel quis sit locus scientie? Ignorat mortalis uiam eius, nec inuenietur in hominibus. Et paulo post: Audiuimus, inquit, eius gloriam; Dominus commendauit uiam eius, et ipse nouit locum eius. Ipse enim omne quod est sub celo perfecit, et nouit que sunt in terra, omnia que fecit: uentorum libramenta, aque mensuras quando fecit, sicut uidit enumerauit . His atque huiusmodi testimoniis probatur quod hec omnia, priusquam fierent, erant in notitia  facientis. Et utique ibi meliora, ubi ueriora, ubi eterna et incommutabilia. Quanquam sufficere debeat ut quisque nouerit, uel inconcusse credat quod Deus hec omnia fecerit; non opinor eum esse tam excordem, ut Deum que non nouerat fecisse arbitretur. Porro, si nouerat ea, priusquam faceret ea; profecto priusquam fierent, apud illum erant eo modo nota, quo sempiterne atque incommutabiliter uiuunt, et uita sunt: facta autem eo modo, quo unaqueque creatura in genere suo est.



CAPUT XuI.---Deum facilius mente percipimus quam creaturas.

34. Quamuis ergo illa eterna incommutabilisque natura, quod Deus est, habens in se ut sit, sicut Moysi dictum est, Ego sum qui sum ; longe scilicet aliter quam sunt ista que facta sunt: quoniam illud uere ac primitus est, quod eodem modo semper est, nec solum non commutatur, sed commutari omnino non potest; nichil horum que fecit existens, et omnia primitus habens, sicut ipse est: neque enim ea faceret, nisi ea nosset antequam faceret; nec nosset, nisi uideret; nec uideret, nisi haberet; nec haberet ea que nondum facta erant, nisi quemadmodum est ipse non factus: quamuis, inquam, illa substantia ineffabilis sit, nec dici utcumque homini per hominem possit, nisi usurpatis quibusdam locorum ac temporum uerbis, cum sit ante omnia tempora et ante omnes locos; tamen propinquior nobis est qui fecit, quam multa que facta sunt. In illo enim uiuimus, et mouemur, et sumus : istorum autem pleraque remota sunt a mente nostra propter dissimilitudinem sui generis, quoniam corporalia sunt; nec idonea est ipsa mens nostra, in ipsis rationibus quibus facta sunt, ea uidere apud Deum, ut per hoc sciamus quot et quanta qualiaque sint, etiamsi non ea uideamus per corporis sensus. Remota quippe sunt et a sensibus corporis nostri, quoniam longe sunt, uel interpositis aut oppositis aliis a nostro contuitu tactuque [1 1Kb] separantur. Ex quo fit ut maior ad illa inuenienda sit labor, quam ad illum a quo facta sunt, cum sit incomparabili felicitate prestantius illum ex quantulacumque particula pia mente sentire, quam illa uniuersa comprehendere. Unde recte culpantur in libro Sapientie inquisitores huius seculi: Si enim tantum, inquit, potuerunt ualere, ut possent estimare seculum; quomodo eius Dominum non facilius inuenerunt ? Ignota enim sunt fundamenta terre oculis nostris, et qui fundauit terram, propinquat mentibus nostris.



CAPUT XuII.---Ante secula, a seculo, in seculo.

35. Iam nunc consideremus ea que fecit Deus omnia simul, a quibus in die sexto consummatis requieuit in septimo, postea consideraturi opera eius, in quibus usque nunc operatur. Ipse enim ante secula: a seculo autem ea dicimus, ex quo cepit seculum, sicut ipsum mundum; in seculo autem, sicut ea que nascuntur in mundo. Cum ergo Scriptura dixisset, Omnia per ipsum facta sunt, et sine ipso factum est  nichil; paulo post ait, In hoc mundo erat, et mundus per ipsum factus est . De hoc opere Dei alio loco scriptum est: Qui fecisti mundum de materia informi . Hic mundus plerumque celi et terre nomine nuncupatur, sicut iam commemorauimus, que Scriptura dicit Deum fecisse, cum factus est dies: de quibus uerbis iam, quantum uisum est, disputauimus, quemadmodum congruat conditioni mundi huius, et quod sex diebus consummatus est cum omnibus que in eo sunt, et quod tunc factus, cum factus est dies, ut et illud congruat quod creauit omnia simul .



CAPUT XuIII.---Creature plures nobis ignote. Qua ratione a Deo et ab Angelis noscuntur. Cognitio matutina et uespertina.

36. Huius uniuerse Dei creature multa non nouimus, siue que in celis sunt altius, quam ut noster sensus ea possit attingere; siue que in regionibus terrarum fortassis inhabitabilibus; siue que deorsum latent, uel in profundo abyssi, uel in occultis sinibus terre. Hec igitur antequam fierent, utique non erant. Quomodo ergo Deo nota erant que non erant? Et rursus quomodo ea faceret que sibi nota non erant? Non enim quidquam fecit ignorans. Nota ergo fecit, non facta cognouit. Proinde, antequam fierent, et erant, et non erant: erant in Dei scientia, non erant in sua natura. Ac per hoc factus est dies ille, cui utroque modo innotescerent, et in Deo et in seipsis: illa uelut matutina siue diurna cognitione, hac uero uelut uespertina. Ipsi autem Deo non audeo dicere alio modo innotuis e, cum ea fecisset, quam illo quo ea nouerat ut faceret, apud quem non est commutatatio, nec momenti obumbratio .



CAPUT XIX.---Angeli Dei nuntii mysterium regni celorum nouerunt a seculis.

37. Non sane propter inferiorum scientiam nuntiis indiget, quasi per eos fiat scientior; sed illo simplici ac mirabili modo nouit omnia stabiliter atque incommutabiliter. Habet autem nuntios propter nos et propter ipsos; quia illo modo Deo parere et assistere, ut eum de inferioribus consulant, eiusque supernis preceptis et iussis obtemperent, bonum est eis in ordine proprie nature atque substantie. Nuntii autem grece dicuntur; quo nomine generali uniuersa illa superna ciuitas nuncupatur, quem primum diem conditum existimamus.

38. Nam nec illud eos latuit mysterium regni celorum, quod opportuno tempore reuelatum est pro salute nostra, quod [1 1Kb] ex hac peregrinatione liberati, eorum cetui coniungamur. Neque enim hoc ignorarent; quandoquidem ipsum semen, quod opportuno tempore aduenit  , per ipsos dispositum est in manu mediatoris , id est in eius potestate qui Dominus eorum est, et in forma Dei, et in forma serui. Dicit item Apostolus: Mihi minimo omnium sanctorum data est gratia hec, annuntiare in gentibus inuestigabiles diuitias Christi, et illuminare que sit dispensatio sacramenti  quod fuit absconditum a seculis in Deo, qui uniuersa creauit; ut innotesceret Principibus et Potestatibus in celestibus per Ecclesiam multiformis sapientia Dei, secundum propositum seculorum, quam fecit in Christo Iesu Domino nostro . Sic ergo fuit hoc absconditum a seculis in Deo, ut tamen innotesceret Principibus et Potestatibus in celestibus per Ecclesiam multiformis sapientia Dei; quia ibi primitus Ecclesia, quo post resurrectionem et ista Ecclesia congreganda est, ut simus equales Angelis Dei . Illis ergo a seculis innotuit; quia omnis creatura non ante secula, sed a seculis. Ab ipsa enim exorta sunt secula, et ipsa a seculis; quoniam initium eius initium seculorum est: Unigenitus autem ante secula, per quem facta sunt secula . Ideoque ex persona Sapientie, Ante secula, inquit, fundauit me ; ut in ea faceret omnia, cui dictum est, Omnia in Sapientia fecisti .

39. Quod autem non in Deo tantum innotescit Angelis quod absconditum est, uerum etiam hic eis apparet, cum efficitur atque propalatur, idem apostolus ita testis est: Et sine dubio, inquit, magnum est pietatis sacramentum, quod manifestatum est in carne, iustificatum est in spiritu, apparuit Angelis, predicatum est in gentibus, creditum est in mundo, assumptum est in gloria . Et, nisi fallor, mirum est si non omnia que dicitur Deus tanquam ad presens tempus cognoscere, ideo dicitur, quia cognosci facit, siue ab Angelis, siue ab hominibus. Modus quippe iste locutionis cum per efficientem id quod efficitur significatur, creber est in Scripturis sanctis; maxime cum de Deo aliquid dicitur, quod ei ad proprietatem locutionis non conuenire presidens mentibus nostris ipsa ueritas clamat.



CAPUT XX.---Deum adhuc operari.

40. Iam nunc ergo discernamus opera Dei, que usque nunc operatur, ab illis operibus a quibus in die septimo requieuit. Sunt enim qui arbitrentur [1 1Kb] tantummodo mundum ipsum factum a Deo, cetera iam fieri ab ipso mundo, sicut ille ordinauit et iussit; Deum autem ipsum nichil operari. Contra quos profertur illa sententia Domini: Pater meus usque nunc operatur. Et ne quisquam putaret apud se illum aliquid operari, non in hoc mundo: Pater in me manens, inquit, facit opera sua; et sicut Pater suscitat mortuos et uiuificat, sic et Filius quos uult uiuificat . Deinde, quia non solum magna atque precipua, uerum etiam ista terrena et extrema ipse operatur, ita dicit Apostolus: Stulte, tu quod seminas non uiuificatur, nisi moriatur; et quod seminas, non corpus quod futurum est seminas, sed nudum granum fere tritici, aut alicuius ceterorum; Deus autem dat illi corpus quomodo uoluerit, et unicuique seminum proprium corpus . Sic ergo credamus, uel, si possumus, etiam intelligamus usque nunc operari Deum, ut si conditis ab eo rebus operatio eius subtrahatur, intercidant.

 41. Sed plane, si aliquam creaturam sic eum nunc instituere putauerimus, ut genus eius prime illi sue conditioni non inseruerit, aperte contradicimus dicenti Scripture, quod consummauerit omnia opera sua in die sexto . Secundum illa enim genera rerum que primum condidit, noua eum multa facere, que tunc non fecit, manifestum est. Nouum autem genus instituere credi recte non potest, quoniam tunc omnia consummauit. Mouet itaque occulta potentia uniuersam creaturam suam, eoque motu illa uersata, dum Angeli iussa perficiunt, dum circumeunt sidera, dum alternant uenti, dum abyssus aquarum lapsibus et diuersis etiam per erem conglobationibus agitatur, dum uireta [1 1Kb] pullulant, suaque semina euoluunt, dum animalia gignuntur, uarioque appetitu proprias uitas agunt, dum iniqui iustos exercere permittuntur, explicat secula, que illi, cum primum condita est, tanquam plicita [2 1Kb] indiderat: que tamen in suos cursus non explicarentur, si ea ille qui condidit, prouido motu administrare cessaret.



CAPUT XXI.---Omnia gubernari diuina prouidentia.

42. Admoneri autem nos oportet iis que in tempore formantur atque nascuntur, quomodo ista considerare debeamus. Non enim frustra de Sapientia scriptum est, quod amatoribus suis ostendit se in uiis hilariter, et in omni prouidentia occurrit illis . Nec omnino audiendi sunt qui putauerunt sublimes quidem mundi partes, id est a confinio corpuleatioris eris huius et supra, diuina prouidentia gubernari; hanc autem imam partem terrenam et humidam, erisque huius uicinioris qui terrarum et aquarum exhalationibus humescit, in quo uenti nubesque consurgunt, casibus potius et fortuitis motibus agitari. Contra hos enim loquitur Psalmus, qui cum explicasset laudem celestium, se etiam ad ista inferiora conuertit, dicens: Laudate Dominum de terra, dracones et omnes abyssi; ignis, grando, nix, glacies, spiritus tempestatis, que faciunt uerbum eius . Nihil enim tam uidetur casibus uolui, quam omnes iste procellose ac turbulente qualitates, quibus celi huius inferioris, quod non immerito etiam terre nomine deputatum est, facies uariatur et uertitur. Sed cum addidit, Que faciunt uerbum eius, satis ostendit earum quoque rerum ordinem diuino subditum imperio, latere nos potius, quam uniuersitatis deesse nature. Quid autem? ore suo Saluator, cum dicit unum passerem non cadere in terram sine Dei uoluntate , et quod fenum agri post paululum mittendum in clibanum, ipse tamen uestiat ; nonne confirmat non solum totam istam mundi partem rebus mortalibus et corruptibilibus deputatam, uerum etiam uilissimas eius abiectissimasque particulas diuina prouidentia regi?



CAPUT XXII.---Argumenta diuine prouidentie.


43. Et certe isti qui hoc negant, nec sanctis eloquiis tante auctoritatis acquiescunt, si in hac mundi parte, quam putant fortuitis motibus perturbari, potius quam sapientia diuine summitatis regi, et ut hoc quasi probent gemino abutuntur argumento, uel quod supra commemoraui de inconstantia tempestatum, uel de felicitatibus atque infelicitatibus hominum, quod non pro uite meritis accidunt; uiderent tantum ordinem, quantus in membris carnis cuiuslibet animantis apparet, non dico medicis, qui hec propter artis sue necessitatem diligenter patefacta et dinumerata rimati sunt, sed cuiuis mediocris cordis et considerationis homini; nonne clamarent, ne puncto quidem temporis Deum, a quo est omnis mensurarum modus, omnis parilitas numerorum, omnis ordo ponderum, ab eius gubernatione cessare? Quid ergo absurdius, quid insulsius sentiri potest, quam eam totam esse uacuam nutu et regimine prouidentie, cuius extrema et exigua uideas tanta dispositione formari, ut aliquanto attentius cogitata ineffabilem incutiant admirationis horrorem? Et cum anime natura nature corporis antecellat, quid est dementius quam putare nullum esse diuine prouidentie iudicium de moribus hominum, cum in eorum carne tanta eius solertie clareant et demonstrentur indicia? Sed quia hec minima in promptu sunt sensibus nostris, et ea facile inuestigamus, elucet in eis ordo rerum: at illa quorum ordinem uidere non possumus, inordinata arbitrantur qui esse non putant, nisi quod uidere possunt, aut si putant, tale aliquid putant, quale uidere consueuerunt.



CAPUT XXIII.---Quomodo Deus omnia simul creauerit, et nunc usque operetur.

44. Nos autem, quorum gressus, ne in illam peruersitatem incidamus, eadem diuina prouidentia per sanctam Scripturam regit, ex ipsis quoque operibus Dei eodem adiuuante indagare conemur ubi hec simul creauerit, cum a consummatis suis operibus requieuit, quorum species per ordinem temporum usque nunc operatur. Consideremus ergo cuiuslibet arboris pulchritudinem in robore, ramis, frondibus, pomis: hec species non utique repente tanta ac talis est exorta, sed quo etiam ordine nouimus. Surrexit enim a radice, quam terre primum germen infixit; atque inde omnia illa formata et distincta creuerunt. Porro illud germen ex semine: in semine ergo illa omnia fuerunt primitus, non mole corporee magnitudinis, sed ui potentiaque causali. Nam illa magnitudo, copia terre humorisque congesta est. Sed illa in exiguo grano mirabilior prestantiorque uis est, qua ualuit adiacens humor commixtus terre tanquam materies uerti in ligni illius qualitatem, in ramorum diffusionem, in foliorum uiriditatem ac figuram, in fructuum formas et opulentiam, omniumque ordinatissimam  distinctionem. Quid enim ex arbore illa surgit aut pendet, quod non ex quodam occulto thesauro seminis illius extractum atque depromptum est? At illud semen ex arbore, licet non illa sed altera, atque illa rursus ex altero semine. Aliquando autem et arbor ex arbore, cum surculus demitur atque plantatur. Ergo et semen ex arbore, et arbor ex semine, et arbor ex arbore. Semen autem ex semine nullo modo, nisi arbor interueniat prius. Arbor uero ex arbore, etiamsi semen non interueniat. Alternis igitur successionibus alterum ex altero, sed utrumque ex terra, nec ex ipsis terra: prior igitur eorum parens terra. Sic et animalia, potest incertum esse utrum ex ipsis semina, an ipsa ex seminibus: quodlibet tamen horum prius, ex terra esse certissimum est.

45. Sicut autem in ipso grano inuisibiliter erant omnia simul que per tempora in arborem surgerent; ita ipse mundus cogitandus est, cum Deus simul omnia creauit, habuisse simul omnia que in illo et cum illo facta sunt, quando factus est dies: non solum celum cum sole et luna et sideribus, quorum species manet motu rotabili, et terram et abyssos, que uelut inconstantes motus patiuntur, atque inferius adiuncta partem alteram mundo conferunt; sed etiam illa que aqua et terra produxit potentialiter atque causaliter, priusquam per temporum moras ita exorirentur, quomodo nobis iam nota sunt in eis operibus, que Deus usque nunc operatur.

46. Que cum ita sint, Hic est liber creature celi et terre, cum factus est dies, fecit Deus celum et terram, et omne uiride agri antequam esset super terram, et omne fenum agri antequam exortum est: non sic quomodo facit opere quo nunc usque operatur per pluuiam et hominum agriculturam; ad hoc enim adiunctum est, Non enim pluerat Deus super terram, nec erat homo qui operaretur terram: sed illo modo quo creauit omnia simul, senarioque dierum numero consummauit, cum diem quem fecit, eis que fecit sexies presentauit, non alternante spatio temporaliter, sed ordinata cognitione causaliter. A quibus operibus in die septimo requieuit, etiam suam requiem eiusdem diei notitie gaudioque prebere dignatus: et ideo non eum in quolibet opere suo, sed in sua requie benedixit et sanctificauit. Unde nullam ulterius creaturam instituens, sed ea que omnia simul fecit, administratorio actu gubernans et mouens, sine cessatione operatur, simul et requiescens et operans, sicut iam ista tractata sunt. Quorum operum eius que usque nunc operatur, per uolumina temporum explicandorum, uelut exordium narrandi sumens, ait Scriptura, Fons autem ascendebat de terra, et irrigabat omnem faciem terre. De quo fonte quia diximus quod dicendum putauimus, ea que sequuntur ab alio consideremus exordio.



LIBER SEXTUS. In uers. 7 cap. 2 Geneseos, Et finxit Deus hominem puluerem de terra, etc., quomodo seu quando de limo formatus fuerit homo inquiritur: tum, dilata tantisper consideratione anime, dicitur de corpore Adami.



CAPUT PRIMUM.---An istud, Et finxit Deus, etc., de prima hominis formatione facta die sexto, an de altera posterius et per temporis moram facta intelligendum.

1. Et finxit Deus hominem puluerem de terra, et insufflauit in faciem eius flatum uite; et factus est homo in animam uiuentem. Hic primo uidendum est utrum ista recapitulatio sit, ut nunc dicatur quomodo factus sit homo quem sexto illo die factum legimus; an uero tunc quidem cum fecit omnia simul, in his etiam latenter hominem fecit, sicut fenum terre antequam esset exortum: ut eo modo et ipse cum iam esset in secreto quodam nature aliter factus, sicut illa que simul creauit cum factus est dies, accessu temporis etiam isto modo fieret, quo in hac perspicua forma uitam gerit, uel male uel bene; sicut fenum quod factum est antequam exoriretur super terram, accedente iam tempore et fontis illius irrigatione exortum est, ut esset super terram.

2. Prius ergo secundum recapitulationem id conemur accipere. Fortassis quippe ita homo factus sit in die sexto, sicut dies ipse primitus factus est, sicut firmamentum, sicut terra et mare. Neque enim hec dicenda sunt ante in quibusdam primordiis iam facta latuisse, ac deinde in hanc faciem qua mundus exstructus est, accessu temporis tanquam exorta claruisse; sed ab exordio seculi, cum factus est dies, conditum mundum, in cuius elementis simul sunt condita, que post accessu temporis orirentur, uel fruteta, uel animalia queque secundum suum genus. Nam nec ipsa sidera credendum est in elementis mundi primitus facta atque recondita, accessu postea temporis exstitisse, atque in has enituisse formas que celitus fulgent; sed illo senario perfectionis numero creata simul omnia, cum factus est dies. Utrum ergo sic et homo ista iam specie qua in sua natura uiuit, et agit siue bonum siue malum? an et ipse in occulto sicut fenum agri antequam exortum est, ut hoc ei post esset accessu temporis exoriri, quod de puluere factus est?



CAPUT II.---Res exploratur ex contextu Scripture.

3. Accipiamus ergo eum sexto ipso die in hac perspicua uisibilique forma de limo finctum [1 1Kb] , sed tunc non commemoratum quod nunc recapitulando insinuatur, et uideamus utrum nobiscum ipsa Scriptura concordet. Sic certe scriptum est, cum adhuc diei sexti opera narrarentur: Et dixit Deus, Faciamus hominem ad imaginem et similitudinem nostram; et habeat potestatem piscium maris et uolatilium celi, et omnium pecorum, et omnis terre, et omnium repentium que repunt super terram. Et fecit Deus hominem, ad imaginem  Dei fecit cum; masculum et feminam fecit eos, et benedixit eos Deus, dicens: Crescite et multiplicamini, et implete terram, et dominamini eius; et habete potestatem piscium maris, et uolatilium celi, et omnium pecorum, et omnis terre, et omnium reptilium repentium super terram . Iam ergo de limo formatus erat, et illi iam soporato mulier ex latere iam facta erat, sed hoc tunc commemoratum non erat, quod nunc recapitulando commemoratum est. Neque enim sexto die factus est masculus, et accessu temporis postea facta femina; sed fecit eum, inquit; masculum et feminam fecit eos, et benedixit eos. Quomodo ergo iam homine in paradiso constituto mulier ei facta est? An et hoc pretermissum Scriptura recoluit? Nam sexto illo die etiam paradisus plantatus est, et ibi homo collocatus est, et soporatus est ut Eua formaretur, et ea formata euigilauit, eique nomen imposuit. Sed hec nisi per temporales moras fieri non possent. Non itaque ita facta sunt, sicut creata sunt omnia simul.



CAPUT III.---Eadem questio ex aliis locis Scripture discutitur.

4. Quantamlibet enim homo cogitet facilitatem qua Deus etiam hec simul cum ceteris fecit, uerba certe hominis nouimus, nisi per temporales morulas emitti uoce non posse. Cum ergo uerba hominis audimus, uel cum animantibus, uel cum mulieri nomen imposuit, uel cum secutus etiam dixit, Propter hoc relinquet homo patrem suum et matrem, et coniungetur uxori sue; et erunt duo [1 1Kb] in carne una ; quibuslibet syllabis ista sonuerint, nec due quecumque in his uerbis syllabe simul sonare potuerunt: quanto minus hec omnia cum iis que simul creata sunt, simul fieri? Ac per hoc, aut et illa omnia non simul ab ipso summo exordio seculorum, sed per moras atque interualla temporum facta sunt, diesque ille non spirituali sed corporali substantia primum conditus, uel circuitu lucis nescio quomodo, uel emissione et contractione, mane ac uesperam faciebat: aut si consideratis omnibus que superioribus sermonibus petractata sunt, probabilis ratio persuasit, illum diem spiritualem sublimiter ac primitus conditum lucem quamdam sapientem uocatum esse diem, cuius presentia per ordinatam cognitionem conditioni rerum in numero senario preberetur; atque huic sententie Scripture uerba congruere quod ait postea, Cum factus est dies, fecit Deus celum et terram, et omne uiride agri antequam esset super terram, et omne fenum agri antequam exoriretur ; attestari etiam quod alibi scriptum est, Qui uiuit in eternum, creauit omnia simul : non est dubium  hoc quod homo de limo terre finctus est, eique formata uxor ex latere, iam non ad conditionem qua simul omnia facta sunt, pertinere, quibus perfectis requieuit Deus; sed ad eam operationem, que fit iam per uolumina seculorum, qua usque nunc operatur.

5. Huc accedit quod ipsa etiam uerba quibus narratur quomodo Deus paradisum plantauerit, in eoque hominem quem fecerat collocarit, ad eumque adduxerit animalia, quibus nomina imponeret, in quibus cum adiutorium simile illi non fuisset inuentum, tunc ei mulierem costa eius detracta formauerit, satis nos admonent hec non ad illam operationem Dei pertinere, unde requieuit in die septimo, sed ad istam potius qua per temporum cursus usque nunc operatur. Cum enim paradisus plantaretur, ita narrat: Et plantauit Deus paradisum in Eden ad orientem, et posuit ibi hominem quem finxerat. Et eiecit Deus adhuc de terra omne lignum pulchrum ad aspectum, et bonum ad escam .



CAPUT Iu.---Idem expenditur ad Gen. II, 8, 9.

Cum dicit ergo, Eiecit adhuc de terra omne lignum pulchrum ad aspectum; manifestat utique quod aliter nunc eiecerit de terra lignum, aliter tunc cum tertio die produxit terra herbam pabuli, seminantem semen secundum genus suum, et lignum fructuosum secundum suum genus. Hoc est enim, Eiecit adhuc, super illud scilicet quod iam eiecerat: tunc utique potentialiter et causaliter in opere pertinente ad creanda omnia simul, a quibus consummatis in die septimo requieuit; nunc autem uisibiliter in opere pertinente ad temporum cursum, sicut usque nunc operatur.

6. Nisi forte quis dicat non omne ligni genus tertio die creatum, sed dilatum aliquid quod sexto crearetur, cum homo factus est atque in paradiso constitutus. Sed que sexto die creata sunt, apertissime Scriptura declarat; anima uiua scilicet secundum unumquodque genus, quadrupedum et repentium et bestiarum, et ipse homo ad imaginem Dei masculus et femina. Proinde potuit pretermittere quomodo sit homo factus, quem tamen ipso die factum esse narrauit, ut recapitulando postea, quemadmodum etiam factus fuerit intimaret, hoc est de terre puluere, et mulier illi de latere; non tamen aliquod creature genus pretermittere, uel in eo quod dixit Deus, Fiat, siue, Faciamus, uel in eo quod dicitur, Sic est factum, siue, Fecit Deus. Alioquin frustra per singulos dies tam diligenter distincta sunt omnia, si permixtionis dierum potest ulla suspicio residere, ut cum herba et lignum diei tertio sit attributum, aliqua ligna etiam sexto die creata esse credamus, que ipso sexto die Scriptura tacuerit.



CAPUT u.---De eadem re.

7. Postremo quid respondebimus de bestiis agri, et uolatilibus celi, que adduxit Deus ad Adam, ut uideret quid ea uocaret? Quod ita scriptum est: Et dixit Dominus Deus; Non est bonum esse hominem solum; faciamus illi adiutorium secundum ipsum. Et finxit Deus adhuc de terra omnes bestias agri, et omnia uolatilia celi, et adduxit illa ad Adam, ut uideret quid  uocaret illa: et omne quodcumque illud uocauit Adam animam uiuam, hoc nomen est illius. Et uocauit Adam nomina omnibus pecoribus et omnibus uolatilibus celi, et omnibus bestiis agri. Ade autem non est inuentus adiutor similis ipsi. Et iniecit Deus mentis alienationem super Adam, et obdormiuit, et sumpsit unam de costis eius, et adimpleuit carnem in locum eius, et edificauit Dominus Deus costam, quam sumpsit de Adam, in mulierem . Si ergo consequenter, cum in pecoribus et bestiis agri et uolatilibus celi non esset inuentum adiutorium simile homini, fecit ei Deus adiutorium simile de costa lateris eius; hoc autem factum est cum easdem bestias agri et uolatilia celi adhuc de terra finxisset, et ad illum adduxisset: quomodo sexto die factum hoc potest intelligi, quandoquidem illo die produxit terra animam uiuam secundum uerbum Dei; uolatilia uero quinto die produxerunt aque similiter secundum uerbum Dei? Non itaque hic diceretur, Et finxit Deus adhuc de terra omnes bestias agri, et omnia uolatilia celi, nisi quia iam terra produxerat omnes bestias agri sexto die, et aqua omnia uolatilia celi quinto die. Aliter ergo tunc, id est potentialiter atque causaliter, sicut illi operi competebat, quo creauit omnia simul, a quibus in die septimo requieuit: aliter autem nunc, sicut ea uidemus, que per temporalia spatia creat, sicut usque nunc operatur. Ac per hoc iam per istos notissimos lucis corporalis dies, qui circuitu solis fiunt, Eua facta est de latere uiri sui. Tunc enim Deus adhuc finxit de terra bestias et uolatilia, in quibus cum adiutorium simile ipsi Adam non esset inuentum, illa formata est. In talibus ergo diebus etiam ipsum de limo finxit Deus.

8. Neque enim dicendum est, masculum quidem sexto die factum, feminam uero posterioribus diebus; cum ipso sexto die apertissime dictum sit, Masculum et feminam fecit eos, et benedixit eos, et cetera, que de ambobus et ad ambos dicuntur. Aliter ergo tunc ambo, et nunc aliter ambo: tunc scilicet secundum potentiam per uerbum Dei tanquam seminaliter mundo inditam, cum creauit omnia simul, a quibus in die septimo requieuit, ex quibus omnia suis queque temporibus iam per seculorum ordinem fierent; nunc autem secundum operationem prebendam temporibus, qua usque nunc operatur, et oportebat iam tempore suo fieri Adam de limo terre, eiusque mulierem ex uiri latere.



CAPUT uI.---Sententiam suam liquidius explicat, ne male intelligatur.

9. In qua distributione operum Dei, partim ad illos dies inuisibiles pertinentium, quibus creauit omnia simul, partim ad istos appositos, in quibus operatur quotidie quidquid ex illis tanquam inuolucris primordialibus in tempore euoluitur, si non importune atque absurde Scripture uerba secuti sumus, que nos ad hec distinguenda duxerunt: cauendum est ne propter ipsarum rerum aliquanto difficilem perceptionem, quam tardiones assequi non sufficiunt, putemur aliquid sentire ac dicere, quod scimus nos nec sentire  nec dicere. Quanquam enim precedentibus sermonibus, quantum potuerim, lectorem prestruxerim; plures tamen arbitror caligare in his locis, et putare ita fuisse prius hominem in illo Dei opere, quo cuncta simul creata sunt, ut aliquam uitam duceret, ut Dei locutionem ad se directam, cum dixit Deus, Ecce dedi uobis omne pabulum seminale, discerneret, crederet, intelligeret. Nouerit ergo qui hoc putat, non hoc me sensisse, neque dixisse.

10. Sed rursus, si dixero non ita fuisse hominem in illa prima rerum conditione, qua creauit Deus omnia simul, sicuti est non tantum perfecte etatis homo, sed ne infans quidem, nec tantum infans, sed ne puerperium quidem in utero matris, nec tantum hoc, sed nec semen quidem uisibile hominis; putabit omnino non fuisse. Redeat ergo ad Scripturam; inueniet sexto die hominem factum ad imaginem Dei, factos autem masculum et feminam. Item querat quando facta sit femina; inueniet extra illos sex dies: tunc enim facta est, quando Deus de terra finxit adhuc bestias agri et uolatilia celi; non quando uolatilia produxerunt aque, et animam uiuam, in qua et bestie sunt, produxit terra. Tunc autem factus est homo et masculus et femina: ergo et tunc et postea. Neque enim tunc, et non postea; aut uero postea, et non tunc: nec alii postea, sed iidem ipsi aliter tunc, aliter postea. Queret ex me quomodo. Respondebo, Postea uisibiliter, sicut species humane constitutionis nota nobis est; non tamen parentibus generantibus, sed ille de limo, illa de costa eius. Queret tunc quomodo. Respondebo, Inuisibiliter, potentialiter, causaliter, quomodo fiunt futura non facta.

11. Hic forte non intelliget. Subtrahuntur enim ei cuncta que nouit, usque ad ipsam seminum corpulentiam. Neque enim uel tale aliquid homo iam erat, cum in prima illa sex dierum conditione factus erat. Datur quidem de seminibus ad hanc rem nonnulla similitudo, propter illa que in eis futura conserta sunt; uerumtamen ante omnia uisibilia semina sunt ille cause: sed non intelligit. Quid ergo faciam, nisi, quantum possum, salubriter moneam ut Scripture Dei credat et tunc factum hominem, quando Deus, cum factus est dies, fecit celum et terram, de quo alibi Scriptura dicit, Qui uiuit in eternum, creauit omnia simul ; et tunc quando iam non simul, sed suis queque temporibus creans, finxit eum de limo terre, et ex eius osse mulierem? nam nec isto modo eos illo sexto die factos, nec tamen eos illo sexto die non factos intelligere Scriptura permittit.



CAPUT uII.---Dici non posse animas prius creatas quam corpora.

12. Forte ergo anime eorum sexto die illo facte erant, ubi et ipsa imago Dei recte intelligitur in spiritu mentis eorum, ut postea corpora formarentur? Sed neque hoc credere eadem Scriptura permittit. Primo propter illam operum consummationem; que non uideo quomodo possit intelligi, si defuit aliquid tunc non causaliter conditum, quod postea uisibiliter conderetur. Deinde quia sexus ipse masculi et femine  nisi in corporibus esse non potest. Quod si quisquam secundum intellectum et actionem tanquam utrumque sexum in una anima accipiendum putauerit; quid faciet de his que ad escam Deus ipso die dedit de lignorum fructibus, que nisi homini habenti corpus non utique congrua est? Nam si et hanc escam figurate accipere quisquam uoluerit, recedet a proprietate rerum gestarum, que primitus in huiusmodi narrationibus omni obseruatione fundanda est.



CAPUT uIII.---Difficultas de uoce Dei ad hominem sexto die directa.

13. Quomodo ergo loquebatur, inquit, eis qui nondum audiebant, nec intelligebant; quia nec erant qui uerba perciperent? Possem respondere sic eos allocutum Deum, quemadmodum Christus nos nondum natos, etiam longe post futuros, nec tantum nos, sed etiam eos omnes qui futuri sunt post nos. Omnibus enim dicebat, quos suos futuros uidebat, Ecce ego uobiscum sum usque in consummationem seculi : sicut Deo notus erat propheta cui dixit, Priusquam te formarem in utero, noui te ; sicut decimatus est Leui cum esset in lumbis Abraham . Cur enim non ita et ipse Abraham in Adam, et ipse Adam in primis operibus mundi, que Deus creauit omnia simul? Sed uerba Domini per os carnis eius, et uerba Dei per ora Prophetarum temporali corporis uoce proferuntur, et omnibus syllabis suis congruas temporum moras sumunt, atque consumunt: cum uero Deus dicebat, Faciamus hominem ad imaginem et similitudinem nostram, et habeat potestatem piscium maris et uolatilium celi, et omnium pecorum, et omnis terre, et omnium reptilium que repunt super terram; et, Crescite, et multiplicamini, et replete terram, et dominamini eius; et habete potestatem piscium maris, et uolatilium celi, et omnium pecorum, et omnis terre, et omnium repentium que repunt super terram; et, Ecce dedi uobis omne pabulum seminale, seminans semen quod est super omnem terram, et omne lignum fructiferum, quod habet in se fructum seminis seminalis, quod erit uobis ad escam ; ipse sermo eius ante omnem eris sonum, ante omnem carnis et nubis uocem, in illa summa eius Sapientia, per quam facta sunt omnia, non quasi humanis auribus instrepebat, sed rebus factis rerum faciendarum causas inscrebat, et omnipotenti potentia futura faciebat, hominemque suo tempore formandum, in temporum tanquam semine uel tanquam radice condebat, quando condebat unde inciperent secula, ab illo condita qui est ante secula. Creature quippe alie creaturas alias, quedam tempore, quedam causis precedunt: ille autem omnia que fecit, non solum excellentia, qua etiam causarum effector est, uerum etiam eternitate precedit. Sed de hoc opportunioribus deinde Scripturarum locis fortassis plenius disserendum est.



CAPUT IX.---Ieremias quomodo Deo notus antequam formatus. Merita nondum natorum.

14. Nunc de homine quod ceptum est terminetur, ea moderatione seruata, ut in profundo Scripture  sensu magis prestemus diligentiam requirendi, quam affirmandi temeritatem. Quia enim nouerat Ieremiam Deus priusquam eum formaret in utero, dubitare fas non est: apertissime quippe dicit, Priusquam te formarem in utero, noui te. Ubi autem illum nosset antequam ita formasset, etsi nostre infirmitati assequi uel difficile uel impossibile est; utrum in aliquibus propinquioribus causis, sicut Leui in lumbis Abrahe decimatus est; an in ipso Adam, in quo genus humanum tanquam radicaliter institutum est; et in eo ipso utrum iam cum de limo formatus esset, an cum causaliter in his operibus factus que creauit omnia simul; an uero ante omnem potius creaturam, sicut elegit et predestinauit sanctos suos ante mundi constitutionem ; an potius in omnibus precedentibus causis, siue quas commemoraui, siue quas non commemoraui, priusquam in utero formaretur; non arbitror scrupulosius queri oportere, dummodo Ieremiam constet, ex quo est in hac luce a parentibus editus, ex illo egisse uitam propriam, qua grandescens etatis accessu, posset uiuere siue male siue beue; antea uero nullo modo, non solum priusquam in utero formaretur, sed nec iam ibi formatus, antequam natus. Neque enim habet ullam cunctationem apostolica illa sententia de geminis in Rebecce utero nondum agentibus aliquid boni aut mali .

15. Nec tamen frustra scriptum est, nec infantem mundum esse a peccato, cuius est unius diei uita super terram ; et illud in Psalmo, Ego in iniquitatibus conceptus sum, et in peccatis mater mea  me in utero aluit; et quod in Adam omnes moriuntur, in quo omnes peccauerunt . Nunc autem liquido teneamus, quelibet parentum merita traiiciantur in prolem, quecumque gratia Dei, antequam nascatur, quemque sanctificet, nec iniquitatem esse apud Deum, nec boni maliue agere quemquam quod ad propriam personam pertineat, antequam natus est: illamque sententiam qua nonnulli putant alibi peccasse magis minusque animas, et pro diuersorum meritis peccatorum in diuersa corpora esse detrusas, apostolice non conuenire sententie; cum apertissime dictum sit, nichil egisse nondum natos seu boni seu mali.

16. Ac per hoc aliqua questio est suo loco retractanda, quid de peccato primorum parentum, qui duo soli fuerunt, generis humani contraxerit uniuersa consparsio [1 1Kb] : nichil tamen talium meritorum habere potuisse hominem antequam de terre puluere finctus esset, antequam suo tempore uiueret, nulla questio est. Sicut enim Esau et Iacob, quos nondum natos dixit Apostolus nichil egisse boni aut mali , non possemus dicere traxisse aliquid meriti de parentibus, si nec ipsi parentes egissent aliquid boni aut mali; nec genus humanum peccasse in Adam, si ipse non peccasset Adam; non autem peccasset Adam, nisi iam suo tempore uiueret, quo posset uiuere siue bene siue male: ita frustra peccatum eius, seu recte factum requiritur, cum adhuc in rebus simul creatis  causaliter conditus, nec uita propria iam uiuebat, nec in parentibus sic uiuentibus erat. In illa enim prima conditione mundi, cum Deus omnia simul creauit, homo factus est qui esset futurus, ratio creandi hominis, non actio creati.



CAPUT X.---Res uariis modis existentes.

17. Sed hec aliter in uerbo Dei, ubi ista non facta, sed eterna sunt; aliter in elementis mundi, ubi omnia simul facta futura sunt; aliter in rebus que secundum causas simul creatas, non iam simul sed suo queque tempore creantur, in quibus Adam iam formatus ex limo, et Dei flatu animatus, sicut fenum exortum; aliter in seminibus, in quibus rursus quasi primordiales cause repetuntur, de rebus ducte que secundum causas, quas primum condidit, exstiterunt, uelut herba ex terra, semen ex herba. In quibus omnibus ea iam facta modos et actus sui temporis acceperunt, que ex occultis atque inuisibilibus rationibus, que in creatura causaliter latent, in manifestas formas naturasque prodierunt: sicut herba exorta super terram, et homo factus in animam uiuam, et cetera huiusmodi, siue fruteta siue animantia, ad illam operationem Dei pertinentia, que usque nunc operatur. Sed etiam ista secum gerunt tanquam iterum seipsa inuisibiliter in occulta quadam ui generandi, quam extraxerunt de illis primordiis causarum suarum, in quibus creato mundo cum factus est dies, antequam in manifestam speciem sui generis exorirentur, inserta sunt.



CAPUT XI.---Opera creationis die sexto quomodo et iam consummata, et adhuc inchoata.

18. Si enim prima illa opera Dei, cum simul omnia creauit, in suo modo perfecta non essent, ea procul dubio post adderentur que illis perficiendis defuissent; ut quedam uniuersitatis perfectio ex utrisque constaret singulis quasi semis, uelut alicuius totius partes essent, quarum coniunctione ipsum totum cuius partes fuerant, compleretur. Rursus, si ita essent illa perfecta, sicut perficiuntur, cum suis queque temporibus in manifestas formas actusque procreantur; profecto aut nichil ex eis postea per tempora fieret, aut hoc fieret, quod ex istis que suo queque iam tempore oriuntur, Deus non cessat operari. Nunc autem quia iam et consummata quodammodo, et quodammodo inchoata sunt ea ipsa que consequentibus euoluenda temporibus primitus Deus omnia simul creauit, cum faceret mundum: consummata quidem quia nichil habent illa in naturis propriis, quibus suorum temporum cursus agunt, quod non in istis causaliter factum sit; inchoata uero, quoniam quedam erant quasi semina futurorum, per seculi tractum ex occulto in manifestum locis congruis exserenda: ipsius etiam Scripture uerba satis ad hoc admonendum insigniter uigent, si quis in eis euigilet. Nam et consummata ea dicit et inchoata: nisi enim consummata essent, non scriptum esset, Et consummata sunt celum et terra, et omnis compositio illorum: et consummauit Deus in die sexto opera sua, que fecit: et requieuit Deus in die septimo ab omnibus operibus suis, que fecit; et  benedixit Deus diem septimum, et sanctificauit eum; rursusque nisi inchoata essent, non ita sequeretur, quia illa die requieuit ab omnibus operibus suis que inchoauit Deus facere.

19. Hic igitur si quis inquirat quomodo consummauit et quomodo inchoauit: neque enim alia consummauit, alia inchoauit, sed eadem ipsa utique a quibus in die septimo requieuit, ex iis que supra diximus clarum est. Consummasse quippe ista intelligimus Deum, cum creauit omnia simul ita perfecte, ut nichil ei adhuc in ordine temporum creandum esset, quod non hic ab eo iam in ordine causarum creatum esset: inchoasse autem, ut quod hic prefixerat causis, post impleret effectis. Proinde formauit Deus hominem puluerem terre, uel limum terre, hoc est de puluere uel limo terre; et inspirauit siue insufflauit in eius faciem spiritum uite, et factus est homo in animam uiuam. Non tunc predestinatus; hoc enim ante seculum in prescientia Creatoris: neque tunc causaliter uel consummate inchoatus, uel inchoate consummatus; hoc enim a seculo in rationibus primordialibus, cum simul omnia crearentur: sed creatus in tempore suo, uisibiliter in corpore, inuisibiliter in anima, constans ex anima et corpore.



CAPUT XII.---Corpus hominis an singulari modo a Deo formatum.

20. Iam ergo uideamus quomodo eum fecerit Deus, primum de terra corpus eius; post etiam de anima uidebimus, si quid ualebimus. Quod enim manibus corporalibus Deus de limo finxerit hominem, nimium puerilis cogitatio est, ita ut si hoc Scriptura dixisset, magis eum qui scripsit translato uerbo usum credere deberemus, quam Deum talibus membrorum lineamentis determinatum qualia uidemus in corporibus nostris. Dictum est enim, Manus tua gentes disperdidit ; et, Eduxisti populum tuum in manu forti et brachio excelso ; sed pro potestate et uirtute Dei positum huius membri nomen quis usque adeo desipit, ut non intelligat?

21. Nec illud audiendum est, quod nonnulli putant, ideo precipuum Dei opus esse hominem, quia cetera dixit, et facta sunt; hunc autem ipse fecit: sed ideo potius, quia hunc ad imaginem suam fecit. Nam illa que dixit et facta sunt, ideo sic scriptum est , quia per uerbum eius facta sunt, sicut per hominem hominibus dici potuit uerbis, que temporaliter cogitantur, et uoce proferuntur. Non sic autem loquitur Deus, nisi cum per corporalem creaturam loquitur, sicut Abrahe, sicut Moysi, sicut per nubem de Filio suo. Ante uero omnem creaturam, ut esset ipsa creatura, eo uerbo dictum est, quod in principio erat Deus apud Deum: et quia omnia per ipsum facta sunt, et sine ipso factum est nichil , utique et homo per ipsum factus est. Certe enim celum uerbo fecit, quia dixit et factum est: scriptum est tamen, Et opera manuum tuarum sunt celi . Et de hoc imo quasi fundo mundi scriptum est: Quoniam ipsius est mare, et ipse fecit illud, et aridam manus eius finxerunt .  Non igitur hoc in honorem hominis deputetur, uelut cetera Deus dixerit, et facta sint, hunc autem ipse fecerit; aut uerbo cetera, hunc autem manibus fecerit. Sed hoc excellit in homine, quia Deus ad imaginem suam hominem fecit, propter hoc quod ei dedit mentem intellectualem, qua prestat pecoribus; unde iam superiore loco disseruimus. In quo honore positus, si non intellexerit, ut bene agat, eisdem ipsis pecoribus quibus prelatus est comparabitur. Sic etenim scriptum est: Homo in honore positus non intellexit; comparatus est pecoribus insensatis, et similis factus est eis . Nam et pecora Deus fecit, sed non ad imaginem suam.

22. Nec dicendum est, Hominem ipse fecit, pecora uero iussit, et facta sunt: et hunc enim et illa per uerbum suum fecit, per quod facta sunt omnia . Sed quia idem uerbum et Sapientia et uirtus eius est; dicitur et manus eius, non uisibile membrum, sed efficiendi potentia. Nam hec eadem Scriptura que dicit quod Deus hominem de limo terre finxerit, dicit etiam quod bestias agri de terra finxerit, quando eas cum uolatilibus celi ad Adam adduxit, ut uideret quid ea uocaret. Sic enim scriptum est: Et finxit Deus adhuc de terra omnes bestias . Si ergo et hominem de terra et bestias de terra ipse formauit, quid habet homo excellentius in hac re, nisi quod ipse ad imaginem Dei creatus est? Nec tamen hoc secundum corpus, sed secundum intellectum mentis, de quo post loquemur. Quanquam et in ipso corpore habeat quamdam proprietatem que hoc indicet, quod erecta statura factus est, ut hoc ipso admoneretur non sibi terrena esse sectanda, uelut pecora, quorum uoluptas omnis ex terra est, unde in aluum cuncta prona atque prostrata sunt. Congruit ergo et corpus eius anime rationali, non secundum lineamenta figurasque membrorum, sed potius secundum id quod in celum erectum est, ad intuenda que in corpore ipsius mundi superna sunt: sicut anima rationalis in ea debet erigi, que in spiritualibus natura maxime excellunt, ut que sursum sunt sapiat, non que super terram .



CAPUT XIII.---Qua etate aut statura conditus fuerit Adam.

23. Sed quomodo fecit eum Deus de limo terre; utrum repente in etate perfecta, hoc est uirili atque iuuenili, an sicut nunc usque format in uteris matrum? Neque enim alius hec facit, quam ille qui dixit, Priusquam te formarem in utero, noui te : ut illud tantum proprium habuerit Adam, quod non ex parentibus natus est, sed factus ex terra; eo tamen modo ut in hoc perficiendo, et per etates augendo hi temporum numeri complerentur, quos nature humani generis attributos uidemus. An potius hoc non est requirendum? Utrumlibet enim fecerit, hoc fecit quod Deum et omnipotentem et sapientem posse ac facere congruebat. Ita enim certas temporum leges generibus qualitatibusque rerum in manifestum ex abdito producendis attribuit, ut eius uoluntas sit super omnia.  Potentia quippe sua numeros creature dedit, non ipsam potentiam eisdem numeris alligauit. Nam Spiritus eius ita faciendo mundo superferebatur , ut et facto superferatur, non corporalibus locis, sed excellentia potestatis.

24. Quis enim nescit aquam concretam terre, cum ad radices uitis uenerit, duci in saginam ligni illius, atque in eo sumere qualitatem, qua in uuam procedat paulatim erumpentem; atque in ea grandescente uinum fiat, maturumque dulcescat, quod adhuc feruescat expressum, et quadam uetustate firmatum ad usum bibendi utilius iucundiusque perueniat? Num ideo Dominus lignum quesiuit aut terram, aut has temporum moras, cum aquam miro compendio conuertit in uinum, et tale uinum quod ebrius etiam conuiua laudaret ? Numquid adiutorio temporis eguit conditor temporis? Nonne certis dierum numeris suo cuique generi accommodatis, omnis natura serpentium coalescit, formatur, nascitur, roboratur? Num exspectati sunt hi dies, ut in draconem uirga conuerteretur de manu Moysi et Aaron ? Nec ista cum fiunt, contra naturam fiunt, nisi nobis quibus aliter nature cursus innotuit; non autem Deo, cui hoc est natura quod fecerit.



CAPUT XIu.---Rationes causales mundo primum indite, cuius generis fuerint.

25. Queri autem merito potest, causales ille rationes, quas mundo indidit, cum primum simul omnia creauit, quomodo sint institute: utrum ut, quemadmodum uidemus cuncta nascentia uel fruticum uel animalium in suis conformationibus atque incrementis, sua pro diuersitate generum diuersa spatia peragerent temporum? an ut, quemadmodum creditur factus Adam sine ullo progressu incrementorum uirili etate, continuo conformarentur? Sed cur non utrumque illas credimus habuisse, ut hoc ex eis futurum esset, quod factori placuisset? Si enim illo modo dixerimus, incipiet contra ipsas factum uideri, non solum etiam illud de aqua uinum, sed et omnia miracula que contra nature usitatum cursum fiunt: si autem isto modo, multo erit absurdius ipsas istas quotidianas nature formas et species contra illas primarias omnium nascentium causales rationes suorum temporum peragere spatia. Restat ergo ut ad utrumque modum habiles create sint; siue ad istum quo usitatissime temporalia transcurrunt, siue ad illum quo rara et mirabilia fiunt, sicut Deo facere placuerit quod tempori congruat.



CAPUT Xu.---Primus homo non aliter quam primordiales cause haberent, formatus fuit.

26. uerumtamen sic factus est homo, quemadmodum ille prime cause habebant ut fieret primus homo, quem non ex parentibus nasci, qui nulli precesserant, sed de limo formari oportebat, secundum causalem rationem, in qua primitus factus erat. Nam si aliter factus est, non eum Deus in illorum sex dierum operibus fecerat: in quibus cum dicitur factus, ipsam causam utique fecerat Deus, qua erat suo tempore homo futurus, et secundum quam fuerat ab illo  faciendus, qui simul et consummauerat inchoata propter perfectionem causalium rationum, et inchoauerat consummanda propter ordinem temporum [1 1Kb] . Si ergo in illis primis rerum causis, quas mundo primitus Creator inseruit, non tantum posuit quod de limo formaturus erat hominem, sed etiam quemadmodum formaturus, utrum sicut in matris utero, an in forma iuuenili; procul dubio sic fecit, ut illic prefixerat; neque enim contra dispositionem suam faceret: si autem uim tantum ibi posuit possibilitatis, ut homo fieret quoquo modo fieret, ut et sic et sic posset, id est ut id quoque ibi esset [2 1Kb] , quia et sic et sic posset; unum autem ipsum modum quo erat facturus in sua uoluntate seruauit, non mundi constitutioni contexuit: manifestum est etiam sic non factum esse hominem contra quam erat in illa prima conditione causarum; quia ibi erat etiam sic fieri posse, quamuis non ibi erat ita fieri necesse esse: hoc enim non erat in conditione creature, sed in placito Creatoris, cuius uoluntas rerum necessitas est.



CAPUT XuI.---In rei natura est, ut quid esse possit; ut futurum sit, nonnisi in Dei uoluntate.

27. Nam et nos pro captu infirmitatis humane iam in ipsis rebus tempore exortis possumus nosse quid in cuiusque natura sit, quod experimento perceperimus; sed utrum etiam futurum sit ignoramus. Est quippe in natura huius, uerbi gratia, iuuenis ut senescat; sed utrum hoc etiam sit in Dei uoluntate, nescimus. Sed nec in natura esset, nisi in Dei uoluntate prius fuisset, qui condidit omnia. Et utique occulta ratio est senectutis in corpore iuuenili, uel iuuentutis in corpore puerili: neque enim oculis cernitur, sicut ipsa in puero pueritia, sicut iuuentus in iuuene; sed alia quadam notitia colligitur inesse in natura quiddam latens, quo educantur in promptu numeri occulti, uel iuuentutis a pueritia, uel senectutis a iuuentute. Occulta est ergo ista ratio, qua fit ut hoc esse possit, sed oculis; menti autem non est occulta: utrum autem hoc etiam necesse sit, omnino nescimus. Et illam quidem qua fit ut esse possit, esse in natura ipsius corporis nouimus: illam uero qua fit ut necesse sit, manifestum est illic non esse.



CAPUT XuII.---Ex futuris quenam uere futura.

28. Sed fortassis in mundo est, ut necesse sit istum hominem senescere. Si autem nec in mundo est, in Deo est. Hoc enim necessario futurum est quod ille uult, et ea uere futura sunt que ille presciuit. Nam multa secundum inferiores causas futura sunt; sed si ita sunt et in prescientia Dei, uere futura sunt: si autem ibi aliter sunt, ita potius futura sunt, sicut ibi sunt, ubi qui prescit [3 1Kb] , falli non potest. Nam futura  dicitur senectus in iuuene, sed tamen futura non est, si ante moriturus est: hoc autem ita erit, sicut se habent alie cause, siue mundo contexte, siue in Dei prescientia reseruate. Nam secundum quasdam futurorum causas moriturus erat Ezechias, cui Deus addidit quindecim annos ad uitam ; id utique faciens quod ante constitutionem mundi se facturum esse presciebat, et in sua uoluntate seruabat. Non ergo id fecit quod futurum non erat: hoc enim magis erat futurum, quod se facturum esse presciebat. Nec tamen illi anni additi recte dicerentur, nisi aliquid adderetur [1 1Kb] , quod se aliter in aliis causis habuerat. Secundum aliquas igitur causas inferiores iam uitam finierat: secundum illas autem que sunt in uoluntate et prescientia Dei, qui ex eternitate nouerat quid illo tempore facturus erat , tunc erat finiturus uitam quando finiuit uitam. Quia etsi oranti concessum est, etiam sic eum oraturum ut tali orationi concedi oporteret ille utique presciebat, cuius prescientia falli non poterat: et ideo quod presciebat, necessario futurum erat.



CAPUT XuIII.---Colligitur Adamum non formatum fuisse contra quam erat in primordialibus causis institutum.

29. Quapropter, si omnium futurorum cause mundo sunt insite, cum ille factus est dies, quando Deus creauit omnia simul; non aliter Adam factus est, cum de limo formatus est, sicut est credibilius iam perfecte uirilitatis, quam erat in illis causis, ubi Deus hominem in sex dierum operibus fecit. Ibi enim erat non solum ut ita fieri posset, uerum etiam ut ita eum fieri necesse esset. Tam enim non fecit Deus contra causam, quam sine dubio uolens prestituit, quam contra uoluntatem suam non facit. Si autem non omnes causas in creatura primitus condita prefixit, sed aliquas in sua uoluntate seruauit; non sunt quidem ille quas in sua uoluntate seruauit, ex istarum quas creauit necessitate pendentes: non tamen possunt esse contrarie quas in sua uoluntate seruauit, illis quas sua uoluntate instituit; quia Dei uoluntas non potest sibi esse contraria. Istas ergo sic condidit, ut ex illis esse illud, cuius cause sunt, possit; sed non necesse sit: illas autem sic abscondit, ut ex eis esse necesse sit hoc, quod ex istis fecit ut esse possit.



CAPUT XIX.---Adamo non spirituale sed animale corpus a Deo formatum esse.

30. Solet item queri, utrum animale corpus prius homini formatum sit e limo, quale nunc habemus, an spirituale, quale resurgentes habebimus. Quanquam enim hoc in illud mutabitur; seminatur enim corpus animale, surget corpus spirituale: tamen quid prius homini factum sit, ideo disceptatur, quia si animale factum est, non hoc recipiemus, quod in illo perdidimus, sed tanto melius quanto spirituale animali preponendum est, quando erimus equales Angelis Dei . Sed Angeli possunt aliis et iustitia preponi; numquid et Domino? De quo tamen dictum est: Minorasti eum paulo minus ab Angelis . Unde, nisi propter carnis infirmitatem quam sumpsit ex uirgine, formam serui accipiens , in qua moriens nos a seruitute redimeret? Sed quid hinc diutius disseramus? Non enim obscura est Apostoli sententia de hac re; qui cum uoluisset adhibere testimonium, quo probaret esse corpus animale, non tam de suo uel de cuiusquam hominis corpore, quod in presenti uidebatur, quam de hoc ipso Scripture huius loco recoluit et adhibuit, dicens: Si est corpus animale, est et spirituale; sic etenim scriptum est: Factus est primus homo Adam in animam uiuentem; nouissimus Adam in spiritum uiuificantem. Sed non primum quod spirituale est, sed quod animale; postea, spirituale. Primus homo de terra, terrenus; secundus homo de celo, celestis. Qualis terrenus, tales et terreni; et qualis celestis, tales et celestes. Et quomodo induimus imaginem terreni, induamus et imaginem eius qui de celo est . Quid ad hoc dici potest? Imaginem ergo celestis hominis nunc ex fide portamus, habituri in resurrectione quod credimus: imaginem autem terreni hominis ab ipso exordio humane generationis induimus.



CAPUT XX.---Difficultas contra superiorem sententiam. Opinio corpus Adami prius animale, postea spirituale factum fuisse in paradiso.

31. Hic occurrit alia questio, quomodo renouemur, si non ad hoc per Christum reuocamur, quod in Adam prius eramus. Quanquam enim multa non in pristinum, sed in melius renouentur, ab inferiore tamen statu, quam quo erant antea, renouantur. Unde ergo ille filius mortuus erat, et reuixit; perierat, et inuentus est : unde illi profertur stola prima, si non immortalitatem recipit, quam perdidit Adam! Quomodo autem perdidit immortalitatem, si corpus habuit animale? Neque enim animale corpus, sed spirituale erit, cum corruptibile hoc induerit incorruptionem, et mortale hoc induerit immortalitatem . Nonnulli his angustiis coarctati, ut et illa constet sententia qua exemplum de animali corpore hinc datum est, ut diceretur, Factus est primus homo Adam in animam uiuentem, nouissimus Adam in spiritum uiuificantem; et ista renouatio receptioque immortalitatis, non absurde dicatur in pristinum futura, in illud scilicet quod Adam perdidit: putauerunt prius quidem hominem fuisse corporis animalis; sed dum in paradiso constitutus est, eum fuisse mutatum, sicut nos quoque resurrectione mutabimur. Hoc quidem liber Geneseos non commemorat; sed ut possint utraque testimonia Scripturarum inter se consentire, siue illud quod de animali corpore dictum est, siue illa que de renouatione nostra plurima in sanctis Litteris reperiuntur, hoc tanquam necessario consequi crediderunt.



CAPUT XXI.---Exploditur illa opinio.

32. Sed si ita est, frustra conamur paradisum et illas arbores earumque fructus, preter figuratam significationem, prius accipere ad rerum gestarum proprietatem. Quis enim credat iam illius modi cibos ex arborum pomis immortalibus et spiritualibus corporibus necessarios esse potuisse? uerumtamen si aliud non potest  inueniri, melius eligimus paradisum spiritualiter intelligere, quam uel putare non renouari hominem, cum toties hoc Scriptura commemoret; uel eum existimare recipere quod non ostenditur amisisse. Huc accedit quod et ipsa mors hominis, quam eum peccato commeruisse, multa diuina testimonia colloquuntur, indicat eum sine morte futurum fuisse, nisi peccasset. Quomodo ergo sine morte mortalis? aut quomodo non mortalis, si corpus animale?



CAPUT XXII.---Adamum peccato mortem anime, non corporis meruisse, quidam non recte arbitrantes.

33. Unde quidam non eum mortem corporis peccato meruisse arbitrantur, sed mortem anime, quam fecit iniquitas. Nam credunt eum, propter corpus animale, exiturum fuisse de hoc corpore, ad requiem scilicet quam nunc habent sancti qui iam dormierunt, et in fine seculi eadem membra immortaliter recepturum [1 1Kb] ; ut uidelicet mors corporis non de peccato accidisse uideatur, sed naturaliter, ut animalium ceterorum. uerum his rursus Apostolus occurrit et dicit: Corpus quidem mortuum est propter peccatum, spiritus autem uita est propter iustitiam. Si autem Spiritus eius qui suscitauit Christum a mortuis habitat in uobis; qui suscitauit Christum a mortuis, uiuificabit et mortalia corpora uestra per inhabitantem Spiritum eius in uobis . Ac per hoc mors etiam corporis de peccato est. Si ergo non peccasset Adam, nec corpore moreretur; ideoque immortale haberet et corpus. Quomodo ergo immortale, si animale?



CAPUT XXIII.---In eos qui dicunt Ade corpus ex animali spirituale factum in paradiso.

34. Sed rursus non uident, qui eius corpus in paradiso mutatum putant, ut ex animali fieret spirituale, nichil impedire, si non peccasset, ut post paradisi uitam, quam iuste obedienterque uixisset, acciperet eamdem corporis mutationem in uita eterna, ubi iam cibis corporalibus non egeret. Quid ergo necesse est propter hoc iam cogi figurate, non proprie paradisum intelligere, quia non posset mori corpus nisi peccato? uerum est quidem quod non moreretur etiam corpore, nisi peccasset; aperte quippe dicit Apostolus, Corpus mortuum propter peccatum: animale tamen posset esse ante peccatum, et post uitam iustitie, cum Deus uellet, fieri spirituale.



CAPUT XXIu.---In renouatione quomodo id recipimus, quod Adam perdidit.

35. Quomodo ergo, inquiunt, renouari dicimur, si non hoc recipimus, quod perdidit primus homo, in quo omnes moriuntur? Hoc plane recipimus secundum quemdam modum, et non hoc recipimus secundum quemdam modum. Non itaque immortalitatem spiritualis corporis recipimus, quam nondum habuit homo; sed recipimus iustitiam, ex qua per peccatum lapsus est homo. Renouabimur ergo a uetustate peccati, non in pristinum corpus animale, in quo fuit Adam, sed in melius, id est in corpus spirituale, cum efficiemur equales Angelis Dei , apti celesti habitationi, ubi esca que corrumpitur non egebimus. Renouamur ergo spiritu  mentis nostre  secundum imaginem eius qui creauit nos, quam peccando Adam perdidit. Renouabimur autem etiam carne, cum hoc corruptibile induetur incorruptione, ut sit spirituale corpus; in quod nondum mutatus, sed mutandus erat Adam, nisi mortem etiam corporis animalis peccando meruisset.

36. Denique non ait Apostolus, Corpus quidem mortale propter peccatum; sed, Corpus mortuum propter peccatum.



CAPUT XXu.---Ade corpus mortale simul et immortale.

Illud quippe ante peccatum, et mortale secundum aliam, et immortale secundum aliam causam dici poterat: id est mortale, quia poterat mori; immortale, quia poterat non mori. Aliud est enim non posse mori, sicut quasdam naturas immortales creauit Deus: aliud est autem posse non mori, secundum quem modum primus creatus est homo immortalis; quod ei prestabatur de ligno uite, non de constitutione nature: a quo ligno separatus est cum peccasset, ut posset mori, qui nisi peccasset posset non mori. Mortalis ergo erat conditione corporis animalis, immortalis autem beneficio Conditoris. Si enim corpus animale, utique mortale, quia et mori poterat; quamuis et immortale, ideo quia et non mori poterat. Neque enim immortale quod mori omnino non possit, erit nisi spirituale, quod nobis futurum in resurrectione promittitur. Ac per hoc illud animale et ob hoc mortale, quod propter iustitiam spirituale fieret et ob hoc omni modo immortale [1 1Kb] , factum est propter peccatum non mortale, quod et antea erat, sed mortuum, quod posset non fieri, si homo non peccasset.



CAPUT XXuI.---Corpus Ade et nostrum diuersa.

37. Quomodo ergo corpus nostrum dicit Apost. mortuum, cum adhuc de uiuentibus loqueretur, nisi quia iam ipsa conditio moriendi ex peccato parentum hesit in prole? Animale est enim et hoc corpus, sicut et primi hominis fuit; sed hoc iam in ipso animalis genere multo est deterius: habet enim necessitatem moriendi, quod illud non habuit. Quamuis enim restabat adhuc ut immutaretur, et spirituale factum plenam immortalitatem perciperet, ubi cibo corruptibili non egeret; tamen si iuste uiueret homo, et in spiritualem habitudinem corpus eius mutaretur, non iret in mortem. In nobis autem etiam iuste uiuentibus, corpus moriturum est; propter quam necessitatem, ex illius primi hominis peccato uenientem, non mortale, sed mortuum corpus nostrum dixit Apostolus, quia omnes in Adam morimur . Item dicit: Sicut est ueritas in Iesu, deponere uos secundum priorem conuersationem hominem ueterem; eum qui corrumpitur secundum concupiscentias deceptionis; hoc est, factus Adam per peccatum. uide ergo quid sequatur: Renouamini autem spiritu mentis uestre, et induite nouum hominem; eum qui secundum Deum creatus est, in iustitia et sanctitate ueritatis : ecce quod perdidit Adam per peccatum.



CAPUT XXuII.---Quomodo mente et corpore ad id renouamur, quod Adam perdidit.


In hoc ergo renouamur, secundum id quod amisit Adam, id est secundum spiritum mentis nostre: secundum autem corpus quod seminatur animale, et resurget spirituale, in melius renouabimur, quod nondum fuit Adam.

38. Dicit item Apostolus: Exspoliantes uos ueterem hominem cum actibus eius, induite nouum qui renouatur in agnitionem Dei, secundum imaginem eius qui creauit eum . Hanc imaginem in spiritu mentis impressam perdidit Adam per peccatum  ; quam recipimus per gratiam iustitie; non spirituale atque immortale corpus, in quo ille nondum fuit, et in quo erunt omnes sancti resurgentes a mortuis: hoc enim premium est illius meriti, quod amisit. Proinde illa stola prima , aut ipsa iustitia est unde lapsus est; aut, si indumentum corporalis immortalitatis significat, etiam hanc ille sic amisit, cum propter peccatum ad eam peruenire non potuit. Dicitur enim et amisisse uxorem, et amisisse honorem, qui speratum non acceperit, illo a quo sperabat offenso.



CAPUT XXuIII.---Adam licet spiritualis mente, corpore fuit animalis etiam in paradiso.

39. Secundum hanc ergo sententiam corpus animale habuit Adam, non tantum ante paradisum, sed etiam in paradiso constitutus: quamuis in interiore homine fuerit spiritualis, secundum imaginem eius qui creauit eum; quod amisit peccando, meruitque etiam corporis mortem, qui non peccando mereretur et in corpus spirituale commutationem. Nam si et interius animaliter uixit, non possumus dici ad hoc ipsius renouari. Quibus enim  dicitur, Renouamini spiritu mentis uestre, hoc eis dicitur, ut spirituales fiant: quod si ille nec in ipsa mente fuit, quomodo nos renouamur ad id quod homo nunquam fuit? Apostoli autem et omnes iusti animale utique corpus adhuc habebant, sed tamen spiritualiter interius uiuebant; renouati scilicet in agnitionem Dei, secundum imaginem eius qui creauit eos: non ideo tamen iam peccare non poterant, si consentirent iniquitati. Nam et spirituales posse cadere in tentatione [1 1Kb] peccati, ostendit Apostolus, ubi ait, Fratres, si preoccupatus fuerit homo in aliquo delicto, uos qui spirituales estis, instruite huiusmodi in spiritu lenitatis, intendens te ipsum, ne et tu tenteris . Hoc dixi, ne cuiquam impossibile uideatur quod peccauit Adam, si spiritualis erat mente, quamuis animalis esset corpore. Que cum ita sint, nichil tamen adhuc prepropere confirmamus, sed exspectamus potius utrum etiam cetera Scriptura hunc intellectum non impediat.



CAPUT XXIX.---De anima tractandum in sequenti libro.

40. Sequitur enim questio de anima ualde difficilis, in qua multi laborauerunt, nobisque ubi laboremus reliquerunt. Siue enim quia non omnium omnia legere potui, qui de hac re secundum Scripturarum nostrarum ueritatem ad aliquid liquidum minimeque dubium peruenire potuerunt; siue quia tanta questio est, ut etiam qui eam ueraciter soluunt, non facile intelligantur a talibus, qualis ipse sum: fateor neminem adhuc mihi persuasisse quod sic habeam de anima, ut nichil amplius querendum putem. Utrum autem nunc certum aliquid inuenturus sim et deliniturus, ignoro. Quod autem potuero, si conatum meum Dominus adiuuerit, sequenti uolumine explicare curabo [2 1Kb] .



LIBER SEPTIMUS. In quo illud Geneseos, cap. 2, uers. 7: Et flauit in faciem eius flatum uite, etc., illustratur uberrima tractatione de anima.



CAPUT PRIMUM.---De anima tractatio suscipitur.

1. Et finxit Deus hominem puluerem de terra, et flauit in faciem eius flatum uite, et factus est homo in animam uiuentem. Hec uerba Scripture nobis et in principio superioris libri consideranda proposuimus, et de ipso homine facto, maximeque de eius corpore, quantum satis duximus, quod secundum Scripturas uisum est, disseruimus. Sed quia de anima humana non parua questio est, ad hunc eam librum differendam putauimus, nescientes quantum nos Dominus adiuturas esset recte loqui cupidos; illud tamen scientes, nisi quantum ipse adiuuaret, recte non esse locuturos. Recte est autem ueraciter atque congruenter, nichil audacter refellendo, nichil temere affirmando, dum adhuc dubium est, uerum falsumne sit, siue fidei, siue scientie christiane; quod autem doceri potest uel rerum ratione apertissima, uel Scripturarum auctoritate certissima, sine cunctatione asserendo.

 2. Ac primum illud uideamus, quod scriptum est, Flauit, uel, Sufflauit in faciem eius flatum uite. Nonnulli enim codices habent, Spirauit, uel, Inspirauit in faciem eius. Sed cum Greci habeant , non dubitatur flauit uel sufflauit esse dicendum. Querehamus autem in superiori sermone de manibus Dei, cum homo de limo formatus cogitaretur: quid ergo nunc dicendum est in eo quod scriptum est, Sufflauit Deus, nisi quia sicut non manibus corporis finxit, ita nec faucibus labiisque sufflauit?

3. uerumtamen hoc uerbo Scriptura in questione difficillima plurimum nos, quantum opinor, adiuuat.



CAPUT II.---Animam non esse eiusdem nature cum Deo, ex proposito Scripture loco arguitur.

Nam cum quidam ex hoc uerbo crediderint aliquid esse animam de ipsa substantia Dei, id est, eiusdem nature cuius ille est, hoc ideo putantes, quia cum homo sufflat, aliquid de seipso eiicit in flatu; hinc potius admonendi  sumus, hanc inimicam fidei catholice reprobare sententiam. Nos enim credimus Dei naturam atque substantiam, que in Trinitate creditur a multis, intelligitur a paucis, omnino esse incommutabilem. Porro autem anime naturam uel in deterius uel in melius commutari posse, quis ambigit? Ac per hoc sacrilega opinio est, eam et Deum credere unius esse substantie. Quid enim hoc modo aliud quam et ile commutabilis creditor? Credendum itaque est, et intelligendum, neque ullo modo dubitandum, quod recta fides habet, animam sic esse a Deo tanquam rem quam fecerit, non tanquam de natura cuius est ipse, siue genuerit, siue quoquo modo protulerit.



CAPUT III.---Urgetur idem argumentum.

4. Et quomodo, inquiunt, scriptum est, Sufflauit in faciem eius, et factus est homo in animam uiuam; si non anima Dei pars est, uel Dei omnino substantia? Imo uero ex hoc uerbo satis apparet ita non esse. Cum enim homo sufflat, anima utique ipsa subiacentem sibi naturam corporis mouet, et de illa, non de seipsa flatum facit. Nisi isti forte tam tardi sunt, ut nesciant isto reciproco halitu, quem de hoc ere circumfuso ducimus et reddimus. fieri etiam flatum, cum uoluntate sufflamus. Quod si etiam non ex hoc ere, qui forinsecus adiacet, accepto et reddito, sed ex ipsius nostri corporis natura qua constat, sufflando aliquid eiiceremus, non eadem natura est corporis et anime; quod et ipsi utique consentiunt. Quapropter etiam sic aliud est anime substantia, que corpus regit et mouet; aliud flatus, quem regendo uel mouendo facit de corpore sibi subdito, non de seipsa cui corpus est subditum. Cum itaque longe quidem incomparabili modo, sed tamen anima regat subditum corpus, et Deus subditam creaturam, cur non potius intelligatur de subiecta sibi creatura fecisse Deus animam in eo quod sufflasse dictus est; quandoquidem ipsa anima, quamuis corpori suo non ita dominetur, ut Deus uniuersitati quam condidit, tamen eius motu, non de sua substantia flatum facit?

5. Possemus quidem dicere nec ipsum Dei flatum esse animam hominis, sed Deum sufflando fecisse animam in homine: sed ne putentur meliora que fecit uerbo, quam quod fecit flatu, quia et in nobis melius est uerbum quam flatus; nichil est interim secundum supradictam rationem, cur animam ipsam Dei flatum dicere dubitemus, dum intelligatur non esse Dei natura atque substantia, sed hoc ipsum esse sufflare, quod est flatum facere; quod autem flatum facere, hoc animam facere. Cui sententie congruit quod per Isaiam dicit Deus: Spiritus enim a me procedet, et flatum omnem ego feci. Nam non quemlibet flatum corporeum eum dicere, sequentia docent. Cum enim dixisset, Omnem flatum ego feci; Et propter peccatum, inquit, pusillum quid contristaui eum, et percussi eum . Quid ergo dicit flatum, nisi animam, que propter peccatum percussa et contristata est? Quid igitur est, Omnem flatum ego feci, nisi, Omnem animam ego feci?



CAPUT Iu.---Deum sufflando non fecisse de seipso animam, nec de elementis.


6. Si ergo Deum diceremus tanquam corporei mundi huius animam, cui mundus ipse esset tanquam corpus unius animantis, recte non eum diceremus sufflando fecisse animam hominis, nisi corpoream, de isto ere subiacente sibi ex corpore suo: non tamen quod fecisset dedissetque sufflando, de seipso dedisse putare deberemus, sed ita de sibi subiecto ere corporis sui, sicut anima de huiusmodi re similiter adiacente, hoc est de corpore, non de seipsa flatum facit. Nunc uero quia non tantummodo mundi corpus Deo esse subditum dicimus, sed illum esse supra omnem creaturam siue corporalem siue spiritualem; nec de seipso, nec de corporeis elementis credendus est animam fecisse sufflando.



CAPUT u.---An anima ex nichilo.

7. Utrum autem ex eo quod omnino non erat, id est ex nichilo; an ex aliqua re, que iam ab illo facta spiritualiter erat, sed anima nondum erat, merito queri potest. Si enim Deum adhuc aliquid ex nichilo creare non credimus, posteaquam creauit omnia simul, et ob hoc a [1 1Kb] consummatis omnibus operibus requieuisse credimus, que inchoauit faceret, ut quidquid deinde faceret, ex his faceret; non uideo quemadmodum intelligamus, adhuc eum ex nichilo animas facere. An dicendum est, eum in illis quidem operibus primorum sex dierum fecisse illum diem occultum, ac si hoc potius credi oportet, spiritualem atque intellectualem naturam, scilicet unitatis angelice, et mundum, id est celum et terram; atque in illis iam exstantibus naturis rationes creasse futurarum aliarum, non ipsas naturas: alioquin si iam ibi create essent sicut erant future, non adhuc essent future? Quod si ita est, nondum erat in conditis rebus anime humane ulla natura, et tunc esse cepit, cum eam Deus sufflando fecit, atque indidit homini.

8. Sed non ideo questio sublata est, qua queritur adhuc utrum eam naturam, que anima dicitur, et antea non erat, ex nichilo creauerit, tanquam ipse flatus eius non ex aliqua substantia subiacente factus sit, sicut de flatu dicebamus, quem facit anima ex corpore suo; sed omnino ex nichilo tunc factus sit flatus, cum Deus flare uoluit, idemque hominis anima factus sit: an uero iam erat aliquid spirituale, quamuis hoc quidquid erat, nondum anime natura erat, atque ex hoc factus sit flatus Dei que natura esset anime; sicut nec corporis humani natura iam erat, antequam Deus eam de limo terre uel puluere formasset. Non enim caro humana erat puluis aut limus; sed tamen aliquid erat unde illa fieret, que nondum erat.



CAPUT uI.---An ut corporis, ita et anime precesserit aliqua materies.

9. Num ergo credibile est, in primis illis sex dierum operibus Deum condidisse, non solum futuri corporis humani causalem rationem, uerum etiam materiem  de qua fieret, id est terram, de cuius limo uel puluere fingeretur, anime autem solam ibi condidisse rationem, secundum quam fieret, non etiam quamdam pro suo genere materiam, de qua fieret? Si enim quiddam incommutabile esset anima, nullo modo eius quasi materiam querere deberemus: nunc autem mutabilitas eius satis indicat eam interim uitiis atque fallaciis deformem reddi, formari autem uirtutibus ueritatisque doctrina, sed in sua iam natura qua est anima; sicut etiam caro in sua natura qua iam caro est, et salute decoratur, et morbis uulneribusque fedatur. Sed sicut hec, excepto quod iam caro est in qua natura uel proficit ut pulchra, uel deficit ut deformis sit, hahuit etiam materiem, id est terram, de qua fieret, ut omnino caro esset: sic fortasse potuit et anima, antequam ea ipsa natura fieret, que anima dicitur, cuius uel pulchritudo uirtus, uel deformitas uitium est, habere aliquam materiam pro suo genere spiritualem, que nondum esset anima; sicut terra de qua caro facta est, iam erat aliquid, quamuis non erat caro.

10. Sed enim iam terra implebat mundi infimam partem, antequam de illa corpus hominis fieret, conferens uniuerso totum suum, ut etiamsi nulla ex ea caro fieret animantis cuiusquam, specie tamen sua mundi fabricam molemque compleret, secundum quam dicitur mundus celum et terra.



CAPUT uII.---Dici non posse qualis fuisset illa materies anime.

At uero illa spiritualis materies, si fuit ulla unde anima fieret, uel si est ulla unde anime fiunt, quid ipsa est? quod nomen, quam speciem, quem usum in rebus conditis tenet? uiuit, an non? Si uiuit, quid agit? quid confert uniuersitatis effectibus? Beatamne uitam gerit, an miseram, an neutram? uiuificat aliquid? an ab hoc etiam opere uacat, et in quodam secreto uniuersitatis otiosa requiescit, sine uigili sensu motuque uitali? Si enim nulla prorsus adhuc uita erat, quomodo esset uite future quedam incorporea nec uiua materies? Aut falsum est, aut nimis latet. Si autem iam uiuebat nec beate nec misere, quomodo rationalis erat? Quod si tunc rationalis facta est, cum ex illa materie natura humane anime facta est; irrationalis ergo uita materies erat anime rationalis, id est humane? Quid ergo inter illam pecorisque distabat? An rationalis erat iam possibilitate, nondum facultate? Si enim uidemus infantilem animam, iam utique hominis animam, nondum cepisse uti ratione, et tamen eam rationalem dicimus; cur non credatur sic in illa materie, de qua facta est anima, quietum fuisse motum etiam sentiendi, sicut in ista infantili, que iam certe anima est hominis, quietus est adhuc motus ratiocinandi?



CAPUT uIII.---Beatam fuisse materiem illam admitti non potest.

11. Nam si iam beata erat uita, de qua facta est hominis anima; deterius ergo facta est: et ideo non iam illa materies huius, sed illius ista defluxio est. Nam materies aliqua cum formatur, presertim a Deo, in melius sine dubitatione formatur. Sed etiam si cuiusquam  in aliqua beatitudine facte a Deo uite defluxio anima humana posset intelligi, nec sic credenda erat esse cepisse in aliquo actu meritorum suorum, nisi ex quo propriam cepit agere uitam, dum anima facta est animans carnem, et eius sensibus uelut nuntiis utens, atque in seipsa se uiuere sentiens sua uoluntate, intellectu, memoria. Si enim est aliquid, unde istam defluxionem formate carni Deus inspiraret, tanquam sufflando animam faciens, idemque beatum est; nullo modo mouetur, aut mutatur, aut amittit aliquid, cum hoc ab eo defluit, unde anima fit.



CAPUT IX.---Neque illam materiem esse quamdam irrationalem animam.

Non est enim corpus, ut tanquam exhalando minuatur.

12. Si autem anima irrationalis, materies est quodammodo, de qua fit anima rationalis, id est humana, rursus queritur etiam ipsa irrationalis unde fiat; quia et ipsam non facit nisi creator omnium naturarum. An illa de materie corporali? Cur non ergo et ista? Nisi forte quod uelut gradatim fieri conceditur, compendio posse Deum facere quisquam negabit. Proinde quelibet adhibeatur interpositio, si corpus est materies anime irrationalis, et anima irrationalis est materies anime rationalis, procul dubio corpus est materies anime rationalis. Quod neminem unquam scio ausum esse sentire, nisi qui et ipsam animam nonnisi in genere alicuius corporis ponit.

13. Deinde cauendum est ne quedam translatio anime fieri a pecore in hominem posse credatur , si concesserimus irrationalem animam ueluti materiem subiacere, unde rationalis anima fiat. Sic enim fiet, ut si hec in melius commutata, erit hominis; illa quoque in deterius commutata, sit pecoris. De quo ludibrio quorumdam philosophorum etiam eorum posteri erubuerunt, nec eos hoc sensisse, sed non recte intellectos esse dixerunt. Et credo ita esse, uelut si quisquam etiam de Scripturis nostris hoc sentiat, ubi dictum est, Homo in honore positus non intellexit; comparatus est pecoribus insensatis, et similis factus est eis : aut ubi item legitur, Ne tradideris bestiis animam confitentem tibi . Neque enim non omnes heretici Scripturas catholicas legunt; nec ob aliud sunt heretici, nisi quod eas non recte intelligentes, suas falsas opiniones contra earum ueritatem peruicaciter asserunt. Sed quoquo modo se habeat uel non habeat opinio philosophorum de reuolutionibus animarum, catholice tamen fidei non conuenit credere animas pecorum in homines, aut hominum in pecora transmigrare.



CAPUT X.---Ex morum similitudine non effici ut anima hominis in pecus transeat.

14. Fieri sane homines uite genere pecoribus similes, et ipse res humane clamant, et Scripture testantur. Unde est illud quod commemoraui, Homo in honore positus non intellexit; comparatus est iumentis insensatis, et similis factus est eis: sed in hac uita utique, non post mortem. Proinde uel talibus bestiis nolebat  in potestatem dari animam suam, qui dicebat, Ne tradideris bestiis animam confitentem tibi; quales cauendos Dominus significat, ubi dicit eos indutos uestitu ouium, intus autem esse lupos rapaces : uel ipsi diabolo et angelis eius; nam et ille dictus est leo et draco .

15. Quid enim afferunt argumenti philosophi qui putant hominum animas in pecora, uel pecorum in homines post mortem posse transferri? Hoc certe, quod morum similitudo ad id trahat, uelut auaros in formicas, rapaces in miluos, seuos ac superbos in leones, sectatores immunde uoluptatis in sues: et si qua similia. Hec quippe afferunt, nec attendunt per hanc rationem nullo modo fieri posse, ut pecoris anima post mortem in hominem transferatur. Nullo modo enim porcus similior erit homini quam porco; et cum mansuescunt leones, canibus uel etiam ouibus fiunt similiores quam hominibus. Cum igitur a pecorum moribus pecora non recedunt, et que aliquantulum ceteris dissimilia fiunt, similiora sunt tamen suo generi quam humano, longeque plus ab hominibus quam a pecoribus differunt: nunquam erunt hominum anime iste, si ea que similiora sint trahunt. Si autem hoc argumentum falsum est, quomodo erit illa uera opinio; quandoquidem nichil aliud afferunt, quo etiamsi non uera, saltem uerisimilis habeatur? Unde procliuius et ipse crediderim, quod etiam eorum posteri sectatores, illos homines qui hec primitus in suis libris posuerunt, in hac uita potius intelligi uoluisse, quadam peruersitate morum ac turpitudine homines pecorum similes fieri, ac sic quodammodo in pecora commutari, ut hoc dedecore obiecto, eos a cupiditatum prauitate reuocarent.



CAPUT XI.---Fictitie quarumdam animarum transmigrationes. Manicheorum deterior quam philosophorum opinio.

16. Nam illa que feruntur accidisse, ut quidam quasi recordarentur in quorum animalium corporibus fuerint, aut falsa narrantur, aut ludificationibus demonum hoc in eorum animis factum est. Si enim contingit in somnis, ut fallaci memoria quasi recordetur se homo fuisse quod non fuit, aut egisse quod non egit; quid mirum si quodam Dei iusto occultoque iudicio, sinuntur demones in cordibus etiam uigilantium tale aliquid posse?

17. Manichei autem qui se christianos uel putant, uel putari uolunt, in hac opinione translationis uel reuolutionis animarum eo sunt illis Gentium philosophis, uel si qui alii uani homines hoc putent, deteriores et detestabiliores, quod illi anime naturam a Dei natura discernunt, isti autem cum aliud nichil dicant esse animam quam ipsam Dei substantiam, atque id omnino quod Deus est, non trepidant eamdam turpiter commutabilem dicere, ut nullum sit herbe seu uermiculi genus, ubi eam non esse permixtam, uel quo reuolui non posse mirabili opinentur insania. Qui tamen si remotis ab animo suo rerum obscurissimarum questionibus, quas carnali corde uersantes, necesse est ut in opiniones falsas, noxias monstrosasque  labantur et prouoluantur, unum illud firmissime teneant, quod omni anime rationali sine ullius disputationis ambagibus naturaliter et ueraciter insitum est, esse omnino incommutabilem et incorruptibilem Deum; tota eorum mille formis fabula repente dilabitur, quam in suis uanis ac sacrilegis mentibus, nonnisi de Dei turpissima mutabilitate finxerunt.

18. Non est igitur materies anime humane, anima irrationalis.



CAPUT XII.---Anima non est ex corporeo elemento.

Quid est ergo, unde anima flatu Dei facta est? An corpus aliquod erat terrenum quidem et humidum? Nullo modo: hinc enim potius caro facta est. Nam quid aliud est limus quam terra humida? Nec de humore solo [1 1Kb] anima facta credenda est, quasi caro de terra et anima de aqua. Nimis enim absurdum est, inde factam putare animam hominis, unde facta est caro piscis et uolucris.

19. Ergo fortassis ex ere? Huic enim elemento etiam flatus competit; sed noster, non Dei. Unde supra diximus hoc potuisse congruenter putari, si animam mundi tanquam unius maximi animantis Deum crederemus, ut ita eam flauerit de ere corporis sui, sicut flat nostra de sui. Cum uero Deum esse constet supra omne mundi corpus, et supra omnem spiritum quem creauit, incomparabili omnino distantia; quomodo id recte dici potest? An forte quanto magis Deus uniuerse sue creature presens est omnipotentia singulari, tanto magis potuit ex ere flatum facere, que anima hominis esset? Sed cum anima non sit corporea, quidquid autem ex mundi corporeis elementis fit, corporeum sit necesse est, inque mundi elementis etiam er iste numeretur; nec si de puri illius celestisque ignis elemento facta anima diceretur, credi oporteret. Omne quippe corpus in omne corpus posse mutari, non defuerunt qui assererent. Corpus autem aliquod siue terrenum siue celeste, conuerti in animam, fierique naturam incorpoream, nec quemquam sensisse scio, nec fides hoc habet.



CAPUT XIII.---Medicorum sententia de corpore humano.

20. Deinde si non est contemnendum quod medici non tantum dicunt, uerum etiam probare se affirmant, quamuis omnis caro terrenam soliditatem in promptu gerat, habet tamen in se et eris aliquid, quod et pulmonibus continetur, et a corde per uenas, quas arterias uocant, diffunditur; et ignis non solum feruidam qualitatem, cuius sedes in iecore [2 1Kb] est, uerum etiam luculentam, quam uelut eliquari ac subuolare ostendunt in excelsum cerebri locum, tanquam in celum corporis nostri; unde et radii emicant oculorum, et de cuius medio uelut centro quodam, non solum ad oculos, sed etiam ad sensus ceteros tenues fistule deducuntur, ad aures scilicet, ad nares, ad palatum, propter audiendum, olfaciendum, atque gustandum;  ipsumque tangendi sensum qui per totum corpus est, ab eodem cerebro dirigi dicunt per medullam ceruicis, et eam que continetur ossibus, quibus dorsi spina conseritur, ut inde se tenuissimi quidam riuuli, qui tangendi sensum faciunt, per cuncta membra diffundant.



CAPUT XIu.---Animam non esse ex elementis.

Cum igitur his quasi nuntiis accipiat anima quidquid eam corporalium non latet, ipsa uero usque adeo aliud quiddam sit, ut cum uult intelligere, uel diuina, uel Deum, uel omnino etiam seipsam, suasque considerare uirtutes, ut aliquid ueri certique comprehendat, ab hac ipsorum quoque oculorum luce se auertat, eamque ad hoc negotium, non tantum nullo adiumento, uerum etiam nonnullo impedimento esse sentiens, se in obtutum mentis attollat; quomodo ex eo genere aliquid est, cum eiusdem generis summum non sit nisi lumen, quod ex oculis emicat, quo illa non adiuuatur nisi ad corporeas formas coloresque sentiendos; habetque ipsa innumerabilia longe dissimilia cuncto generi corporum, que nonnisi intellectu atque ratione conspiciat, quo nullus carnis sensus aspirat.



CAPUT Xu.---Anima incorporea.

21. Quapropter non est quidem humane anime natura, nec de terra, nec de aqua, nec de ere, nec de igne quolibet; sed tamen crassioris corporis sui materiam, hoc est, humidam quamdam terram, que in carnis uersa est qualitatem, per subtilioris naturam corporis administrat, id est per lucem et erem. Nullus enim sine his duobus uel sensus in corpore est, uel ab anima spontaneus corporis motus. Sicut autem prius esse debet nosse quam facere, ita prius est sentire quam mouere. Anima ergo quoniam res est incorporea, corpus quod incorporeo uicinum est, sicuti est ignis, uel potius lux et er, primitus agit, et per hec cetera que crassiora sunt corporis, sicuti humor et terra, unde carnis corpulentia solidatur, que magis sunt ad patiendum subdita, quam predita ad faciendum.



CAPUT XuI.---Cur dictum sit, Factus est homo in animam uiuam.

22. Non mihi ergo uidetur dictum, Factus est homo in animam uiuam, nisi quia sentire cepit in corpore; quod est animate uiuentisque carnis certissimum indicium. Nam mouentur et arbusta, non tantum ui extrinsecus impellente, ueluti cum uentis agitantur, sed illo motu quo intrinsecus agitur quidquid ad incrementum speciemque arboris pertinet, quo ducitur succus in radicem, uertiturque in ea quibus constat herbe natura uel ligni: nichil enim horum sine interno motu. Sed iste motus non est spontaneus, qualis ille qui sensui copulatur ad corporis administrationem, sicut in omnium animalium genere, quam uocat Scriptura animam uiuam . Nam et nobis nisi inesset etiam ille motus, nec crescerent nostra corpora, nec ungues capillosque producerent. Sed si hoc solum esset in nobis sine sensu motuque illo spontaneo, non diceretur homo factus in animam uiuam.



CAPUT XuII.---In faciem hominis cur dicitur Deus sufflasse.


23. Proinde quoniam pars cerebri anterior, unde sensus omnes distribuuntur, ad frontem collocata est, atque in facie sunt ipsa uelut organa sentiendi, excepto tangendi sensu qui per totum corpus diffunditur; qui tamen etiam ipse ab eadem anteriori parte cerebri ostenditur habere uiam suam, que retrorsus per uerticem atque ceruicem ad medullam spine, de qua loquebamur paulo ante, deducitur, unde habet utique sensum in tangendo et facies, sicut totum corpus, exceptis sensibus uidendi, audiendi, offaciendi, gustandi, qui in sola facie prelocati sunt: ideo scriptum arbitror, quod in faciem Deus sufflauerit homini flatum uite, cum factus est in animam uiuam. Anterior quippe pars posteriori merito preponitur; quia et ista ducit, illa sequitur, et ab ista sensus, ab illa motus est, sicut consilium precedit actionem.



CAPUT XuIII.---Tres uentriculi cerebri.

24. Et quoniam corporalis motus, qui sensum sequitur, sine interuallis temporum nullus est, agere autem interualla temporum spontaneo motu nisi per adiutorium memorie non ualemus; ideo tres tanquam uentriculi cerebri demonstrantur: unus anterior ad faciem, a quo sensus omnis; alter posterior ad ceruicem, a quo motus omnis; tertius inter utrumque, in quo memoriam uigere demonstrant, ne cum sensum sequitur motus, non connectat homo quod faciendum est, si fuerit quod fecit oblitus. Hec illi certis indiciis probata esse dicunt, quando et ipse partes aliquo affecte morbo uel uitio, cum defecissent officia uel sentiendi, uel mouendi membra, uel motus corporis reminiscendi, satis quid ualerent singule declararum, eisque alhibita curatio cui rei reparande profecerit exploratum est. Sed anima in istis tanquam in organis agit; nichil horum est ipsa: sed uiuificat et regit omnia, et per hec corpori consulit, et huic uite, in qua factus est homo in animam uiuam.



CAPUT XIX.---Anime prestantia supra res corporeas.

25. Unde ergo sit ipsa, id est, de qua uelut materie Deus hunc flatum fecerit, que anima dicitur, dum queritur, nichil corporeum debet occurrere. Sicut enim Deus omnem creaturam, sic anima omnem corpoream creaturam nature dignitate precellit. Per lucem tamen et erem, que in ipso quoque mundo precellentia sunt corpora, magisque habent faciendi prestantiam, quam patiendi corpulentiam sicut humor et terra, tanquam per ea que spiritui similiora sunt, corpus administrat. Nuntiat enim aliquid lux corporea: cui autem nuntiat, non hoc est quod illa; et hec est anima cui nuntiat, non illa que nuntiat. Et cum afflictiones corporis moleste sentit, actionem suam, qua illi regendo adest, turbato eius temperamento impediri offenditur, et hec offensio dolor uocatur. Et er qui neruis infusus est, paret uoluntati ut membra moueat, non autem ipse uoluntas est. Et illa pars media motum membrorum nuntiat, ut memoria teneatur [1 1Kb] , non  ipsa memoria est. Denique dum hec eius tanquam ministeria uitio quolibet seu perturbatione omni modo deficiunt, desistentibus nuntiis sentiendi et ministris mouendi, tanquam non habens cur adsit, abscedit. Si autem non ita deficiunt, ut in morte assolet, turbatur eius intentio, tanquam conantis redintegrare labentia, nec ualentis. Et in rebus quibus turbatur, inde cognoscitur que pars ministeriorum in causa sit, ut si potuerit, medicina succurrat.



CAPUT XX.---Aliud anima, aliud organa corporis.

26. Namque aliud esse ipsam, aliud hec eius corporalia ministeria, uel uasa, uel organa, uel si quid aptius dici possunt, hinc euidenter elucet, quod plerumque se uehementi cogitationis intentione auertit ab omnibus, ut pre oculis patentibus recteque ualentibus multa posita nesciat; et si maior intentio est, dum ambulabat, repente subsistat, auertens utique imperandi nutum a ministerio motionis qua pedes agebantur: si autem non tanta est cogitationis intentio, ut figat ambulantem loco, sed tamen tanta est ut partem illam cerebri mediam nuntiantem corporis motus non uacet aduertere; obliuiscitur aliquando et unde ueniat, et quo eat, et transit imprudens uillam quo tendebat, natura sui corporis sana, sed sua [1 1Kb] in aliud auocata. Quapropter istas corporei celi corporeas quasdam particulas, id est, lucis et eris, que prime excipiunt nutus anime uiuificantis, eo quod incerporee nature propinquiores sunt quam humor et terra, ut ad earum proximum ministerium tota moles administretur, utrum Deus de hoc circumfuso et superfuso celo corpori uiuentis miscuerit, aut adiunxerit, an et ipsas de limo sicut carnem fecerit, non est ad rem pertinens questio. Omne quippe corpus in omne corpus mutari posse, credibile est: quodlibet autem corpus mutari posse in animam, credere absurdum est.



CAPUT XXI.---Anima neque ullo ex corpore, neque ullum corpus est.

27. Quamobrem nec illud audiendum est, quod quidam putauerunt, quintum quoddam esse corpus unde sit anima [2 1Kb] , quod nec terra, nec aqua sit, nec er, nec ignis, siue iste turbulentior atque terrenus, siue ille celestis purus et lucidus; sed nescio quid aliud quod careat usitato nomine, sed tamen corpus sit . Si enim qui hoc sentiunt, hoc dicunt corpus quod et nos, id est, naturam quamlibet longitudine, latitudine, altitudine, spatium loci occupantem, neque hoc est anima, neque inde facta credenda est. Quidquid enim tale est, ut multa non dicam, in quacumque sui parte lineis diuidi uel circumscribi potest: quod anima si pateretur, nullo modo nosse posset tales lineas, que per longum secari non queunt, quales in corpore non posse inueniri nichilominus nouit.

28. Nec ipsa sibi tale aliquid occurrit, cum se nescire non possit, etiam quando se ut cognoscat inquirit. Cum enim se querit, nouit quod se querat; quod nosse non posset, si se non nosset. Neque enim  aliunde se querit, quam a seipsa. Cum ergo querentem se nouit, se utique nouit; et omne quod nouit tota nouit: cum itaque se querentem nouit, tota se nouit, ergo et totam se nouit: neque enim aliquid aliud, sed seipsam tota nouit [1 1Kb] . Quid ergo adhuc se querit, si querentem se nouit? Neque enim si nesciret se, posset querentem se scire se: sed hoc in presenti; quod autem de se querit, quid antea fuerit, uel quid futura sit querit. Desinat ergo nunc interim suspicari se esse corpus; quia si aliquid tale esset, talem se nosset, que magis se nouit quam celum et terram, que per sui corporis oculos nouit.

29. Omitto dicere quia illud eius quod etiam pecora habere intelliguntur, uel celi uolatilia cum habitacula sua seu nidos repetunt, quo capiuntur imagines omnium rerum corporalium, nullo modo cuiquam corpori simile est; et utique hoc potius corpori simile esse deberet, ubi corporearum rerum similitudines continentur. At si hoc corpus non est, quia certum est, eas similitudines corporum illic non solum memoriter detineri, uerum etiam innumerabiles pro arbitrio figurari; quanto minus alia qualibet ui sua corpori esse anima similis potest?

30. Si autem corpus esse dicunt alia qualibet notione omne quod est, id est, omnem naturam atque substantiam; non quidem admittenda est ista locutio, ne non inueniamus quomodo loquentes, ea que corpora non sunt, a corporibus distinguamus: non tamen nimis est de nomine laborandum. Nam et nos dicimus, quidquid anima est, non esse horum quatuor notissimorum elementorum, que manifesta sunt corpora; sed neque hoc esse quod Deus est. Quid sit autem, non dicitur melius quam anima uel spiritus uite. Ideo enim additur, uite, quia et iste er plerumque dicitur spiritus. Quanquam et animam eumdem erem appellauerunt, ut iam non possit inueniri nomen, quo proprie distinguatur ista natura, que nec corpus, nec Deus est, nec uita sine sensu, qualis potest credi in arboribus, nec uita sine rationali mente, qualis est in pecoribus; sed uita nunc minor quam Angelorum, et futura quod Angelorum, si ex precepto sui creatoris hic uixerit.

31. Unde sit autem, id est, de qua uelut materia facta sit, uel de qua perfecta beataque natura defluxerit, uel utrum omnino ex nichilo facta sit, etiamsi dubitatur, et queritur; illud tamen minime dubitandum est, et si aliquid antea fuit, a Deo factum esse quod fuit, et eam nunc a Deo factam, ut anima uiua sit: aut enim nichil fuit, aut hoc quod est non fuit. Sed illam partem, qua querebamus quasi eius materiem unde facta sit iam satis tractauimus.



CAPUT XXII.---An causalis ratio anime fuerit condita in diebus Geneseos.

32. Nunc, si omnino non fuit, querendum est quomodo possit intelligi quod causalis eius ratio fuisse dicebatur in primis sex dierum operibus Dei, quando fecit Deus hominem ad imaginem suam, quod nisi  secundum animam non recte intelligitur. uerendum est autem, ne cum dicimus non ipsas tunc naturas atque substantias que future fuerant, Deum creasse, dum crearet omnia simul, sed earum futurarum causales quasdam rationes, putemur inania quedam dicere. Que sunt enim iste causales rationes, secundum quas posset iam dici Deus fecisse hominem ad imaginem suam, cuius corpus nondum de limo finxerat, cui nondum animam afflando fecerat? Et corporis quidem humani etiamsi fuit aliqua occulta ratio, qua futurum erat ut formaretur, erat et materies de qua formaretur, id est terra, in qua uideri potest illa ratio uelut in semine latuisse: anime autem faciende, id est flatus faciendi, qui esset anima hominis, que ibi ratio causalis primitus condita est, cum diceret Deus, Faciamus hominem ad imaginem et similitudinem nostram , si nulla erat natura ubi [1 1Kb] conderetur?

33. Si enim hec ratio in Deo erat, non in creatura; nondum ergo erat condita: quomodo ergo dictum est, Fecit Deus hominem ad imaginem Dei ? Si autem iam in creatura erat, hoc est, in iis que simul omnia creauerat Deus, in qua creatura erat? utrum spirituali, an corporali? Si spirituali, agebatne aliquid in corporibus mundi, seu celestibus, seu terrestribus? An in ea erat hec uacans antequam homo in sua natura propria conderetur, sicut in ipso homine iam propriam ducente uitam latenter otioseque inest ratio generandi, que non operatur, nisi per concubitum atque conceptum? An et illa natura creature spiritualis [2 1Kb] , in qua latente erat hec ratio, nichil agebat sui operis? Et utquid creata erat? An ut contineret rationem future anime humane, uel futurarum animarum, tanquam in seipsis esse non possent, sed in aliqua creatura propria uita iam uiuente, sicut generandi ratio non potest esse nisi in aliquibus iam existentibus perfectisque naturis? Parens ergo anime instituta est aliqua creatura spiritualis, in qua sit ratio future anime, que non inde existat, nisi cum eam Deus homini inspirandam facit. Neque enim et ex homine fetum uel seminis uel ipsius iam prolis creat et format nisi Deus, per Sapientiam attingentem ubique propter suam munditiam, ita ut nichil inquinatum in eam incurrat , dum pertendit a fine usque ad finem fortiter, et disponit omnia suauiter . Sed nescio quemadmodum possit intelligi, ad hoc tantum creatam nescio quam creaturam spiritualem, que in Dei conditionibus per illos sex dies factis non commemoraretur, cum Deus hominem sexto die fecisse dictus est, quem nondum in propria natura fecerat, sed adhuc ratione causali in illa creatura que commemorata non est. Magis enim debuit ipsa commemorari, que sic consummata erat, ut non adhuc esset secundum sue cause precedentem rationem facienda.



CAPUT XXIII.---An illa causalis ratio anime fuerit inserta in angelica natura.


34. An forte in illius diei natura, quem primitus condidit, si spiritus intellectualis dies ille recte accipitur, hanc faciende anime causalem rationem Deus inseruit, cum sexto die fecit hominem ad imaginem suam; causam scilicet rationemque prefigens secundum quam eum post illos septem dies faceret; ut uidelicet corporis eius causalem rationem in natura terre, anime autem in natura illius diei creasse credatur? Sed quid aliud dicitur, cum hoc dicitur, nisi angelicum spiritum quasi parentem esse anime humane, si sic in illo inest anime humane creande precondita ratio, sicut in homine future prolis sue: ut corporum quidem humanorum parentes homines sint, animarum autem Angeli, creator uero et animarum et corporum Deus sed corporum ex hominibus, animarum ex Angelis; aut prioris corporis ex terra, et prioris anime ex angelica natura, ubi rationes eorum causales prefixerat, quando primitus fecit hominem in iis que simul omnia creauit; deinceps uero iam homines ex hominibus, corpus ex corpore, animam ex anima? Durum est hoc, Angeli aut Angelorum filiam dicere esse animam: sed multo durius, celi corporei; quanto magis ergo, maris et terre? Multo minus igitur in aliqua corporali creatura, causalis anime ratio precondita est, cum faceret Deus hominem ad imaginem suam, antequam eum suo tempore de limo formatum flatu animaret, si absurde creditur animam causaliter in natura angelica condidisse.



CAPUT XXIu.---Anima an creata sit priusquam corpori inserta.

35. Illud ergo uideamus, utrum forsitan uerum esse possit, quod certe humane opinioni tolerabilius mihi uidetur, Deum in illis primis operibus que simul omnia creauit, animam etiam humanam creasse, quam suo tempore membris ex limo formati corporis inspiraret, cuius corporis in illis simul conditis rebus rationem creasset causaliter, secundum quam fieret, cum faciendum esset, corpus humanum. Nam neque illud quod dictum est, ad imaginem suam, nisi in anima; neque illud quod dictum est, masculum et feminam, nisi in corpore recte intelligimus. Credatur ergo, si nulla Scripturarum auctoritas seu ueritatis ratio contradicit, hominem ita factum sexto die, ut corporis quidem humani ratio causalis in elementis mundi; anima uero iam ipsa crearetur, sicut primitus conditus est dies, et creata lateret in operibus Dei, donec eam suo tempore sufflando, hoc est inspirando, formato ex limo corpori insereret.



CAPUT XXu.---Anima si extra corpus existebat, an suopte nutu ad corpus uenerit.

36. Sed hic rursus non spernenda oritur questio. Si enim iam facta erat anima, et latebat, ubi ei posset esse melius quam ibi? Quid ergo fuit cause ut anima innocenter uiuens insereretur uite huius carnis, in qua peccando, ipsum qui eam creauit offenderet; unde eam merito sequeretur laboris erumna  damnationisque cruciatus? An illud dicendum est, quod ad corpus administrandum uoluntate propria fuerit inclinata, in qua uita corporis, quoniam et iuste et inique uiui potest, quod eligeret hoc haberet, uel premium de iustitia, uel de iniquitate supplicium, ut nec illi apostolice sententie sit contrarium, qua dicit nondum natos nichil egisse boni seu mali ? Illa quippe inclinatio uoluntatis ad corpus, nondum est actio uel iustitie uel iniquitatis, de qua ratio reddenda est in iudicio Dei, recepturo unoquoque secundum ea que per corpus gessit, siue bonum, siue malum . Cur ergo non iam et illud credatur, quod Dei nutu ad corpus uenerit; ubi si uellet secundum preceptum eius agere, mercedem acciperet uite eterne, atque Angelorum societatis [1 1Kb] : si autem contemneret, penas iustissimas lueret, siue laboris diuturni, siue ignis eterni? An quia hoc ipsum, Deo uolenti obtemperasse, iam utique actio bona est, et erit contrarium nondum natos nichil egisse uel boni uel mali?



CAPUT XXuI.---Anima si proprio nutu corpori inserta, non fuit prescia futuri. Liberum arbitrium.

37. Que si ita sunt, fatebimur etiam non in eo rerum genere animam primitus creatam, ut esset prescia futuri operis sui, uel iusti, uel iniqui. Nimis quippe incredibile est eam potuisse propria uoluntate inclinari ad corporis uitam, si se ita in quibusdam peccaturam presciret, ut iuste supplicio perpetuo puniretur. Iuste sane Creator landatur in omnibus que fecit omnia bona ualde. Neque enim ex iis tantum laudandus est, quibus prescientiam dedit; cum recte laudetur etiam quia pecora creauit, quibus est natura humana prestantior etiam in ipsis peccantibus. Natura quippe hominis ex Deo est, non iniquitas, qua se ipse inuoluit male utendo libero arbitrio: quod tamen si non haberet, in natura rerum minus excelleret. Cogitandus quippe est homo iuste uiuens etiam non prescius futurorum, et ibi uidendum est, excellentia uoluntatis bone quam non impediatur ad recte uiuendum et Deo placendum, quod ignarus futuri uiuit ex fide. Huiusmodi ergo creaturam quisquis esse nollet in rebus, contradicit Dei bonitati. Quisquis autem penas eam non uult luere pro peccatis, inimicus est equitati.



CAPUT XXuII.---Animam naturali appetitu ferri in corpus.

38. Sed si ad hoc fit anima, ut mittatur in corpus, queri potest utrum, si noluerit, compellatur. Sed melius creditur hoc naturaliter uelle, id est, in ea natura creari ut uelit, sicut naturale nobis est uelle uiuere: male autem uiuere iam non est nature, sed peruerse uoluntatis, quam iuste pena consequitur.

39. Frustra ergo iam queritur ex qua ueluti materie facta sit anima, si recte intelligi potest in primis illis operibus facta, cum factus est dies. Sicut enim illa que non erant, facta sunt, sic et hec inter illa. Quod si et materies aliqua formabilis fuit, et corporalis  et spiritualis, non tamen et ipsa instituta nisi a Deo, ex quo sunt omnia, que quidem formationem suam non tempore, sed origine precederet, sicut uox cantum; quid nisi de materia spirituali facta anima congruentius creditur?



CAPUT XXuIII.---Difficultates, cum dicitur animam Ade non prius creatam quam eius corpori inspiratam fuisse.

40. Si autem aliquis non uult eam existimare factam, nisi cum iam formato corpori est inspirata, uideat quid respondeat, cum queritur unde facta sit. Aut enim ex nichilo dicturus est Deum aliquid fecisse uel facere post illam consummationem operum suorum; et debet intueri quomodo explicet sexto die factum hominem ad imaginem Dei , id est, in qua natura causalis ratio facta fuerit eius rei que nondum fuit: aut non de nichilo, sed de aliquo iam existente factam dicet animam; et laborabit inquirendo quenam illa natura sit, an corporalis, an spiritualis, secundum eas questiones quas superius uersauimus; manente illa quoque molestia, ut adhuc queratur in qua substantia creaturarum in sex diebus primitus conditarum, causalem illam rationem fecerit anime, quam nondum de nichilo, uel de aliquo fecerat.

41. Quam si eo modo deuitare uoluerit, ut dicat, sexto die etiam de limo factum esse hominem, sed hoc recapitulando postea commemoratum; uideat de muliere quid dicat, quia masculum et feminam, dixit, fecit eos, et benedixit eos . Quod si et ipsam eo die factam esse de uiri osse responderit, attendat quomodo asserat sexto die facta uolatilia, que adducta sunt ad Adam, cum Scriptura omne genus uolatilium quinto die creatum ex aquis insinuet; item sexto die ligna etiam que in paradiso plantata sunt, cum eadem Scriptura hoc creature genus tertio dici tribuerit. Ipsa etiam uerba consideret quid sit, Eiecit adhuc de terra omne lignum pulchrum ad aspectum, et bonum ad escam; tanquam illa que tertio die terra eiecerat, non erant pulchra ad aspectum et bona ad escam, cum in his essent operibus que fecit Deus omnia bona ualde: quid sit etiam, Finxit Deus adhuc de terra omnes bestias agri, et omnia uolatilia celi ; tanquam illa non fuerint omnia, que primo producta erant, uel potius nulla ante producta erant. Neque enim dictum est, Et finxit Deus adhuc de terra ceteras bestias agri, et cetera uolatilia celi, quasi que minus uel terra sexto, uel aqua quinto die produxerit; sed, omnes bestias, inquit, et omnia uolatilia. Necnon et illud cogitet, quemadmodum Deus et sex diebus fecerit omnia; primo, ipsum diem; secundo, firmamentum; tertio, speciem maris et terre, atque ex terra herbam et ligna; quarto, luminaria et sidera; quinto, aquarum animalia; sexto, terre; et postea dicatur, Cum factus est dies, fecit Deus celum et terram, et omne uiride agri: quandoquidem cum factus est dies, non fecit nisi ipsum diem. Quomodo etiam omne uiride agri fecerit antequam esset super terram, et fenum  omne antequam exoriretur . Tunc enim factum cum exortum est, non antequam exoriretur, quis non diceret, nisi Scripture uerba reuocarent? Meminerit etiam scriptum esse, Qui uiuit in eternum, creauit omnia simul ; et uideat quemadmodum simul creata dici possint, quorum creatio spatiis temporalibus distat, non horarum tantum, sed etiam dierum. Curet quoque ostendere quomodo utrumque sit uerum, quod contrarium uideri potest, et Deum in die septimo ob omnibus operibus suis requieuisse, quod Geneseos liber dicit , et usque nunc eum operari, quod Dominus dicit . Respiciat etiam que dicta sunt consummata, quomodo eadem dicta sint inchoata.

42. His enim omnibus diuine Scripture testimoniis, quam esse ueracem nemo dubitat nisi infidelis aut impius, ad illam sententiam ducti sumus, ut diceremus Deum ab exordio seculi primum simul omnia creauisse, quedam conditis iam ipsis naturis, quedam preconditis causis; sicut non solum presentia, uerum etiam futura fecit [1 1Kb] omnipotens, et ab eis factis requieuit, ut eorum deinceps administratione atque regimine crearet etiam ordines temporum et temporalium: qui et consummauerat ea propter omnium generum terminationem, et inchoauerat propter seculorum propagationem, ut propter consummata  requiesceret, et propter inchoata usque nunc operetur. Sed si possunt hec melius intelligi, non solum non resisto, uerum etiam faueo.

43. Nunc tamen de anima, quam Deus inspirauit homini sufflando in eius faciem, nichil confirmo, nisi quia ex Deo sic est, ut non sit substantia Dei; et sit incorporea, id est, non sit corpus [1 1Kb] , sed spiritus; non de substantia Dei genitus, nec de substantia Dei procedens, sed factus a Deo; nec ita factus ut in eius naturam natura ulla corporis uel irrationalis anime uerteretur; ac per hoc, de nichilo: et quod sit immortalis secundum quemdam uite modum, quem nullo modo potest amittere; secundum quamdam uero mutabilitatem, qua potest uel deterior uel melior fieri, non immerito etiam mortalis possit intelligi; quoniam ueram immortalitatem solus ille habet, de quo proprie dictum est, Qui solus habet immortalitatem . Cetera que in hoc libro disceptando locutus sum, ad hoc ualeant legenti, ut aut nouerit quemadmodum sine affirmandi temeritate querenda sint que non aperte Scriptura loquitur; aut, si ei querendi modus iste non placet, quemadmodum ipse quesiuerim sciat, ut si me potest docere non abnuat, si autem non potest, a quo ambo discamus mecum requirat.



LIBER OCTAuUS. De eo quod legitur Gen. 2, uers. 8: Et plantauit Deus paradisum in Eden, etc., usque ad illud, uers. 17: De ligno autem cognoscendi bonum et malum non manducabitis de illo, etc.



CAPUT PRIMUM.---Paradisus in Eden plantatus et proprie et figurate accipiendus.

1. Et plantauit Deus paradisum in Eden ad orientem, et posuit ibi hominem quem finxit. Non ignoro de paradiso multos multa dixisse; tres tamen de hac re quasi generales sunt sententie. Una eorum qui tantummodo corporaliter paradisum intelligi uolunt: alia eorum qui spiritualiter tantum; tertia eorum qui utroque modo paradisum accipiunt; alias corporaliter, alias autem spiritualiter. Breuiter ergo ut dicam, tertiam mihi fateor placere sententiam. Secundum hanc suscepi nunc loqui de paradiso, quod Dominus donare dignabitur, ut homo factus e limo, quod utique corpus humanum est, in paradiso corporali collocatus intelligatur: ut quemadmodum ipse Adam, etsi aliquid aliud significat secundum id quod eum formam futuri dixit esse Apostolus , homo tamen in natura propria expressus accipitur, qui uixit certo numero annorum, et propagata numerosa prole mortuus est, sicut moriuntur ceteri homines, etsi non sicut ceteri ex parentibus natus, sed sicut primitus oportebat ex terra factus est; ita et paradisus, in quo eum collocauit Deus, nichil aliud quam locus quidam intelligatur, terra scilicet ubi habitaret homo terrenus.

 2. Narratio quippe in his libris non genere locutionis figuratarum rerum est, sicut in Cantico canticorum, sed omnino gestarum, sicut in Regnorum libris et huiuscemodi ceteris. Sed quia illic ea dicuntur que uite humane usus notissimus habet, non difficile, imo promptissime primitus accipiuntur ad litteram, ut deinde ex illis quid etiam futurorum res ipse geste significauerint, exsculpatur: hic autem quia ea dicuntur que usitatum nature cursum intuentibus non occurrant, nolunt ea quidam proprie, sed figurate dicta intelligi; atque ex illo loco uolunt incipere historiam, id est, rerum proprie gestarum narrationem, ex quo dimissi de paradiso Adam et Eua conuenerunt atque genuerunt. Quasi uero usitatum nobis sit, uel quod tot annos uixerunt, uel quod Enoch translatus est, uel quod et grandeua et sterilis peperit, et cetera huiusmodi.

3. Sed alia est, inquiunt, narratio factorum mirabilium, alia institutarum creaturarum. Illic enim ea ipsa insolita ostendunt alios esse tanquam naturales modos rerum, alios miraculorum, que magnalia nominantur; hic autem ipsa insinuatur institutio naturarum. Quibus respondetur, Sed ideo insolita et ipsa, quia prima. Nam quid tam sine exemplo, et sine pari  facto in rerum mundanarum constitutione quam mundus? Num ideo credendum non est Deum fecisse mundum, quia iam non facit mundos; aut non fecisse solem, quia iam non facit soles? Et hoc quidem non de paradiso, sed de ipso homine permotis debuit responderi: nunc uero cum ipsum sic credant a Deo factum, sicut alius nullus factus est; cur paradisum nolunt ita factum credere, quemadmodum nunc uident siluas fieri?

4. Ad eos quippe loquor, qui auctoritatem harum Litterarum sequuntur: eorum enim quidam non proprie, sed figurate paradisum intelligi uolunt. Nam qui omnino aduersantur his litteris, alias cum eis atque aliter egimus : quanquam et hec in hoc ipso opere nostro, quantum ualemus, ita defendamus ad litteram, ut qui non rationabiliter moti, propter animum peruicacem uel hebetem, credere ista detrectant, nullam tamen inueniant rationem unde falsa esse conuincant. uerum isti nostri qui fidem habent his diuinis Libris, et nolunt paradisum ad proprietatem littere intelligi, locum scilicet amenissimum fructuosis nemoribus opacatum, eumdemque magnum et magno fonte fecundum, cum uideant nulla humana opera tot ac tanta uireta siluescere occulto opere Dei; miror quemadmodum credunt ipsum hominem ita factum, quemadmodum nunquam uiderunt. Aut si et ipse figurate intelligendus est, quis genuit Cain, et Abel, et Seth? An et ipsi figurate [1 1Kb] tantum fuerunt, non etiam homines ex hominibus nati? De proximo ergo attendant istam presumptionem quo tendat, et conentur nobiscum cuncta primitus que gesta narrantur in expressionem proprietatis accipere. Quis enim eis postea non faueat intelligentibus quid ista etiam figurata significatione commoneant, siue ipsarum spiritualium naturarum uel affectionum, siue rerum etiam futurarum? Sane si nullo modo possent salua fide ueritatis ea, que corporaliter hic nominata sunt, corporaliter etiam accipi, quid aliud remaneret, nisi ut ea potius figurate dicta intelligeremus, quam Scripturam sanctam impie culparemus? Porro autem si non solum non impediunt, uerum etiam solidius asserunt diuini eloquii narrationem hec etiam corporaliter intellecta; nemo erit, ut opinor, tam infideliter pertinax, qui cum ea secundum regulam fidei exposita proprie uiderit, malit in pristina remanere sententia, si forte illi uisa fuerant, nonnisi figurate posse accipi.



CAPUT II.---Genesim alias contra Manicheos cur secundum allegoriam exposuerit.

5. Nam et ego contra Manicheos, qui has litteras ueteris Testamenti non aliter quam oportet accipiendo errant, sed omnino non accipiendo et detestando blasphemant, duos conscripsi libros recenti tempore conuersionis mee; cito uolens eorum uel confutare deliramenta, uel erigere intentionem ad querendam in Litteris quas oderunt, christianam et euangelicam fidem. Et quia non mihi tunc occurrebant omnia quemadmodum proprie possent accipi, magisque non posse  accipi uidebantur, aut uix posse aut difficile; ne retardarer, quid figurate significarent ea que ad litteram non potui inuenire, quanta ualui breuitate et perspicuitate explicaui, ne uel multa lectione uel disputationis obscuritate deterriti, in manus ea sumere non curarent. Memor tamen quid maxime uoluerim nec potuerim, ut non figurate sed proprie primitus cuncta intelligerentur, nec omnino desperans etiam sic posse intelligi, idipsum in prima parte secundi libri ita posui. Sane, inquam, quisquis uoluerit omnia que dicta sunt, secundum litteram accipere, id est, non aliter intelligere quam littera sonat, et potest euitare blasphemias, et omnia congruentia fidei catholice predicare; non solum ei non est inuidendum, sed precipuus multumque laudabilis intellector habendus est. Si autem nullus exitus datur, ut pie et digne Deo que scripta sunt intelligantur, nisi figurate atque in enigmatibus proposita ista credamus; habentes auctoritatem apostolicam, a quibus tam multa de libris ueteris Testamenti soluuntur enigmata, modum quem intendimus teneamus, adiuuante illo qui nos petere, querere et pulsare adhortatur : ut omnes istas figuras rerum secundum catholicam fidem, siue que ad historiam, siue que ad prophetiam pertinent, explicemus; non preiudicantes meliori diligentiorique tractatui, siue per nos, siue per alios, quibus Dominus reuelare dignatur . Hec tunc dixi. Nunc autem quia uoluit Dominus ut ea diligentius intuens atque considerans, non frustra, quantum opinor, existimarem etiam per me posse secundum propriam, non secundum allegoricam locutionem hec scripta esse monstrari, sicut ea que superius ualuimus ostendere, sic etiam que sequuntur de paradiso perscrutemur.



CAPUT III.---De uers. 8 et 9, ubi rursus de creatione ligni.

6. Plantauit ergo Deus paradisum in deliciis  ad orientem, et posuit ibi hominem quem finxerat. Sic enim scriptum est, quia sic factum est. Deinde recapitulat, ut hoc ipsum quod breuiter posuit, ostendat quemadmodum factum sit; hoc est, quemadmodum paradisum Deus plantauerit, et illic hominem, quem finxerat, constituerit. Sic enim sequitur: Et eiecit adhuc Deus de terra omne lignum pulchrum ad aspectum, et bonum ad escam. Non dixit, Et eiecit de terra Deus aliud lignum uel ceterum lignum; sed, Eiecit, inquit, adhuc de terra omne lignum pulchrum ad aspectum, et bonum ad escam. Iam ergo tunc produxerat terra omne lignum et pulchrum ad aspectum, et bonum ad escam, hoc est tertio die: nam sexto die dixerat, Ecce dedi uobis omne pabulum seminale, seminans semen, quod est super omnem terram; et omne lignum fructiferum, quod habet in se fructum seminis seminalis, quod erit uobis ad escam . Num ergo aliud eis tunc dedit, aliud nunc dare uoluit? Non opinor: sed cum ex his generibus sint ista ligna instituta in paradiso, que iam terra tertio die produxerat, adhuc ea produxit in tempore suo: quia tunc scilicet, quod scriptum est, ea produxisse  terram, causaliter factum erat in terra; hoc est, quia tunc ea producendi uirtutem latenter acceperat, qua uirtute fit ut etiam nunc talia terra progignat in manifesto atque in tempore suo.

7. uerba ergo Dei sexto die dicentis, Ecce dedi uobis omne pabulum seminale seminans semen, quod est super omnem terram, et cetera, non sonabili uel temporali uoce prolata uerba sunt, sed sicut in eius uerbo est creandi potentia. Dici autem hominibus, quid sine temporalibus sonis Deus dixerit, nonnisi per temporales sonos potuit. Futurum enim erat ut homo iam de limo formatus, et flatu eius animatus, et quidquid ex illo humani generis exstitisset, uteretur eis ad escam, que super terram exortura erant ex illa uirtute generandi, quam terra iam acceperat. Cuius futuri causales rationes in creatura condens, tanquam iam exstitisset, loquebatur interna atque intima ueritate, quam nec oculus uidit, nec auris audiuit, sed Spiritus eius scribenti utique reuelauit.



CAPUT Iu.---De altera parte uers. 9, lignum uite et uere creatum esse, et sapientiam figurasse.

8. Illud plane quod sequitur, Et lignum uite in medio paradisi, et lignum scientie dignoscendi bonum et malum, diligentius considerandum est, ne cogat in allegoriam, ut non ista ligna fuerint, sed aliud aliquid nomine ligni significent. Dictum est enim de sapientia: Lignum uite est omnibus amplectentibus eam . uerumtamen cum sit Ierusalem eterna in celis, etiam in terra ciuitas qua illa significaretur, condita est; et Sara et Agar quamuis duo Testamenta significarent, erant tamen quedam etiam mulieres due ; et cum Christus per ligni passionem fluento spirituali nos irriget, erat tamen et petra, que aquam sitienti populo ligno percussa manauit, de qua diceretur, Petra autem erat Christus . Aliud quam erant illa omnia significauerunt, sed tamen etiam ipsa corporaliter fuerunt. Et quando a narrante commemorata sunt, non erat illa figurata locutio, sed earum rerum expressa narratio, quarum erat figurata precessio. Erat ergo et lignum uite, quemadmodum petra Christus: nec sine mysteriis rerum spiritualium corporaliter presentatis uoluit hominem Deus in paradiso uiuere. Erat ei ergo in lignis ceteris alimentum, in illo autem sacramentum; quid significans, nisi sapientiam, de qua dictum est, Lignum uite est amplectentibus eam: quemadmodum de Christo diceretur, Petra manans est sitientibus eam? Recte quippe appellatur quod ad eum significandum precessit. Ipse est ouis que immolatur in Pascha; tamen et illud non tantum dicendo figurabatur, sed etiam faciendo. Neque enim ouis illa non erat ouis; plane ouis erat, et occidebatur, et manducabatur : et tamen eo uero facto, aliud etiam quiddam figurabatur. Non sicut ille uitulus saginatus, qui minori filio reuertenti in epulas cesus est . Ibi quippe ipsa narratio figurarum est, non rerum figurata significatio gestarum. Non enim hoc euangelista, sed Dominus ipse narrauit: euangelista uero hoc Dominum  narrasse narrauit. Proinde quod narrauit euangelista, etiam factum est; Dominum scilicet talia locutum fuisse: ipsius autem Domini narratio parabola fuit, de qua nunquam exigitur ut etiam ad litteram facta monstrentur, que sermone proferuntur. Christus est et lapis unctus a Iacob , et lapis reprobatus ab edificantibus, qui factus est in caput anguli : sed illud etiam in rebus gestis factum est, hoc autem tantum in figuris predictum. Illud quippe scripsit narrator rerum preteritarum, hoc prenuntiator tantummodo futurarum.



CAPUT u.---De eodem ligno uite, ipsum et figuram et nichilominus rem ueram fuisse.

9. Sic et Sapientia, idem ipse Christus, lignum uite est in paradiso spirituali, quo misit de cruce latronem : creatum [1 1Kb] est autem, quod eam significaret, lignum uite etiam in paradiso corporali; quia hoc illa Scriptura dixit, que res suis temporibus gestas narrans, et hominem corporaliter factum, et in corpore uiuentem ibi constitutum esse narrauit. Aut si quisquam putat animas, cum a corpore excesserint, locis corporaliter uisibilibus contineri, cum sint sine corpore, asserat sententiam suam: non deerunt qui sic faueant, ut illum etiam diuitem sitientem in loco utique corporali fuisse contendant, ipsamque animam omnino esse corpoream, propter arentem linguam et stillam aque de Lazari digito concupitam , pronuntiare non dubitent, cum quibus ego de tam magna questione nulla temeritate confligo. Melius est enim dubitare de occultis, quam litigare de incertis. Illum quippe diuitem in ardore penarum et illum pauperem in refrigerio gaudiorum intelligendos esse non dubito. Sed quomodo intelligenda sit illa flamma inferni, ille sinus Abrahe, illa lingua diuitis, ille digitus pauperis, illa sitis tormenti, illa stilla refrigerii, uix fortasse a mansuete querentibus, a contentiose autem certantibus nunquam inuenitur. Cito sane respondendum est, ne nos profunda ista questio, et multis sermonibus indigens tardet, Si corporalibus locis anime continentur, etiam exute corporibus; potuit ille latro in eum introduci paradisum, ubi fuerat corpus primi hominis; ut aptiore Scripturarum loco, si ulla necessitas flagitauerit, etiam de hac re quid uel queramus uel arbitremur, utcumque promamus.

10. Nunc uero, quod sapientia non sit corpus, et ideo nec lignum, nec dubito, nec dubitari a quoquam puto: potuisse autem per lignum, id est, per corpoream creaturam, tanquam sacramento quodam significari sapientiam in paradiso corporali, ille credendum non existimat, qui uel tam multa in Scripturis rerum spiritualium corporalia sacramenta non uidet, uel hominem primum cum eiusmodi aliquo sacramento uiuere non debuisse contendit; cum Apostolus dicat etiam hoc quod de muliere dixit, quam ei factam esse de latere credimus, Propter hoc relinquet homo patrem et matrem, et adherebit uxori sue; et erunt duo in carne una ; sacramentum magnum esse in Christo et in Ecclesia . Mirum est autem,  et uix ferendum, quemadmodum uelint homines paradisum figurate dictum, et nolint etiam figurate factum. Quod si concedunt sicut de Agar et Sara, sicut de Ismel et Isaac, hec quoque et facta, et tamen etiam figurata; cur non admittant etiam lignum uite, et uere aliquod lignum fuisse, et tamen sapientiam figurasse, non uideo.

11. Illud quoque addo, quanquam corporalem cibum, talem tamen illam arborem prestitisse, quo corpus hominis sanitate stabili firmaretur, non sicut ex alio cibo, sed nonnulla inspiratione salubritatis occulta. Profecto enim licet usitatus panis, aliquid tamen amplius habuit, cuius una collyride  hominem Deus ab indigentia famis dierum quadraginta spatio uindicauit . An forte credere dubitabimus, per alicuius arboris cibum, cuiusdam altioris significationis gratia, homini Deum prestitisse ne corpus eius uel infirmitate uel etate in deterius mutaretur, aut in occasum etiam laberetur; qui ipsi cibo humano prestitit tam mirabilem statum, ut in fictilibus uasculis farina et oleum deficientes reficeret, nec deficeret ? Iam hic de genere contentiosorum quisquam existat, et dicat Deum in terris nostris miracula talia facere debuisse, in paradiso autem non debuisse: quasi uero non uel de puluere hominem, uel de latere uiri mulierem, maius ibi miraculum fecit, quam quod hic mortuos suscitauit.



CAPUT uI.---Lignum scientie boni et mali arbor uera et innoxia. Obedientia. Inobedientia.

12. Sequitur ut uideamus de ligno scientie dignoscendi bonum et malum. Prorsus et hoc lignum erat uisibile ac corporale, sicut arbores cetere. Quod ergo lignum esset, non est dubitandum; sed cur hoc nomen acceperit, requirendum. Mihi autem etiam atque etiam consideranti dici non potest quantum placeat illa sententia, non fuisse illam arborem cibo noxiam; neque enim qui fecerat omnia bona ualde , in paradiso instituerat aliquid mali: sed malum fuisse homini transgressionem precepti. Oportebat autem ut homo sub Domino Deo positus alicunde prohiberetur, ut ei promerendi Dominum suum uirtus esset ipsa obedientia, quam possum uerissime dicere solam esse uirtutem omni creature rationali agenti sub Dei potestate; primumque esse et maximum uitium tumoris ad ruinam sua potestate uelle uti, cuius uitii nomen est inobedientia. Non esset ergo unde se homo Dominum habere cogitaret atque sentiret, nisi aliquid ei iuberetur. Arbor itaque illa non erat mala, sed appellata est scientie dignoscendi bonum et malum, quia si post prohibitionem ex illa homo ederet, in illa erat precepti futura transgressio, in qua homo per experimentum pene disceret, quid interesset inter obedientie bonum, et inobedientie malum. Proinde et hoc non in figura dictum, sed quoddam uere lignum accipiendum est; cui non de fructu uel pomo quod inde nasceretur, sed ex ipsa re nomen impositum est, que illo contra uetitum tacto fuerat secutura.



CAPUT uII.---De uers. 10, 11, 13 et 14; illic accipienda esse uera flumina. Tiberis prius Abula. Nilus, qui prius Geon. Ganges, qui prius Phison.


13. Flumen autem exiit de Eden, quod irrigabat paradisum, et inde diuisum est in quatuor partes. Ex his uni nomen est Phison; hoc est quod circuit totam terram Euilath, ubi est aurum: aurum autem terre illius bonum, et ibi est carbunculus, et lapis prasinus. Et nomen flumini secundo Geon; hoc est quod circuit totam terram Aethiopie. Flumen autem tertium Tigris; hoc est quod fluit contra Assyrios. Flumen autem quartum Euphrates. De his autem fluminibus quid amplius satagam confirmare quod uera sint flumina, nec figurate dicta que non sint, quasi tantummodo aliquid nomina ipsa significent, cum et regionibus per quas fluunt notissima sint, et omnibus fere gentibus diffamata? Quinimo ex his, quoniam constat ea prorsus esse , nos admoneri oportet cetera quoque primitus ad proprietatem littere accipere, non in eis figuratam locutionem putare, sed res ipsas que ita narrantur et esse, et aliquid etiam figurare. Non quia non posset parabola locutionis assumere aliquid de re quam non [1 1Kb] proprie quoque esse constaret, sicut de illo Dominus loquitur, qui descendebat ab Ierusalem in Iericho, et incidit in latrones : quis enim non sentiat et plane uideat esse parabolam, locutionemque illam totam esse figuratam? uerum due ciuitates que ibi nominate sunt, hodieque in locis propriis demonstrantur. Sed hoc modo acciperemus et quatuor hec flumina, si cetera que de paradiso narrantur, non proprie sed figurate accipere ulla necessitas cogeret: at nunc cum primitus proprie res ipsas intelligere ratio nulla prohibeat, cur non potius auctoritatem Scripture simpliciter sequimur in narratione rerum gestarum, res uere gestas prius intelligentes, tum demum quidquid aliud significant perscrutantes?

14. An eo mouebimur, quod de his fluminibus dicitur, aliorum esse fontes notos, aliorum autem prorsus incognitos, et ideo non posse accipi ad litteram, quod ex uno paradisi flumine diuiduntur? cum potius credendum sit, quoniam locus ipse paradisi a cognitione hominum est remotissimus, inde quatuor aquarum partes diuidi, sicut fidelissima Scriptura testatur; sed ea flumina, quorum fontes noti esse dicuntur, alicubi iisse sub terras, et post tractus prolixarum regionum locis aliis erupisse, ubi tanquam in suis fontibus nota esse perhibentur. Nam hoc solere nonnullas aquas facere, quis ignorat? Sed ibi hoc scitur, ubi non diu sub terris currunt. Exibat ergo flumen de Eden, id est de loco deliciarum, et irrigabat paradisum, id est ligna omnia pulchra atque fructuosa, que omnem terram regionis illius opacabant.



CAPUT uIII.---De uers. 15; an homo positus in paradiso ut agriculture operam daret.


15. Et sumpsit Dominus Deus hominem quem fecit, et posuit eum in paradiso, ut operaretur et custodiret. Et precepit Dominus Deus Ade, dicens: Ab omni ligno quod est in paradiso esca edes [1 1Kb] ; de ligno autem cognoscendi bonum et malum, non manducabitis de illo. Quo die autem ederitis ab eo, morte moriemini. Cum superius breuiter dixerit Deum plantasse paradisum, et constituisse ibi hominem quem finxerat, recapitulauit ut narraret quomodo sit paradisus constitutus. Nunc ergo et illud recapitulando commemorauit quomodo ibi Deus posuerit hominem quem fecit. uideamus itaque quid sit quod dictum est, ut operaretur et custodiret. Quid operaretur, et quid custodiret? Numquid forte agriculturam Dominus uoluit operari primum hominem? An non est credibile quod eum ante peccatum damnauerit ad laborem? Ita sane arbitraremur, nisi uideremus cum tanta uoluptate animi agricolari quosdam, ut eis magna pena sit inde ad aliud auocari. Quidquid ergo deliciarum habet agricultura, tunc utique longe amplius erat, quando nichil accidebat aduersi, uel terra uel celo. Non enim erat laboris afflictio, sed exhilaratio uoluntatis, cum ea que Deus creauerat, humani operis adiutorio letius feraciusque prouenirent; unde Creator ipse uberius laudaretur, qui anime in corpore animali constitute rationem dedisset operandi, ac facultatem, quantum animo uolenti satis esset, non quantum inuitum indigentia corporis cogeret.

16. Quod enim maius mirabiliusque spectaculum est, aut ubi magis cum rerum natura humana ratio quodammodo loqui potest, quam cum positis seminibus, plantatis surculis, translatis arbusculis, insitis malleolis, tanquam interrogatur queque uis radicis et germinis quid possit, quidue non possit; unde possit, unde non possit; quid in ea ualeat numerorum inuisibilis interiorque potentia, quid extrinsecus adhibita diligentia: inque ipsa consideratione perspicere, quia neque qui plantat est aliquid, neque qui rigat, sed qui incrementum dat Deus ; quia et illud operis quod accedit extrinsecus, per illum accedit, quem nichilominus creauit, et quem regit atque ordinat inuisibiliter Deus?



CAPUT IX.---Agriculture opus allegorice.

17. Hinc iam in ipsum mundum, uelut in quamdam magnam arborem rerum, oculus cogitationis attollitur; atque in ipso quoque gemina operatio prouidentie reperitur, partim naturalis, partim uoluntaria. Naturalis quidem per occultam Dei administrationem, qua etiam lignis et herbis dat incrementum; uoluntaria uero, per Angelorum opera et hominum. Secundum illam primam celestia superius ordinari, inferiusque terrestria; luminaria sideraque fulgere, diei noctisque uices agitari, aquis terram fundatam interlui atque circumlui, erem altius superfundi, arbusta et animalia concipi et  nasci, crescere et senescerere, occidere, et quidquid aliud in rebus interiore naturalique motu geritur. In hac autem altera signa dari, doceri et disci [1 1Kb] , agros coli, societates administrari, artes exerceri, et queque alia siue in superna societate aguntur, siue in hac terrena atque mortali, ita ut bonis consulatur et per nescientes malos. Inque ipso homine eamdem geminam prouidentie uigere potentiam: primo erga corpus naturalem, scilicet eo motu quo fit, quo crescit, quo senescit; uoluntariam uero, quo illi ad uictum, tegumentum, curationemque consulitur. Similiter erga animam naturaliter agitur ut uiuat, ut sentiat; uoluntarie uero ut discat, ut consentiat.

18. Sicut autem in arbore id agit agricultura forinsecus, ut illud proficiat quod geritur intrinsecus; sic in homine secundum corpus, ei quod intrinsecus agit natura, seruit extrinsecus medicina: itemque secundum animam, ut natura beatificetur intrinsecus, doctrina ministratur extrinsecus. Quod autem ad arborem colendi negligentia, hoc ad corpus medendi incuria, hoc ad animam discendi segnitia: et quod ad arborem humor inutilis, hoc ad corpus uictus exitiabilis, hoc ad animam persuasio iniquitatis. Deus itaque super omnia, qui condidit omnia, et regit omnia, omnes naturas bonus creat, omnes uoluntates iustus ordinat. Quid ergo abhorret a uero, si credamus hominem ita in paradiso constitutum, ut operaretur agriculturam, non labore seruili, sed honesta animi uoluptate? Quid enim hoc opere innocentius uacantibus, et quid plenius magna consideratione prudentibus?



CAPUT X.---Quid sit, Ut operaretur et custodiret.

19. Ut custodiret autem, quid? An ipsum paradisum? Contra quos? Nullus certe uicinus metuebatur inuasor, nullus limitis perturbator, nullus fur, nullus aggressor. Quomodo ergo intellecturi sumus corporalem paradisum potuisse ab homine corporaliter custodiri? Sed neque Scriptura dixit, Ut operaretur et custodiret paradisum; dixit autem, Ut operaretur et custodiret. Quanquam si de greco diligentius ad uerbum exprimatur, ita scriptum est, Et accepit Dominus Deus hominem quem fecit, et posuit eum in paradiso operari eum et custodire. Sed utrum ipsum hominem posuit operari, hoc enim sensit qui interpretatus est, ut operaretur; an eumdem paradisum operari, id est, ut homo paradisum operaretur, ambigue sonat: et uidetur magis exigere locutio, ut non dicatur, Operaretur paradisum; sed, in paradiso.

20. uerumtamen ne forte sic dictum sit, Ut operaretur paradisum, sicut superius dictum est, Nec erat homo qui operaretur terram ; ambiguam sententiam ad utrumque tractemus. Si enim non est necesse ut accipiamus, Paradisum custodire, sed, in paradiso; quid ergo in paradiso custodire? Nam quid operari in paradiso, iam ut uisum est disseruimus. An ut quod operaretur in terra per agriculturam, in seipso custodiret per disciplinam; id est, ut sicut ei  ager obtemperaret colenti se, ita et ipse precipienti Domino suo, ut sumpto precepto obedientie fructum, non spinas inobedientie redderet? Denique quoniam similitudinem a se culti paradisi in seipso custodire subditus noluit, similem sibi agrum damnatus accepit: Spinas, inquit, et tribulos pariet tibi .

21. Quod si et illud intelligamus, ut paradisum operaretur, et paradisum custodiret, operari quidem paradisum posset, sicut supra diximus, per agriculturam; custodire autem non aduersus improbos aut inimicos, qui nulli erant, sed fortassis aduersus bestias. Quomodo istud? aut quare? Numquid enim bestie iam in hominem seuiebant, quod nisi peccato non fieret? Ipse quippe bestiis omnibus ad se adductis, sicut post commemoratur, nomina imposuit: ipse etiam sexto die lege uerbi Dei cum omnibus communes cibos accepit. Aut si erat iam quod timeretur in bestiis, quonam pacto posset unus homo illum munire paradisum? Neque enim exiguus locus erat, quem tantus fons irrigabat. Custodire quidem ille deberet, si posset paradisum tali et tanta maceria communire, ut eo serpens non posset intrare: sed mirum si priusquam communiret, omnes serpentes inde posset excludere.

22. Proinde intellectum ante oculos cur pretermittimus? Positus est quippe homo in paradiso, ut operaretur eumdem paradisum, sicut supra disputatum est, per agriculturam non laboriosam, sed deliciosam, et mentem prudentis magna atque utilia commonentem: custodiret autem eumdem paradisum ipsi sibi, ne aliquid admitteret, quare inde mereretur expelli. Denique accepit et preceptum, ut sit per quod sibi custodiat paradisum, id est, quo conseruato non inde proiiciatur. Recte enim quisque dicitur non custodisse rem suam, qui sic egit ut amitteret eam, etiamsi alteri salua sit, qui eam uel inuenit uel accipere meruit.

23. Est alius in his uerbis sensus, quem puto non immerito preponendum, ut ipsum hominem operaretur Deus et custodiret  . Sicut enim operatur homo terram, non ut eam faciat esse terram, sed ut cultam atque fructuosam: sic Deus hominem multo magis, quem ipse creauit ut homo sit, eum ipse operatur ut iustus sit, si homo ab illo per superbiam non abscedat; hoc est enim apostatare a Deo, quod initium superbie Scriptura dicit: Initium, inquit, superbie hominis apostatare a Deo . Quia ergo Deus est incommutabile bonum, homo autem et secundum animam et secundum corpus mutabilis res est; nisi ad incommutabile bonum, quod est Deus, conuersus substiterit, formari ut iustus beatusque sit, non potest. Ac per hoc Deus idem qui creat hominem, ut homo sit, ipse operatur hominem atque custodit, ut etiam bonus beatusque sit. Quapropter qua locutione dicitur homo operari terram, que iam terra erat, ut ornata atque fecunda sit, ea locutione  dicitur Deus operari hominem, qui iam homo erat, ut pius sapiensque sit, eumque custodire, quod homo sua potestate in se, quam illius supra se delectatus, dominationemque eius contemnens tutus esse non possit.



CAPUT XI.---Cur hic addita dictio, Dominus. Dominus uerus.

24. Proinde nullo modo uacare arbitror, sed nos aliquid, et magnum aliquid admonere, quod ab ipso diuini libri huius exordio, ex quo ita ceptus est, In principio fecit Deus celum et terram, usque ad hunc locum, nusquam positum est, Dominus Deus; sed tantum modo, Deus: nunc uero ubi ad id uentum est, ut hominem in paradiso constitueret, eumque per preceptum operaretur et custodiret, ita Scriptura locuta est, Et sumpsit Dominus Deus hominem quem fecit, et posuit eum in paradiso operari eum et custodire: non quod supra dictarum creaturarum Dominus non esset Deus; sed quia hoc nec propter Angelos, nec propter alia que creata sunt, sed propter hominem scribebatur, ad eum admonendum quantum ei expediat habere Dominum Deum, hoc est, sub eius dominatione obedienter uiuere, quam licentiose abuti propria potestate, nusquam hoc prius ponere uoluit, nisi ubi peruentum est ad eum in paradiso collocandum, operandum et custodiendum: ut non diceret sicut et cetera omnia superius, Et sumpsit Deus hominem quem fecit; sed diceret, Et sumpsit Dominus Deus hominem, quem fecit, et posuit eum in paradiso operari eum, ut iustus esset, et custodire, ut tutus esset, ipsa utique dominatione sua, que non est illi sed nobis utilis. Ille quippe nostra seruitute non indiget, nos uero dominatione illius indigemus, ut operetur et custodiat nos; et ideo uerus solus est Dominus, quia non illi ad suam, sed ad nostram utilitatem salutemque seruimus. Nam si nobis indigeret, eo ipso non uerus Dominus esset, cum per nos eius adiuuaretur necessitas, sub qua et ipse seruiret. Merito ille in Psalmo: Dixi, inquit, Domino, Deus meus es tu; quoniam bonorum meorum non eges . Nec ita sentiendum est quod diximus, nos illi ad utilitatem nostram salutemque seruire, tanquam aliud aliquid ab illo exspectemus quam eum ipsum, qui summa utilitas et salus nostra est. Sic enim eum gratis secundum illam uocem diligimus: Mihi autem adherere Deo bonum est .



CAPUT XII.---Hominem non posse quidquam boni agere sine Deo. Discessus a Deo.

25. Neque enim tale aliquid est homo, ut factus, deserente eo qui fecit, possit aliquid agere bene tanquam ex seipso; sed tota eius actio bona, est conuerti ad eum a quo factus est, et ab eo iustus, pius, sapiens, beatusque semper fieri: non fieri et recedere, sicut a corporis medico sanari et abire: quia medicus corporis operarius fuit extrinsecus, seruiens nature intrinsecus operanti sub Deo, qui operatur omnem salutem gemino illo opere prouidentie, de quo supra locuti sumus . Non ergo ita se debet homo ad Dominum conuertere, ut cum ab eo factus fuerit iustus  abscedat, sed ita ut ab illo semper fiat. Eo quippe ipso cum ab illo non discedit, eius ipse presentia iustificatur, et illuminatur, et beatificatur, operante et custodiente Deo, dum obedienti subiectoque dominatur.

26. Neque enim, ut dicebamus, sicut operatur homo terram, ut culta atque fecunda sit, qui cum fuerit operatus abscedit, relinquens eam uel aratam, uel satam, uel rigatam, uel si quid aliud, manente opere quod factum est, cum operator abscesserit, ita Deus operatur hominem iustum, id est iustificando eum, ut si abscesserit, maneat in abscedente quod fecit: sed potius sicut er presente lumine non factus est lucidus, sed fit; quia si factus esset, non autem fieret, etiam absente lumine lucidus maneret; sic homo Deo sibi presente illuminatur, absente autem continuo tenebratur; a quo non locorum interuallis, sed uoluntatis auersione disceditur.

27. Ille itaque operetur hominem bonum atque custodiat, qui incommutabiliter bonus est. Semper ab illo fieri, semperque perfici debemus, inherentes ei, et in ea conuersione que ad illum est permanentes, de quo dicitur, Mihi autem adherere Deo bonum est; et cui dicitur, Fortitudinem meam ad te custodiam . Ipsius enim sumus figmentum, non tantum ad hoc ut homines simus, sed ad hoc etiam ut boni simus. Nam et Apostolus cum fidelibus ab impietate conuersis, gratiam qua salui facti sumus, commendaret : Gratia enim, inquit, salui facti estis per fidem; et hoc non ex uobis, sed Dei donum est; non ex operibus, ne forte quis extollatur. Ipsius enim sumus figmentum creati in Christo Iesu, in operibus bonis que preparauit Deus, ut in illis ambulemus. Et alibi cum dixisset, Cum timore et tremore uestram ipsorum salutem operamini; ne sibi putarent tribuendum, tanquam ipsi se facerent iustos et bonos, continuo subiecit: Deus enim est qui operatur in uobis . Sumpsit ergo Dominus Deus hominem quem fecit, et posuit eum in paradiso operari eum, hoc est, operari in eo, et custodire eum.



CAPUT XIII.---Cur homo prohibitus a ligno scientie boni et mali.

28. Et precepit Dominus Deus Ade, dicens: Ab omni ligno quod est in paradiso, edes ad escam; de ligno autem cognoscendi bonum et malum, non manducabitis de illo. Qua die autem ederitis ab eo, morte moriemini. Si aliquid mali esset lignum illud, unde prohibuit hominem Deus, eius ipsius mali natura uenenatus uideretur ad mortem. Quia uero ligna omnia in paradiso bona plantauerat , qui fecit omnia bona ualde, nec ulla ibi natura mali erat, quia nusquam est mali ulla natura ; ab eo ligno quod malum non erat prohibitus est, ut ipsa per se precepti conseruatio bonum illi esset, et transgressio malum.

29. Nec potuit melius et diligentius commendari quantum malum sit sola inobedientia, cum ideo reus iniquitatis factus est homo, quia eam rem tetigit contra prohibitionem, quam si non prohibitus tetigisset,  non utique peccasset. Nam qui dicit, uerbi gratia, Noli tangere hanc herbam, si forte uenenosa est mortemque prenuntiat, si tetigerit, sequitur quidem mors contemptorem precepti; sed etiam si nemo prohibuisset, atque ille tetigisset, nichilominus utique moreretur. Illa quippe res contraria saluti uiteque eius esset, siue inde uetaretur, siue non uetaretur. Item cum quisque prohibet eam rem tangi, que non quidem tangenti, sed illi qui prohibuit obesset, uelut si quisquam in alienam pecuniam misisset manum, prohibitus ab eo cuius erat pecunia illa; ideo esset prohibito peccatum, quia prohibenti poterat esse damnosum. Cum uero illud tangitur, quod nec tangenti obesset si non prohiberetur, nec cuiquam alteri quandolibet tangeretur; quare prohibitum est, nisi ut ipsius per se bonum obedientie, et ipsius per se malum inobedientie monstraretur?

30. Denique a peccante nichil aliud appetitum est, nisi non esse sub dominatione Dei, quando illud admissum est, in quo ne admitteretur, sola deberet iussio dominantis attendi. Que si sola attenderetur, quid aliud quam Dei uoluntas attenderetur? quid aliud quam Dei uoluntas amaretur? quid aliud quam Dei uoluntas humane uoluntati preponeretur? Dominus quidem cur iusserit, uiderit; faciendum est a seruiente quod iussit, et tunc forte uidendum est a promerente cur iusserit. Sed tamen ut causam iussionis huius non diutius requiramus, si hec ipsa magna est utilitas homini quod Deo seruit, iubendo Deus utile facit quidquid iubere uoluerit, de quo metuendum non est, ne iubere quod inutile est possit.



CAPUT XIu.---Ex diuini precepti contemptu experientia mali.

31. Nec fieri potest ut uoluntas propria non grandi ruine pondere super hominem cadat, si eam uoluntati superioris extollendo preponat. Hoc expertus est homo contemnens preceptum Dei, et hoc experimento didicit quid interesset inter bonum et malum, bonum scilicet obedientie, malum autem inobedientie, id est, superbie et contumacie, peruerse imitationis Dei et noxie libertatis. Hoc autem in quo ligno accidere potuit, ex ipsa re, ut iam supra dictum est, nomen accepit . Malum enim nisi experimento non sentiremus, quia nullum esset, si non fecissemus. Neque enim ulla natura mali est, sed amissio boni hoc nomen accepit. Bonum quippe incommutabile Deus est: homo autem quantum ad eius naturam, in qua eum Deus condidit, pertinet, bonum est quidem, sed non incommutabile ut Deus. Mutabile autem bonum, quod est post incommutabile bonum, melius bonum fit, cum bono incommutabili adheserit, amando atque seruiendo rationali et propria uoluntate. Ideo quippe et hec magni boni natura est, quia et hoc accepit, ut possit summi boni adherere nature. Quod si noluerit, bono se priuat, et hoc ei malum est, unde per iustitiam Dei etiam cruciatus consequitur. Quid enim tam iniquum, quam ut bene sit desertori boni? Neque ullo modo fieri potest ut ita sit: sed aliquando amissi superioris boni non sentitur malum, cum habetur quod  amatum est inferius bonum. Sed diuina iustitia est ut qui uoluntate amisit quod amare debuit, amittat cum dolore quod amauit, dum naturarum creator ubique laudetur. Adhuc enim est bonum quod dolet amissum bonum: nam nisi aliquod bonum remansisset in natura, nullus boni amissi dolor esset in pena.

32. Cui autem sine mali experimento placet bonum, id est, ut antequam boni amissionem sentiat, eligat tenere ne amittat, super omnes homines predicandus est. Sed hoc nisi cuiusdam singularis laudis esset, non illi puero tribueretur, qui ex genere Isrel factus Emmanuel nobiscum Deus , reconciliauit nos Deo, hominum et Dei homo mediator , uerbum apud Deum, caro apud nos , uerbum caro inter Deum et nos. De illo quippe propheta dicit, Priusquam sciat puer bonum aut malum, contemnet malitiam, ut eligat bonum . Quomodo quod nescit, aut contemnit aut eligit, nisi quia hec duo sciuntur aliter per prudentiam boni, aliter per experientiam mali? Per prudentiam boni malum scitur, etsi non sentitur. Tenetur enim bonum, ne amissione eius sentiatur malum. Item per experientiam mali scitur bonum; quoniam quid amiserit, sentit, cui de bono amisso male fuerit. Priusquam sciret ergo puer per experientiam, aut bonum quo careret, aut malum quod boni amissione sentiret, contempsit malum ut eligeret bonum, id est, noluit amittere quod habebat, ne sentiret amittendo quod amittere non debebat. Singulare exemplum obedientie; quippe qui non uenit facere uoluntatem suam, sed eius uoluntatem a quo missus est : non sicut ille qui elegit facere uoluntatem suam, non eius a quo factus est. Merito sicut per unius inobedientiam peccatores constituti sunt multi, ita per unius obedientiam iusti constituuntur multi ; quia sicut in Adam omnes moriuntur, sic et in Christo omnes uiuificabuntur .



CAPUT Xu.---Lignum scientie boni et mali cur sic appellatum.

33. Frustra autem nonnulli acute obtusi sunt [1 1Kb] , cum requirunt quomodo potuerit appellari lignum dignoscentie boni et mali, antequam in eo transgressus esset homo preceptum, atque ipsa experientia dignosceret quid interesset inter bonum quod amisit, et malum quod admisit. Lignum enim tale nomen accepit, ut eo secundum prohibitionem non tacto caueretur, quod eo contra prohibitionem tacto sentiretur. Neque enim quia inde contra preceptum manducauerunt, ideo factum est illud lignum dignoscentie boni et mali; sed utique etiamsi obedientes essent, et nichil inde contra preceptum usurpassent, id recte uocaretur, quod ibi eis accideret, si usurpassent. Quemadmodum si uocaretur arbor saturitatis, quod inde possent homines saturari; numquid si nemo accessisset, ideo nomen illud esset incongruum? quandoquidem cum accederent et saturarentur, tunc probarent quam hoc recte arbor illa uocaretur.



CAPUT XuI.---Hominem ante mali experimentum potuisse intelligere quid esset malum.


34. Et quomodo, inquiunt, intelligeret homo quod ei dicebatur lignum dignoscentie boni et mali, quando ipsum malum quid esset omnino nesciebat? Hoc qui sapiunt parum attendunt quemadmodum a contrariis notis sic pleraque intelligantur ignota, ut etiam uerba rerum que non sunt, cum in loquendo interponuntur, nullus caliget auditor. Hoc enim quod omnino non est, nichil uocatur; et has duas syllabas nemo non intelligit, qui latine audit et loquitur. Unde, nisi cum sensus intuetur id quod est, et eius priuatione quid etiam non sit agnoscit? Sic et inane cum dicitur, intuendo corporis plenitudinem, priuatione eius tanquam contraria, quid dicatur inane intelligimus; sicut audiendi sensu non solum de uocibus, uerum etiam de silentio iudicamus: sic ex uita que inerat homini, posset eius cauere contrarium, id est, uite priuationem que mors uocatur; et ipsam causam qua perderet quod amabat, id est quodlibet factum suum quo fieret ut amitteret uitam, quibuslibet syllabis appellaretur, quemadmodum latine cum dicitur peccatum uel malum, tanquam signum eius intelligeret, quod mente discerneret. Nos enim quomodo intelligimus, cum dicitur resurrectio, quam nunquam experti sumus? Nonne quia sentimus quid sit uiuere, et eius rei priuationem uocamus mortem, unde reditum ad id quod sentimus, resurrectionem appellamus? et si quo alio nomine in quacumque lingua idipsum appellatur, menti utique signum insinuatur in uoce loquentium, quo sonante agnoscat quod etiam sine signo cogitaret. Mirum est enim quemadmodum rerum quas habet amissionem, etiam inexpertam natura deuitet. Quis enim pecora docuit deuitationem mortis, nisi sensus uite? quis paruulum puerum adherescere baiulo suo, si eum fuerit ex alto iacere minitatus? quod ex quodam tempore incipit, sed tamen antequam aliquid huiusmodi expertus sit.

35. Sic ergo illis primis hominibus iam uita erat dulcis, quam profecto amittere deuitabant; idque ipsum quibuscumque modis uel sonis significantem Deum intelligere poterant: nec aliter eis posset persuaderi peccatum, nisi prius persuaderetur eos ex illo facto non esse morituros, id est, illud quod habebant et se habere gaudebant, non amissuros; unde suo loco loquendum est. Aduertant itaque, si quos mouet, quomodo potuerint intelligere inexperta nominantem uel minantem Deum; et uideant nos omnium inexpertorum nomina, nonnisi ex contrariis que iam nouimus, si priuationum sunt, aut ex similibus, si specierum sunt, sine ullo estu dubitationis agnoscere. Nisi forte aliquem mouet quemadmodum loqui potuerint, uel loquentem intelligere, qui non didicerant uel crescendo inter loquentes, uel aliquo magisterio; quasi magnum fuerit Deo loqui eos docere, quos ita fecerat, ut hoc possent etiam ab hominibus discere, si essent a quibus.



CAPUT XuII.---An utrique, Adamo et Eue, datum sit preceptum.


36. Merito sane queritur utrum hoc preceptum uiro tantum dederit Deus, an etiam femine? Sed nondum narratum est quemadmodum facta sit femina. An forte iam erat facta? sed hoc quemadmodum gestum sit quod prius erat gestum, postea recapitulando narratum est. uerba enim Scripture sic se habent: Et precepit Dominus Deus Ade, dicens; non dixit, precepit eis: deinde sequitur, Ab omni ligno quod est in paradiso esca edes; non dixit, edetis. Deinde adiungit, De ligno autem cognoscendi bonum et malum, non manducabitis de illo: iam hic tanquam ad ambos pluraliter loquitur, et pluraliter preceptum terminat dicens, Qua die autem ederitis ab eo, morte moriemini. An sciens quod ei facturus erat mulierem, ita precepit ordinatissime, ut per uirum preceptum Domini ad feminam perueniret? Quam disciplinam in Ecclesia seruat Apostolus, dicens: Si quid autem discere uolunt, domi uiros suos interrogent .



CAPUT XuIII.---Quomodo Deus locutus sit homini.

37. Item queri potest quomodo nunc Deus locutus sit ad hominem quem fecit, iam certe sensu ac mente preditum, ut audire et intelligere loquentem ualeret? Neque enim aliter preceptum posset accipere, quo transgresso reus [1 1Kb] esset, nisi hoc acceptum intelligeret. Quomodo ergo illi locutus est Deus? Utrum intus in mente secundum intellectum, id est, ut sapienter intelligeret uoluntatem ac preceptum Dei sine ullis corporalibus sonis uel corporalium similitudinibus rerum? Sed non sic existimo primo homini locutum Deum. Talia quippe Scriptura narrat, ut potius credamus sic esse Deum locutum homini in paradiso, sicut etiam postea locutus est Patribus, sicut Abrahe, sicut Moysi, id est in aliqua specie corporali. Hinc est enim quod audierunt eius uocem ambulantis in paradiso ad uesperam, et absconderunt se .



CAPUT XIX.---Ut intelligatur operatio Dei in creaturis, quid in primis de ipso sentiendum.

38. Locus itaque magnus neque pretereundus proponitur, ut intueamur quantum possumus, quantum ipse adiuuare et donare dignatur, opus diuine prouidentie bipartitum, quod superius cum de agricultura loqueremur, transitoria quadam occasione perstrinximus, ut inde iam inciperet legentis animus hoc assuescere contueri, quod adiuuat plurimum, ne quid indignum de ipsa Dei substantia sentiamus. Dicimus itaque ipsum summum, uerum, unum ac solum Deum, Patrem et Filium, et Spiritum sanctum, id est, Deum uerbumque eius et utriusque Spiritum, Trinitatem ipsam, neque confusam, neque separatam, Deum qui solus habet immortalitatem, et lucem habitat inaccessibilem, quem nemo hominum uidit, nec uidere potest , nec locorum uel finito uel infinito spatio contineri nec temporum uel finito uel infinito uolumine uariari. Neque enim est in eius substantia qua Deus est, quod breuius sit in parte quam in toto, sicut necesse est esse que in locis  immoto cardine moueatur: sic tota palma ab articulo sunt; aut fuit in eius substantia quod iam non est, uel erit quod nondum est, sicut in naturis que possunt temporis mutabilitatem pati.



CAPUT XX.---Creatura corporalis loco et tempore, spiritualis tempore tantum, Creator ipse neutro modo mutabilis.

39. Hic ergo incommutabili eternitate uiuens creauit omnia simul, ex quibus currerent tempora, et implerentur loca, temporalibusque et localibus rerum motibus secula uoluerentur. In quibus rebus quedam spiritualia, quedam corporalia condidit, formans materiam quam nec alius nec nullus, sed omnino ipse informem ac formabilem instituit, ut formationem suam non tempore, sed origine preueniret. Spiritualem autem creaturam corporali preposuit; quod spiritualis tantummodo per tempora mutari posset, corporalis autem per tempora et loca. Exempli enim gratia, per tempus mouetur animus, uel reminiscendo quod oblitus erat, uel discendo quod nesciebat, uel uolendo quod nolebat: per loca autem corpus, uel a terra in celum, uel a celo in terram, uel ab oriente in occidentem, uel si quo alio simili modo. Omne autem quod mouetur per locum, non potest nisi et per tempus simul moueri: at non omne quod mouetur per tempus, necesse est etiam per locum moueri. Sicut ergo substantiam que mouetur per tempus et locum, precedit substantia que tantum per tempus; ita ipsam precedit illa que nec per locum nec per tempus. Ac per hoc sicut per tempus et locum mouet corpus ipse tantum per tempus motus conditus spiritus; ita per tempus mouet conditum spiritum ipse nec per tempus nec per locum motus conditor Spiritus: sed spiritus creatus mouet seipsum per tempus, et per tempus ac locum corpus; Spiritus autem creator mouet seipsum sine tempore ac loco, mouet conditum spiritum per tempus sine loco, mouet corpus per tempus et locum.



CAPUT XXI.---Quomodo Deus immotus moueat creaturas, exemplo anime deprehendi.

40. Quocirca quisquis intelligere conatur quemadmodum uere eternus et uere immortalis atque incommutabilis Deus, ipse nec per tempus nec per locum motus moueat temporaliter et localiter creaturam suam; non eum puto posse assequi, nisi prius intellexerit quemadmodum anima, hoc est spiritus creatus, non per locum, sed tantum per tempus motus, moueat corpus per tempus et locum. Si enim quod in seipso agitur capere nondum potest, quanto minus illud quod supra est?

41. Affecta quippe anima carnalium sensuum consuetudine, etiam seipsam cum corpore per locum moueri putat, dum id per locum mouet. Que si possit diligenter inspicere, tanquam cardines membrorum corporis sui, quemadmodum articulatim dispositi sunt, a quibus initia motionum nitantur; inueniet ea que per spatia locorum mouentur, nisi ab eis que loco fixa sunt, non moueri. Non enim mouetur solus digitus, nisi manus fixa sit, a cuius articulo uelut  cubiti, sic cubitus ab articulo humeri, humerus ab scapula cum mouetur, stantibus utique cardinibus quibus motio nitatur, it per loci spatium quod mouetur. Sic plante in talo est articulus, quo stante moueatur; sic cruris in genu et totius pedis in coxa: et nullius membri motus omnino est, quem uoluntas mouet, nisi ab aliquo articuli [1 1Kb] cardine, quem nutus eiusdem uoluntatis primitus figit, ut ab eo quod loci spatio non mouetur, agi ualeat quod mouetur. Denique nec in ambulando pes leuatur, nisi alius fixus totum corpus ferat, donec ille qui motus est a loco unde fertur, ad locum quo fertur, immoto articulo sui cardinis innitatur.

42. Porro, si in corpore nullum membrum per locum uoluntas mouet, nisi ab eo membri articulo quem non mouet, cum et illa pars corporis que mouetur, et illa qua fixa fit ut moueatur, corporeas habeant quantitates suas, quibus occupent spatia locorum suorum; quanto magis ipse anime nutus, cui membra deseruiunt, ut quod placuerit figatur, unde id quod mouendum est innitatur; cum anima non sit natura corporea, nec locali spatio corpus impleat, sicut aqua utrum siue spongiam; sed miris modis ipso incorporeo nutu commixta sit uiuificando corpori, quo et imperat corpori, quadam intentione non mole: quanto magis, inquam, nutus ipse uoluntatis eius non per locum mouetur, ut corpus per locum moueat, quando totum per partes mouet, nec aliquas loco mouet nisi per illas quas loco non mouet?



CAPUT XXII.---Quomodo Deus moueat, quomodo anima.

43. Quod si intelligere difficile est, utrumque credatur, et quod creatura spiritualis non per locum mota moueat corpus per locum, et quod Deus non per tempus motus moueat creaturam spiritualem per tempus. Quod si de anima quisque non uult hoc credere, quod quidem sine dubio non solum crederet, uerum etiam intelligeret, si eam posset, sicuti est, incorpoream cogitare: cui enim non facile occurrat, quod per locum non moueatur quod per loci spatia non distenditur? quidquid autem per loci spatia distenditur corpus est; ac per hoc consequens est ut anima per locum moueri non putetur, si corpus non esse credatur: sed, ut dicere ceperam, si de anima hoc quisque non uult credere, non nimis urgendus est. Substantiam uero Dei nisi credat nec per tempus nec per locum moueri, nondum perfecte incommutabilem credit.



CAPUT XXIII.---Deus semper quietus, omnia tamen agens.

44. uerum quia omnino incommutabilis est illa natura Trinitatis, et ob hoc ita eterna, ut ei aliquid ceternum esse non possit, ipsa apud seipsam et in seipsa sine ullo tempore ac loco, mouet tamen per tempus et locum sibi subditam creaturam, naturas creans bonitate, uoluntates ordinans potestate: ut in naturis nulla sit, que non ab illo sit; in uoluntatibus  autem nulla bona sit, cui non presit, nulla mala sit, qua bene uti non possit. Sed quia non omnibus naturis dedit uoluntatis arbitrium, ille autem quibus dedit, potentiores ac superiores sunt; ille nature que non habent uoluntatem, subdite sint necesse est illis que habent, et hoc ordinatione Creatoris, qui nunquam ita punit uoluntatem malam, ut nature perimat dignitatem. Cum igitur omne corpus et omnis anima irrationalis non habeat uoluntatis arbitrium, subdita ista sunt eis naturis que predite sunt arbitrio uoluntatis; nec omnibus omnia, sed sicut distribuit iustitia Creatoris. Ergo Dei prouidentia regens atque administrans uniuersam creaturam, et naturas et uoluntates, naturas ut sint, uoluntates autem ut nec infructuose bone, nec impunite male sint; subdit primitus omnia sibi, deinde creaturam corporalem creature spirituali, irrationalem rationali, terrestrem celesti, femineam masculine, minus ualentem ualentiori, indigentiorem copiosiori. In uoluntatibus autem, bonas sibi, ceteras uero ipsis seruientibus sibi; ut hoc patiatur uoluntas mala, quod ex iussu Dei fecerit bona, siue per seipsam, siue per malam, in rebus duntaxat que naturaliter sunt etiam malis uoluntatibus subdite, id est in corporibus. Nam in seipsis male uoluntates habent interiorem penam suam, eamdem ipsam iniquitatem suam.



CAPUT XXIu.---Quenam beatis Angelis subdite creature.

45. Ac per hoc sublimibus Angelis Deo subdite fruentibus, et Deo beate seruientibus, subdita est omnis natura corporea, omnis irrationalis uita, omnis uoluntas uel infirma uel praua; ut hoc de subditis uel cum subditis agant, quod nature ordo poscit in omnibus, iubente illo cui subiecta sunt omnia. Proinde illi in illo ueritatem incommutabilem uident, et secundum eam suas dirigunt uoluntates. Fiunt ergo illi participes eternitatis, ueritatis, uoluntatis eius semper [1 1Kb] , sine tempore et loco. Mouentur autem eius imperio etiam temporaliter, illo non temporaliter moto. Nec ita ut ab eius contemplatione resiliant aut defluant; sed simul et illum sine loco ac tempore contemplantur, et eius in inferioribus iussa perficiunt, mouentes se per tempus, corpus autem per tempus et locum, quantum eorum congruit actioni. Et ideo Deus bipartito prouidentie sue opere preest uniuerse creature; naturis, ut fiant; uoluntatibus autem, ut sine suo iussu uel permissu nichil faciant.



CAPUT XXu.---Natura uniuersitatis, partesque eius quomodo a Deo administrentur.

46. Natura igitur uniuersitatis corporalis non adiuuatur extrinsecus corporaliter. Neque enim est extra eam ullum corpus, alioquin non est uniuersitas. Intrinsecus autem adiuuatur incorporaliter, Deo id agente ut omnino natura sit; quoniam ex ipso et per ipsum et in ipso sunt omnia . Partes uero eiusdem uniuersitatis et intrinsecus incorporaliter adiuuantur, uel potius fiunt, ut nature sint; et extrinsecus corporaliter, quo se melius habeant, sicut  alimentis, agricultura, medicina, et quecumque etiam ad ornatum fiunt, ut non solum salue ac fecundiores, uerum etiam decentiores sint.

47. Spiritualis autem creata natura si perfecta atque beata est, sicut Angelorum sanctorum, quantum attinet ad seipsam, quo sit, sapiensque sit, nonnisi intrinsecus incorporaliter adiuuatur. Intus ei quippe loquitur Deus miro et ineffabili modo, neque per scripturam corporalibus instrumentis affixam, neque per uoces corporalibus auribus insonantes, neque per corporum similitudines, quales in spiritu imaginaliter fiunt, sicut in somnis, uel in aliquo excessu spiritus, quod grece dicitur , et nos eo uerbo iam utimur pro latino: quia et hoc genus uisionum, quamuis interius fiat quam sunt ea que animo per sensus corporis nuntiantur; tamen quia simile est eis, ita ut cum fit, discerni ab eis aut omnino non possit, aut certe uix et rarissime possit, et quia exterius est quam illud quod in ipsa incommutabili ueritate mens rationalis et intellectualis intuetur, eaque luce de his omnibus iudicat; inter illa que extrinsecus fiunt arbitror esse deputandum. Creatura ergo spiritualis et intellectualis perfecta et beata, qualis Angelorum est, sicut dixi, quantum attinet ad seipsam quo sit, sapiensque ac beata sit, nonnisi intrinsecus adiuuatur eternitate, ueritate, caritate Creatoris. Extrinsecus uero si adiuuari dicenda est, eo fortasse solo adiuuatur, quod inuicem uident, et de sua societate gaudent in Deo, et quod perspectis etiam in eis ipsis omnibus creaturis, undique gratias agit laudatque Creatorem. Quod autem attinet ad creature angelice actionem, per quam uniuersarum rerum generibus, maximeque humano prouidentia Dei prospicitur; ipsa extrinsecus adiuuat, et per illa uisa que similia sunt corporalibus, et per ipsa corpora que angelice subiacent potestati.



CAPUT XXuI.---Deus semper idem et immotus administrat omnia.

48. Que cum ita sint, cum Deus omnipotens et omnitenens, incommutabili eternitate, ueritate, uoluntate semper idem, non per tempus nec per locum motus, mouet per tempus creaturam spiritualem, mouet etiam per tempus et locum creaturam corporalem; ut eo motu naturas quas intrinsecus substituit, etiam extrinsecus [1 1Kb] administret, et per uoluntates sibi subditas, quas per tempus, et per corpora sibi atque illis uoluntatibus subdita, que per tempus et locum mouet, eo tempore ac loco cuius ratio in ipso Deo uita est sine tempore ac loco: cum ergo tale aliquid Deus agit, non debemus opinari eius substantiam qua Deus est, temporibus locisque mutabilem, aut per tempora et loca mobilem, sed in opere diuine prouidentie ista cognoscere; non in illo opere quo naturas creat, sed in illo quo intrinsecus creatas etiam extrinsecus administrat, cum sit ipse, nullo locorum uel interuallo uel spatio, incommutabili excellentique potentia et interior omni re, quia in ipso sunt omnia, et exterior omni re, quia ipse est super omnia. Item  nullo temporum uel interuallo uel spatio, incommutabili eternitate et antiquior est omnibus, quia ipse est ante omnia, et nouior omnibus, quia idem ipse post omnia.



CAPUT XXuII.---Quomodo locutus sit Deus Ade.

49. Quapropter cum audimus Scripturam dicentem, Et precepit Dominus Deus Ade, dicens: Ab omni ligno quod est in paradiso esca edes; de ligno autem cognoscendi bonum et malum, non manducabitis de illo. Qua die autem ederitis ab eo, morte moriemini; si modum querimus quomodo ista locutus sit Deus, modus quidem ipse a nobis proprie comprehendi non potest: certissime tamen tenere debemus, Deum aut per suam substantiam loqui, aut per sibi subditam creaturam; sed per substantiam suam non loqui nisi ad creandas omnes naturas, ad spirituales uero atque intellectuales non solum creandas, sed etiam illuminandas, cum iam possunt capere locutionem eius, qualis est in uerbo eius quod in principio erat apud Deum, et Deus erat uerbum, per quod facta sunt omnia . Illis autem qui eam capere non possunt, cum loquitur Deus, nonnisi per creaturam loquitur, aut tantummodo spiritualem, siue in somnis, siue in ecstasi in similitudine rerum corporalium; aut etiam per ipsam corporalem, dum sensibus corporis uel aliqua species apparet, uel insonant uoces.

50. Si ergo Adam talis erat, ut posset capere illam locutionem Dei, quam mentibus angelicis per suam prebet substantiam; non dubitandum est quod eius mentem per tempus mouerit miro et ineffabili modo, non motus ipse per tempus, eique utile ac salubre preceptum ueritatis impresserit, et que transgressori pena deberetur, ea ipsa ineffabiliter ueritate monstrauerit: sicut audiuntur uel uidentur omnia bona precepta in ipsa incommutabili Sapientia, que in animas sanctas se transfert  ex aliquo tempore, cum ipsius nullus sit motus in tempore. Si autem ad eum modum Adam iustus erat, ut ei adhuc opus esset alterius creature sanctioris et sapientioris auctoritas, per quam cognosceret Dei uoluntatem atque iussionem, sicut nobis Prophete, sicut ipsis Angeli; cur ambigimus per aliquam huiusmodi creaturam ei esse locutum Deum, talibus uocum signis que intelligere posset? Illud enim quod postea scriptum est, cum peccassent eos audisse uocem Domini Dei ambulantis in paradiso , quia non per ipsam Dei substantiam, sed per subditam ei creaturam factum est, nullo modo dubitat qui fidem catholicam sapit. Ad hoc enim et aliquanto latius de hac re disserere uolui, quia nonnulli heretici  putant substantiam Filii Dei nullo assumpto corpore per seipsam esse uisibilem, et ideo antequam ex uirgine corpus acciperet, ipsum uisum esse Patribus opinantur, tanquam de solo Deo Patre dictum sit, Quem nemo hominum uidit, nec uidere potest ; quia Filius uisus sit ante acceptam serui formam, etiam per ipsam substantiam suam: que impietas  procul a catholicis mentibus repellenda est. Sed de hoc plenius alias, si Domino placuerit, disseremus: nunc terminato isto uolumine, id quod sequitur,  quomodo sit mulier ex uiri sui latere creata, in consequentibus parandum est.



LIBER NONUS. De eo quod legitur, Gen. cap. 2, uers. 18: Et dixit Dominus Deus: Non est bonum hominem esse solum, etc., usque ad illud, uers. 24: Et erunt duo in carne una.



CAPUT PRIMUM.---Cur dictum sit, Et finxit Deus adhuc de terra, etc. De Terre uocabulo.

1. Et dixit Dominus Deus: Non bonum est hominem esse solum; faciamus ei adiutorium secundum ipsum. Et finxit Deus adhuc de terra omnes bestias agri, et omnia uolatilia celi, et adduxit illa ad Adam, ut uideret quid uocaret illa. Et omne quodcumque uocauit illud Adam animam uiuam, hoc est nomen eius. Et uocauit Adam nomina omnibus pecoribus, et omnibus uolatilibus celi, et omnibus bestiis agri. Ipsi autem Adam non est inuentus adiutor similis ei. Et immisit Deus ecstasim in Adam, et obdormiuit. Et accepit unam costarum eius, et adimpleuit carnem in loco eius: et edificauit Dominus Deus costam, quam accepit de Adam, in mulierem; et adduxit eam ad Adam. Et dixit Adam: Hoc nunc os ex ossibus meis, et caro de carne mea; hec uocabitur mulier, quoniam ex uiro suo sumpta est. Et propter hoc relinquet homo patrem et matrem, et conglutinabitur uxori sue; et erunt duo in carne una. Si aliquid adiuuant lectorem, que in libris superioribus considerata atque conscripta sunt, non debemus in hoc diutius immorari, quod finxit adhuc Deus de terra omnes bestias agri, et omnia uolatilia celi: cur enim dictum sit, adhuc, id est propter [1 1Kb] primam conditionem creaturarum sex diebus consummatam, in qua causaliter perfecta sunt omnia simul et inchoata, ut deinde ad effectus suos cause perducerentur, iam quantum potuimus, in precedentibus intimauimus . Et si quis hoc aliter enodandum putat, tantum diligenter attendat illa omnia, que ut hoc sentiremus attendimus; et si probabiliorem inde potuerit enucleare sententiam, non solum resistere non debemus, sed debemus etiam gratulari.

2. Si quem autem mouet quia non dixit, Finxit Deus adhuc de terra omnes bestias agri, et de aquis omnia uolatilia celi, sed tanquam utraque genera de terra finxerit, Et finxit, inquit, Deus adhuc de terra omnes bestias agri, et omnia uolatilia celi; uideat duobus modis esse intelligendum: aut tacuisse nunc unde finxerit uolatilia celi, quia et tacitum posset occurrere, ut non de terra utrumque accipiatur Deum finxisse, sed tantummodo bestias agri; ut uolatilia celi etiam tacente Scriptura intelligamus unde finxerit, uelut qui sciamus in prima causalium rationum conditione ex aquis ea esse producta: aut terram uniuersaliter sic appellatam simul cum aquis, quemadmodum  appellata est in illo psalmo, ubi celestium laudibus terminatis, ad terram facta est conuersio sermonis, et dictum, Laudate Dominum de terra, dracones et omnes abyssi, etc. , nec postea dictum est, Laudate Dominum de aquis. Ibi enim sunt omnes abyssi, que tamen de terra laudant Dominum: ibi etiam reptilia et uolatilia pennata, que nichilominus de terra laudant Dominum. Secundum istam uniuersalem appellationem terre, secundum quam etiam de toto mundo dicitur, Deus qui fecit celum et terram, siue de arida siue de aquis quecumque creata sunt, de terra creata ueraciter intelliguntur.



CAPUT II.---Quomodo id locutus sit Deus: Non est bonum, etc.

3. Nunc iam uideamus quomodo accipiendum sit quod dixit Deus, Non est bonum esse hominem solum; faciamus ei adiutorium secundum ipsum: utrum temporaliter uocibus ac syllabis editis hoc dixerit Deus; an ipsa ratio commemorata est, que in uerbo Dei principaliter erat, ut sic femina fieret: quam rationem suscipiebat etiam tunc Scriptura cum diceret, Et dixit Deus, Fiat hoc aut illud, quando primitus omnia condebantur. An forte in mente ipsius hominis hoc dixit Deus, sicut loquitur quibusdam seruis suis in ipsis seruis suis? Ex quo genere seruorum eius erat etiam ille qui dixit in Psalmo: Audiam quid loquatur in me Dominus Deus . An aliqua de hac re ipsi homini in ipso homine per angelum est facta reuelatio in similitudinibus uocum corporalium, quamuis tacuerit Scriptura utrum in somnis, an in ecstasi; ita enim fieri hec solent: an aliquo alio modo, sicut reuelatur Prophetis; unde illud est, Et dixit mihi angelus qui loquebatur in me . an per corporalem creaturam uox ipsa sonuerit, sicut de nube, Hic est Filius meus . Quid ergo ex his omnibus factum sit, ad liquidum comprehendere non ualemus; uerumtamen certissime teneamus et dixisse hoc Deum, et si corporali uoce uel temporaliter expressa similitudine corporis dixit, non eum per substantiam suam, sed per aliquam imperio suo subditam dixisse creaturam, sicut in libro precedente tractauimus .

4. Nam uisus est Deus etiam postea sanctis uiris, alias capite albo sicut lana, alias inferiore parte corporis sicut aurichalcum , alias aliter atque aliter: non tamen illas uisiones hominibus per substantiam que ipse est, sed per sibi subdita que creauit, eum prebuisse, et per similitudines formarum uocumque corporalium, quod uoluit ostendisse ac  dixisse, certissimum est eis qui substantiam Trinitatis incommutabiliter eternam, nec per tempus nec per locum moueri, et per tempus et per locum mouere uel fideliter credunt, uel etiam excellenter intelligunt. Non ergo iam queramus quomodo istud dixerit, sed potius intelligamus quid dixerit. Adiutorium quippe homini secundum ipsum fuisse faciendum, eterna ipsa ueritas habet, per quam creata sunt omnia; et in illa hoc audit qui potest in ea cognoscere quid quare creatum sit.



CAPUT III.---Mulier in adiutorium propter sobolem facta.

5. Si autem queritur, ad quam rem fieri oportuerit hoc adiutorium, nichil aliud probabiliter occurrit, quam propter filios procreandos, sicut adiutorium semini terra est, ut uirgultum ex utroque nascatur: hoc enim et in prima rerum conditione dictum erat, Masculum et feminam fecit eos, et benedixit eos Deus, dicens: Crescite, et multiplicamini, et implete terram, et dominamini eius . Que ratio conditionis et coniunctionis masculi et femine atque benedictio, nec post peccatum hominis penamque defecit. Ipsa enim est secundum quam nunc terra hominibus plena est dominantibus eius.

6. Quanquam enim iam emissi de paradiso conuenisse et genuisse commemorentur; tamem non uideo quid prohibere potuerit, ut essent eis etiam in paradiso honorabiles nuptie, et torus immaculatus : hoc Deo prestante fideliter iusteque uiuentibus, eique obedienter sancteque seruientibus, ut sine ullo inquieto ardore libidinis, sine ullo labore ac dolore pariendi, fetus ex eorum semine gignerentur; non ut morientibus parentibus filii succederent, sed ut illis qui genuissent in aliquo forme statu manentibus, et ex ligno uite, quod ibi plantatum erat, corporalem uigorem sumentibus, et illi qui gignerentur ad eumdem perducerentur statum, donec certo numero impleto, si iuste omnes obedienterque uiuerent, tunc fieret illa commutatio, ut sine ulla morte animalia corpora conuersa in aliam qualitatem, eo quod ad omnem nutum regenti se spiritui deseruirent, et solo spiritu uiuificante sine ullis alimentorum corporalium sustentaculis uiuerent, spiritualia uocarentur. Potuit hoc fieri, si non precepti transgressio mortis supplicium mereretur.

7. Qui enim hoc fieri potuisse non credunt, nichil aliud quam consuetudinem nature iam post peccatum penamque humanam sic currentis attendunt: non autem in eorum genere nos esse debemus, qui non credunt nisi quod uidere consueuerunt. Quis enim dubitet homini obedienter et pie uiuenti prestari potuisse quod diximus, qui non dubitat uestibus Isrelitarum impertitum esse quemdam in suo genere statum, ut per annos quadraginta nulla uetustatis detrimenta paterentur ?



CAPUT Iu.---Quare non coierint primi parentes in paradiso.

8. Cur ergo non coierunt, nisi cum exiissent de paradiso? Cito responderi potest, Quia mox creata muliere,  prius quam coirent, facta est illa transgressio, cuius merito in mortem destinati, etiam de loco illius felicitatis exierunt. Non enim Scriptura tempus expressit, quantum interfuerit inter eos factos, et ex eis natum Cain. Potest etiam dici quia nondum Deus iusserat ut coirent. Cur enim non ad hanc rem diuina exspectaretur auctoritas, ubi nulla concupiscentia tanquam stimulus inobedientis carnis urgebat? Ideo autem hoc non iusserat Deus, quia secundum suam prescientiam disponebat omnia, in qua et eorum casum procul dubio presciebat, unde iam mortale genus propagandum esset humanum.



CAPUT u.---Mulier facta in adiutorium non alia quam sobolis causa.

9. Aut si ad hoc adiutorium gignendi filios, non est facta mulier uiro, ad quod ergo adiutorium facta est? Si que simul operaretur terram; nondum erat labor ut adiumento indigeret, et si opus esset, melius adiutorium masculus fieret: hoc et de solatio dici potest, si solitudinis fortasse tedebat. Quanto enim congruentius ad conuiuendum et colloquendum duo amici pariter quam uir et mulier habitarent? Quod si oportebat alium iubendo, alium obsequendo pariter uiuere, ne contrarie uoluntates pacem cohabitantium perturbarent; nec ad hoc retinendum ordo defuisset, quo prior unus, alter posterior, maxime si posterior ex priore crearetur, sicut femina creata est. An aliquis dixerit de costa hominis Deum feminam tantum, non etiam masculum, si hoc uellet, facere potuisse? Quapropter non inuenio ad quod adiutorium facta sit mulier uiro, si pariendi causa subtrahitur.



CAPUT uI.---Filiorum successio qualis si Adam non peccasset.

10. Nam si parentes filiis suis cedere ex hac uita oportebat, ut ita omne humanum genus per decessiones et successiones certa numerositate impleretur, potuerunt etiam homines genitis filiis, perfectaque humani officii iustitia, hinc ad meliora transferri, non per mortem, sed per aliquam commutationem, aut illam summam qua receptis corporibus fient sancti sicut Angeli in celis ; aut si illam dari non oportet, nisi omnibus simul in seculi fine, aliquam inferiorem quam illa erit: que tamen haberet meliorem statum, quam uel hoc corpus habet, uel illa etiam que primitus facta sunt, uiri ex limo terre, mulieris ex uiri carne.

11. Neque enim arbitrandum est Eliam uel sic esse iam sicut erunt sancti, quando peracto operis die denarium pariter accepturi sunt ; uel sic quemadmodum sunt homines qui ex ista uita nondum emigrarunt, de qua ille tamen non morte, sed translatione migrauit . Iam itaque aliquid melius habet, quam in hac uita posset; quamuis nondum habeat quod ex hac uita recte gesta in fine habiturus est: pro nobis enim meliora prouiderunt [1 1Kb] , ne sine nobis perfecti perficerentur . Aut si quisquam putat hoc Eliam mereri non potuisse, si  duxisset uxorem, filiosque procreasset ; quid de Enoch respondebit, qui filiis genitis Deo placens non mortuus, sed translatus est [1 1Kb] ? Cur ergo et Adam et Eua, si iuste uiuentes caste filios procreassent, non eis possent translatione, non morte, succedentibus cedere? Nam si Enoch et Elias in Adam mortui, mortisque propaginem in carne gestantes, quod debitum ut soluant, creduntur etiam redituri ad hanc uitam, et, quod tamdiu dilatum est, morituri , nunc tamen in alia uita sunt, ubi ante resurrectionem carnis, antequam animale corpus in spirituale mutetur, nec morbo nec senectute deficiunt: quanto iustius atque probabilius primis illis hominibus prestaretur, sine ullo suo parentumue peccato uiuentibus, ut in meliorem aliquem statum filiis genitis cederent, unde seculo finito cum omni posteritate sanctorum, in angelicam formam, non per carnis mortem, sed per Dei uirtutem multo felicius mutarentur?



CAPUT uII.---Mulier pariendi causa. Unde laudabilis uirginitas et nuptie. Matrimonii triplex bonum.

12. Non itaque uideo ad quod aliud adiutorium mulier facta sit uiro, si generandi causa subtrahitur: que nichilominus quare subtrahatur ignoro. Unde enim magnum magnique honoris meritum apud Deum fidelis et pia uirginitas habet, nisi quia isto iam tempore continendi ab amplexu cum ex omnibus gentibus ad implendum sanctorum numerum largissima suppetat copia, percipiende sordide uoluptatis libido non sibi uindicat quod iam sufficiende prolis necessitudo non postulat? Denique utriusque sexus infirmitas propendens in ruinam turpitudinis, recte excipitur honestate nuptiarum, ut quod sanis esse posset officium, sit egrotis remedium. Neque enim quia incontinentia malum est, ideo connubium, uel quo incontinentes copulantur, non est bonum: imo uero non propter illud malum culpabile est hoc bonum, sed propter hoc bonum ueniale est illud malum; quoniam id quod bonum habent nuptie, et quo bone sunt nuptie peccatum esse nunquam potest. Hoc autem tripartitum est; fides, proles, sacramentum. In fide attenditur ne preter uinculum coniugale, cum altera uel altero concumbatur: in prole, ut amanter suscipiatur, benigne nutriatur, religiose educetur: in sacramento autem, ut coniugium non separetur, et dimissus aut dimissa nec causa prolis alteri coniungatur. Hec est tanquam regula nuptiarum, qua uel nature decoratur fecunditas, uel incontinentie regitur prauitas. Unde quia satis disseruimus in eo libro quem de Bono Coniugali nuper edidimus, ubi et continentiam uidualem et excellentiam uirginalem pro suorum graduum dignitate distinximus, diutius hic noster stilus non est occupandus.



CAPUT uIII.---Fuga uitiorum in contraria.

13. Nunc enim querimus cui adiutorio mulier facta sit uiro, si eis ad gignendos filios misceri sibimet in paradiso non licebat. Qui enim hoc sentiunt, forte  peccatum esse omnem concubitum putant. Difficile est namque, ut dum peruerse homines uitia deuitant, non in eorum contraria perniciter currant. Etenim sicut exhorrens auaritiam, fit profusus; aut exhorrens luxuriam, fit auarus; aut inquietus fit, cuius pigritiam reprehenderis; aut cuius inquietudinem, piger; aut qui reprehensus odisse ceperit audaciam suam, ad timiditatem fugit; aut qui timidus non esse conatur, tanquam abrupto uinculo fit temerarius, dum non ratione, sed opinione crimina metiuntur: ita dum nesciunt homines quid in adulteriis et fornicationibus diuino iure damnetur, etiam causa procreandi coniugalem concubitum detestantur.



CAPUT IX.---Mulier propter gignendos filios, etiamsi ex peccato non fuisset necessitas moriendi.

14. Quod qui non faciunt, sed tamen fecunditatem carnis propter successionem mortalitatis diuinitus datam sentiunt; nec ipsi putant primos illos homines potuisse concumbere, nisi, propter peccatum quod admiserant morituri, gignendo requirerent successores: nec attendunt, si recte potuerunt successores queri morituris, multo rectius socios queri potuisse uicturis. Impleta enim terra genere humano, recte proles nonnisi que morientibus succederet, quereretur: ut autem per duos homines terra impleretur, quomodo ipsi, nisi gignendo, officium societatis implerent? An uero ita quis cecus est mente, ut non cernat quanto terris ornamento sit genus humanum, etiam cum a paucis recte laudabiliterque uiuatur; quantumque ualeat ordo reipublice, in cuiusdam pacis terrene uinculum cercens etiam peccatores? Neque enim tantum deprauati sunt homines, ut non etiam tales pecoribus et uolatilibus antecellant; quorum tamen omnium generibus hanc infimam mundi partem pro sui loci sorte decoratam, quem non considerare delectet? Quis autem ita sit excors, ut putet minus eam ornari potuisse, si iustis non morientibus impleretur?

15. Nam quia numerosissima est superna ciuitas Angelorum, ideo non recte connubio copularentur, nisi morerentur. Hanc quippe numerositatem perfectam etiam in resurrectione sanctorum Angelis sociandam Dominus presciens ait, In resurrectione neque nubent, neque uxores ducent; non enim incipient mori, sed erunt equales Angelis Dei : hic uero cum implenda esset hominibus terra, et eam, propter cognationis arctiorem necessitudinem et unitatis uinculum maxime commendandum, ex uno oporteret impleri; propter quid aliud secundum ipsum quesitus est femineus sexus adiutor, nisi ut serentem genus humanum natura muliebris, tanquam terre fecunditas, adiuuaret?



CAPUT X.---Libidinis morbus ex peccato.

16. Quamuis honestius meliusque credatur, ita fuisse tunc illorum hominum corpus animale constitutorum in paradiso, nondum mortis lege damnatum, ut non haberent appetitum carnalis uoluptatis, qualem nunc habent ista corpora, que iam ex mortis propagine ducta sunt. Neque enim nichil est in eis factum, cum de ligno prohibite edissent: quandoquidem Deus  dixerat, non, Si ederitis, morte moriemini; sed, Quo die ederitis, morte moriemini : ut hoc ipsum in eis illa faceret dies, quod Apostolus gemit dicens, Condelector legi Dei secundum interiorem hominem; uideo autem aliam legem in membris meis, repugnantem legi mentis mee, et captiuantem me in lege peccati, que est in membris meis. Infelix ego homo, quis me liberabit de corpore mortis huius? Gratia Dei per Iesum Christum Dominum nostrum . Non enim sufficeret ei, si diceret, Quis me liberabit de hoc mortali corpore? sed, de corpore, inquit, mortis huius. Sicut etiam illud, Corpus quidem, inquit, mortuum est propter peccatum : nec ibi ait mortale, sed mortuum; quamuis utique et mortale, quia moriturum. Non ita credendum est fuisse illa corpora, sed licet animalia, nondum spiritualia, non tamen mortua, id est, que necesse esset ut morerentur: quod eo die factum est, quo lignum contra uetitum [1 1Kb] tetigerunt.

17. Sicut in ipsis nostris corporibus quedam pro suo modo sanitas dicitur, que si perturbata sic fuerit, ut letalis morbus iam uiscera depascatur, quo inspecto, medici mortem imminere pronuntient; mortale utique corpus etiam tunc dicitur, sed aliter quam cum esset sanum, quamuis quandoque sine dubio moriturum: ita illi homines animalia quidem corpora gerentes, sed non moritura nisi peccassent, acceptura autem angelicam formam celestemque qualitatem, mox ubi preceptum transgressi sunt, eorum membris uelut aliqua egritudo letalis, mors ipsa concepta est; mutauitque illam qualitatem, qua corpori sic dominabantur, ut non dicerent, uideo aliam legem in membris meis, repugnantem legi mentis mee; quia etsi nondum spirituale, sed animale corpus erat, nondum tamen erat mortis huius, de qua et cum qua nati sumus. Quid enim aliud, non dicam nati, sed omnino concepti, nisi egritudinem quamdam inchoauimus, qua sumus necessario morituri? Neque enim tam necesse est eum ipso morbo mori, qui hydrops, uel dysentericus, uel elephantiosus factus fuerit, quam eum qui hoc corpus habere ceperit, in quo omnes homines natura sunt filii ire , quia hoc non fecit nisi pena peccati.

18. Que cum ita sint, cur non credamus illos homines ante peccatum ita genitalibus membris ad procreandos filios imperare potuisse, sicut ceteris, que in quolibet opere anima sine ulla molestia, et quasi pruritu uoluptatis mouet? Si enim Creator omnipotens ineffabiliterque laudandus, qui et in minimis suis operibus magnus est, apibus donauit ut sic operentur generationem filiorum, quemadmodum cere speciem liquoremque mellis; cur incredibile uideatur primis hominibus talia fecisse corpora, ut si non peccassent, et morbum quemdam quo morerentur, continuo non concepissent, eo nutu imperarent membris quibus fetus exoritur, quo pedibus cum ambulatur, ut neque cum ardore seminaretur, neque cum dolore pareretur. Nunc uero transgrediendo preceptum, motum legis illius, que repugnat legi mentis, in membris concepte  mortis habere meruerunt; quem nuptie ordinant, continentia cohibet et refrenat, ut quemadmodum de peccato factum est supplicium, sic de supplicio fiat meritum.



CAPUT XI.---Femineus sexus conformatus propter sobolem, non tamen cum libidine, nisi homo peccasset, procreandam. Obedientia.

19. Factam itaque feminam uiro, de uiro, in eo sexu, in ea forma et distinctione membrorum, qua femine note sunt; que peperit Cain et Abel, et omnes fratres eorum, ex quibus omnes homines nascerentur, in quibus peperit etiam Seth , per quem uentum est ad Abraham et ad populum Isrel, gentemque omnibus iam notissimam gentibus, et per Ne filios omnes gentes; quisquis dubitauerit, omnia cogit nutare que credimus, longeque a fidelium mentibus repellendus est. Cum ergo queritur ad quod adiutorium factus sit ille sexus uiro, diligenter, quantum ualeo, cuncta consideranti, nonnisi causa prolis occurrit, ut per eorum stirpem terra impleretur; sed non eo modo procreatam, quo nunc procreantur homines, cum inest peccati lex in membris repugnans legi mentis, etiamsi per Dei gratiam uirtute superatur: hoc enim esse non potuisse credendum est, nisi in corpore mortis huius, quod corpus mortuum est propter peccatum. Et quid hac pena iustius, quam ut non ad omnem nutum seruiat corpus, id est, suus famulus anime, sicut Domino suo detrectauit ipsa seruire; siue utrumque ex parentibus creet Deus, corpus ex corpore, animam ex anima; siue alio modo faciat animas: non utique ad opus impossibile nec mercede parua, ut cum anima pietate Deo subdita legem istam peccati, que est in membris corporis mortis huius, quam primus homo accepit in penam, uicerit ipsa per gratiam, premium celeste percipiat maiore gloria, demonstrans quanta sit laus obedientie, que aliene inobedientie penam potuit uirtute superare?



CAPUT XII.---Animalia uere adducta esse ad Adam, ut iis nomina imponeret: sed hac re gesta aliquid figurari.

20. Sed quoniam cui adiutorio femina facta sit uiro, satis, quantum existimo, requisitum est; illud iam uideamus quare sit factum, quod adducte sunt ad Adam omnes bestie agri, et omnia uolatilia celi, ut eis nomina imponeret; atque ita uelut necessitas oriretur creandi ei feminam ex eius latere, cum inter illa animalia simile illi adiutorium non fuisset inuentum. uidetur enim mihi propter aliquam significationem propheticam factum, sed tamen factum, ut re gesta confirmata figure interpretatio libera relinquatur. Quid est enim hoc ipsum quod uolatilibus terrestribusque animantibus, non etiam piscibus atque omnibus natatilibus Adam nomina imposuit? Si enim lingue humane consulantur, sic appellantur hec omnia, quemadmodum eis homines loquendo nomina imposuerunt. Non solum hec que sunt in aquis et terris, uerum etiam ipsa terra, et aqua, et celum, et que uidentur in celo, et que non uidentur, sed creduntur, pro diuersitate linguarum gentilium, diuersis nominibus appellantur.  Unam sane linguam primitus fuisse didicimus, antequam superbia turris illius post diluuium fabricate, in diuersos signorum sonos humanam diuideret societatem . Quecumque autem illa lingua fuerit, quid attinet querere? Illa certe tunc loquebatur Adam, et in ea lingua, si adhuc usque permanet, sunt iste uoces articulate, quibus primus homo animalibus terrestribus et uolatilibus nomina imposuit. Num igitur ullo modo credibile est, in eadem lingua nomina piscium non ab homine, sed diuinitus instituta, que Deo docente homo postea disceret? Quod si ita etiam factum esset, quare ita factum esset, procul dubio mystica significatio resonaret. Sed credendum est, paulatim cognitis piscium generibus nomina imposita: tunc autem cum pecora, et bestie, et uolatilia ad hominem adducta sunt, ut eis ad se congregatis, generatimque distinctis, nomina imponeret, quibus etiam ipsis paulatim, et multo citius quam piscibus, si hoc factum non esset, posset nomina imponere; quid fuit cause, nisi ratio aliquid significandi, quod ad prenuntiationem futurorum ualeret? Cui rei maxime ordo narrationis huius inuigilat.

21. Deinde, numquid ignorabat Deus, nichil tale se creasse in naturis animalium, quod simile adiutorium posset esse homini? An opus erat ut hoc etiam ipse homo cognosceret, et eo commendatiorem haberet uxorem suam, quod in omni carne creata sub celo, et de hoc ere sicut ipse uiuente, nichil eius simile inuenerit? Mirum si hoc scire non posset, nisi omnibus ad se adductis atque perspectis. Si enim Deo credebat, posset hoc illi eo modo dicere, quomodo et preceptum dedit, quomodo et peccantem interrogauit, atque iudicauit. Si autem non credebat, profecto neque hoc scire poterat, utrum ad eum omnia ille, cui non credebat, adduxerit; an forte in aliquibus ab illo remotioribus terre partibus aliqua ei similia, que non demonstrasset, absconderit. Non itaque arbitror dubitandum hoc alicuius prophetice significationis gratia factum, sed tamen factum.

22. Neque hoc opere suscepimus prophetica enigmata perscrutari, sed rerum gestarum fidem ad proprietatem historie commendare, ut quod impossibile uideri uanis atque incredulis potest, aut ipsi auctoritati sancte Scripture uelut testificatione contraria repugnare, id pro meis uiribus, quantum Deus adiuuat, disserendo demonstrem, neque impossibile esse, neque contrarium; quod autem possibile quidem apparet, nec habet ullam speciem repugnantie, sed tamen quasi superfluum, uel etiam stultum quibusdam uideri potest, hoc ipsum disputando demonstrem, quod ideo non [1 1Kb] tanquam rerum gestarum naturali uel usitato ordine factum est, ut cordibus nostris fidelissima sanctarum Scripturarum auctoritate prelata, quia stultum esse non potest, mysticum esse credatur, quamuis eius expositionem uel inquisitionem aut alibi iam exhibuerimus, aut in tempus aliud differamus.



CAPUT XIII.---Formatio mulieris eo modo quo narratur facta est, ut quidpiam prenuntiaretur.


23. Quid ergo sibi uult etiam illud, quod mulier uiro de latere facta est? uerum esto propter ipsius coniunctionis uim commendandam hoc ita fieri oportuisse credamus; numquid etiam ut dormienti fieret, eadem ratio uel necessitas flagitabat; ut denique osse detracto, in cuius locum caro suppleretur? Num enim non potuit ipsa caro detrahi, ut inde congruentius, quod sit sexus infirmior, mulier formaretur? An uero tam multis additis, costam Deus edificare potuit in mulierem, et carnem pulpamue non potuit, qui de puluere ipsum hominem fecit? Aut si iam costa fuerat detrahenda, cur non altera pro ea costa reposita est? Cur etiam non dictum est, Finxit, aut, fecit sicut in omnibus supra operibus; sed, edificauit, inquit, Dominus Deus illam costam, non tanquam corpus humanum, sed tanquam domum? Non est itaque dubitandum, quoniam hec facta sunt et stulta esse non possunt, ob aliquid significandum esse facta, fructum futuri seculi ab ipso iam primordio generis humani Deo prescio in ipsis suis operibus misericorditer predicante; ut certo tempore seruis suis, siue per hominum successiones, siue per suum Spiritum uel Angelorum ministerium reuelata atque conscripta, et promittendis rebus futuris et recognoscendis impletis testimonium perhiberent: quod magis magisque in consequentibus apparebit.



CAPUT XIu.---Quomodo animalia adducta ad Adam.

24. uideamus ergo, quod isto opere suscepimus, non secundum prefigurationem rerum futurarum, sed secundum rerum gestarum non allegoricam, sed propriam significationem, quemadmodum hec accipi possint: Et finxit Deus, inquit, adhuc de terra omnes bestias agri, et omnia uolatilia celi; unde iam quod uisum est, et quantum uisum est, disseruimus. Et adduxit omnia ea ad Adam, ut uideret quid ea uocaret. Quomodo hec adduxerit Deus ad Adam, ne carnaliter sapiamus, adiuuare nos debet quod de bipartito opere diuine prouidentie in libro superiore tractauimus . Neque enim sicut indagant atque adigunt uenantes uel aucupantes ad retia, quecumque animantia capiunt, ita hoc factum esse credendum est; aut uox aliqua iussionis de nube facta est eis uerbis, que rationales anime audientes, intelligere, atque obedire assolent. Non enim hoc acceperunt ut possint bestie, uel aues: in suo tamen genere obtemperant Deo; non rationali uoluntatis arbitrio, sed sicut mouet ille omnia temporibus opportunis, non ipse temporaliter motus, per angelica ministeria, que capiunt in uerbo eius quid quo tempore fieri debeat: et illo non temporaliter moto, mouentur ipsa temporaliter ut in iis que sibi subiecta sunt, iussa eius efficiant.

25. Omnis enim anima uiua, non solum rationalis, sicut in hominibus, uerum etiam irrationalis, sicut in pecoribus, et uolatilibus, et piscibus, uisis mouetur. Sed anima rationalis uoluntatis arbitrio uel consentit uisis, uel non consentit: irrationalis autem non habet  hoc iudicium; pro suo tamen genere atque natura uiso aliquo tacta propellitur. Nec in potestate ullius [1 1Kb] anime est, que illi uisa ueniant, siue in sensum corporis, siue in ipsum spiritum interius: quibus uisis appetitus moueatur cuiuslibet animantis. Ac sic cum ea uisa per Angelorum obedientiam desuper ministrantur, peruenit iussio Dei non solum ad homines, nec solum ad aues et pecora, uerum etiam ad ea que sub aquis latent, sicut ad cetum qui glutiuit Ionam : nec solum ad ista maiora, uerum etiam ad uermiculum; nam et huic legimus diuinitus iussum, ut radicem cucurbite roderet, sub cuius umbraculo Propheta requieuerat . Si enim homini donauit Deus, sic eum instituens, ut etiam carnem peccati portans, possit non solum pecora et iumenta suis usibus subdita, nec tantum domesticas aues, sed etiam libere uolitantes [2 1Kb] quaslibet etiam seuas feras et capere, et mansuetas facere, et eis mirabiliter imperare potentia rationis, non corporis; cum earum appetitus et dolores captans, paulatimque illectando, premendo, laxandoque moderans, agresti eas exuit consuetudine, et tanquam humanis moribus induit: quanto magis Angeli hoc possunt, qui iussione Dei in ipsa eius, quam sempiterne intuentur, incommutabili ueritate perspecta, mouentes se per tempus, et corpora sibi subdita per tempus [3 1Kb] et locum, agilitate mirabili, et uisa quibus moueatur [4 1Kb] , et appetitum carnalis indigentie, ualent efficere omni anime uiue, ut quo eam uenire opus est, nesciens adducatur?



CAPUT Xu.---Formatio mulieris non per alium quam Deum.

26. Iam ergo uideamus, ipsa mulieris formatio, que mystice etiam edificatio dicta est, quemadmodum facta sit. Natura quippe mulieris creata est, quamuis ex uirili, que iam erat, non aliquo motu [5 1Kb] iam existentium naturarum. Angeli autem nullam omnino possunt creare naturam: solus enim unus cuiuslibet nature, seu magne seu minime, creator est Deus, id est ipsa Trinitas, Pater et Filius et Spiritus sanctus. Aliter ergo queritur, quemadmodum sit soporatus Adam, costaque eius sine ullo doloris sensu a corporis compage detracta sit. Hec enim fortasse dicantur potuisse per Angelos fieri; formare autem uel edificare costam, ut mulier esset, usque adeo non potuit nisi Deus, a quo uniuersa natura subsistit, ut ne illud quidem carnis supplementum in corpore uiri, quod in illius coste successit locum, ab Angelis factum esse crediderim, sicut nec ipsum hominem de terre puluere: non quod nulla sit Angelorum opera, ut aliquid creetur, sed non ideo creatores sunt; quia nec agricolas creatores segetum atque arborum dicimus. Non enim qui plantat est aliquid, neque  qui rigat, sed qui incrementum dat Deus . Ad hoc incrementum pertinet etiam in corpore humano, quod osse dempto, locus carne suppletus est, illo scilicet opere Dei, quo naturas substituit ut sint, quo ipsos quoque Angelos creauit.

27. Opus itaque agricole est ut aquam ducat cum rigat: non autem opus eius est ut aqua per decliuia prolabatur; sed illius qui omnia in mensura, et numero, et pondere disposuit . Item opus agricole est ut surculus auellatur ex arbore, terreque mandetur: at non opus eius est ut succum imbibat, ut germen emittat, ut aliud eius solo figat, quo radicem stabiliat, aliud in auras promoueat, quo robur nutriat, ramosque diffundat; sed illius qui dat incrementum. Medicus etiam egro corpori alimentum adhibet, et uulnerato medicamentum: primum non de rebus quas creauit, sed quas creatas opere Creatoris inuenit: deinde cibum uel potum preparare potuit et ministrare, emplastrum formare et medicamento illitum [1 1Kb] apponere; num etiam ex iis que adhibet, operari et creare uires uel carnem potest? Natura id agit interiore motu, nobisque occultissimo. Cui tamen si Deus subtrahat operationem intimam, qua eam substituit et facit, continuo tanquam exstincta, nulla remanebit.

28. Quapropter cum Deus uniuersam creaturam suam bipartito quodammodo opere prouidentie, de quo in superiore libro locuti sumus , et in naturalibus et in uoluntariis motibus administret, creare naturam tam nullus angelus potest, quam nec seipsum. uoluntas uero angelica obedienter Deo subdita, eiusque exsecuta iussionem, naturalibus motibus de rebus subiectis tanquam materiam ministrare, ut secundum illas principales in uerbo Dei non creatas, uel secundum illas in primis sex dierum operibus causaliter creatas rationes aliquid in tempore creetur, more agricolandi uel medendi potest. Quale itaque ministerium Deo exhibuerint Angeli in illa mulieris formatione, quis audeat affirmare? Certissime tamen dixerim, supplementum illud carnis in coste locum, ipsiusque femine corpus et animam conformationemque membrorum, omnia uiscera, sensus omnes, et quidquid erat quo illa et creatura et homo et femina erat, nonnisi in illo opere Dei factum, quod Deus non per Angelos, sed per semetipsum, non operatus est et dimisit, sed ita continuanter operatur, ut nec ullarum aliarum rerum, nec ipsorum Angelorum natura subsistat, si non operetur.



CAPUT XuI.---Tarditas ingenii humani non assequitur opera Dei.

29. Sed quoniam carnem animatam atque sentientem, quantum naturam rerum pro humano captu experiri potuimus, non nouimus nasci, nisi aut ex istis tanquam materialibus elementis, hoc est aqua et terra, aut ex fruticibus uel lignorum fructibus, uel etiam ex carnibus animalium, sicut innumerabilia genera uermium siue reptilium, aut certe ex concubitu parentum, nullam autem carnem natam scimus ex  carne cuiuslibet animantis, que tam esset ei similis, ut sexu tantum discerneretur; querimus in rebus creationis huius similitudinem, qua mulier de uiri latere facta est, nec possumus inuenire: non ob aliud, nisi quia homines quemadmodum operentur in hac terra nouimus; quemadmodum autem Angeli in hoc mundo quodammodo agricolentur, non utique nouimus. Nam profecto si remota hominum industria fruticum genus nature cursus operaretur, nichil aliud nossemus quam ex terra nasci arbores et herbas, et ex earum seminibus, ab eis itidem in terram cadentibus: numquid innotesceret nobis quid ualeret insitio, ut alterius generis lignum radice propria, poma portaret aliena, et, coalescente unitate, iam sua? Hec per agricolarum opera didicimus, cum ipsi creatores arborum nullo modo essent, sed nature cursum Deo creanti suum quoddam officium ministeriumque preberent. Nequaquam enim quidquam per eorum opera existeret, si hoc in Dei opere intima nature ratio non haberet. Quid ergo mirum si hominem ex osse hominis factam non nouimus, quando creanti Deo quemadmodum Angeli seruiant ignoramus; qui nec arborem ex arboris surculo in robore alieno factam nosse possemus, si et ista Deo creanti quemadmodum agricole seruiant, similiter nesciremus?

30. Nullo modo tamen dubitamus et hominum et arborum nonnisi Deum esse creatorem, fideliterque credimus factam feminam ex uiro, nullo interueniente concubitu, etiamsi forte costa hominis ministrata sit per Angelos in opere Creatoris: sicut fideliter credimus etiam uirum factum ex femina nullo interueniente concubitu, cum semen Abrahe dispositum est  per Angelos in manu mediatoris . Utrumque infidelibus incredibile est; fidelibus autem cur ad rei geste proprietatem quod de Christo factum est, et tantum ad figuratam significationem quod de Eua scriptum est, credibile uideatur [1 1Kb] ? An uero sine cuiusquam concubitu uir ex femina fieri potuit, femina ex uiro non potuit? et uirginalis uterus unde uir fieret habebat, uirile autem latus unde femina fieret non habebat, cum hic Dominus de famula nasceretur, ibi de seruo famula formaretur? Poterat et Dominus carnem suam de costa uel de aliquo membro uirginis creare; sed qui posset ostendere in corpore suo hoc se iterum fecisse quod factum est, utilius in matris corpore ostendit nichil pudendum esse quod castum est.



CAPUT XuII.---Mulieris formande ratio an in hominis causali conditione ad sextum diem pertinere preexstabat.

31. Quod si queritur, quomodo se habeat causalis illa conditio, in qua primum hominem Deus fecit ad imaginem ac similitudinem suam ]: utrum iam illa ratio, quam mundi primis operibus concreauit, atque concreuit Deus, id habebat, ut secundum eam iam necesse esset ex uiri latere feminam  fieri; an hoc tantum habebat ut fieri posset, ut autem ita fieri necesse esset, non ibi iam conditum, sed in Deo erat absconditum: si hoc ergo queritur, dicam quid mihi uideatur sine affirmandi temeritate; quod tamen cum dixero, fortasse prudenter ista considerantes, quos iam christiana fides imbuit, etiam si nunc primitus ista cognoscunt, non esse dubitandum iudicabunt.

32. Omnis iste nature usitatissimus cursus habet quasdam naturales leges suas, secundum quas et spiritus uite, qui creatura est, habet quosdam appetitus suos determinatos quodammodo, quos etiam mala uoluntas non possit excedere. Et elementa mundi huius corporei habent definitam uim qualitatemque suam, quid unumquodque ualeat uel non ualeat, quid de quo fieri possit uel non possit. Ex his uelut primordiis rerum, omnia que gignuntur, suo quoque tempore exortus processusque sumunt, finesque et decessiones sui cuiusque generis. Unde fit ut de grano tritici non nascatur faba, uel de faba triticum, uel de pecore homo, uel de homine pecus. Super hunc autem motum [1 1Kb] cursumque rerum naturalem, potestas Creatoris habet apud se posse de his omnibus facere aliud, quam eorum quasi seminales rationes habent, non tamen id quod non in eis posuit ut de his fieri uel ab ipso possit [2 1Kb] . Neque enim potentia temeraria, sed sapientie uirtute omnipotens est; et hoc de unaquaque re in tempore suo facit, quod ante in ea fecit ut possit. Alius ergo est rerum modus quo illa herba sic germinat, illa sic; illa etas parit, illa non parit; homo loqui potest, pecus non potest. Horum et talium modorum rationes non tantum in Deo sunt, sed ab illo etiam rebus creatis indite atque concreate [3 1Kb] . Ut autem lignum de terra excisum, aridum, perpolitum, sine radice ulla, sine terra et aqua repente floreat, et fructum gignat , ut per iuuentam sterilis femina in senecta pariat , ut asina loquatur , et si quid eiusmodi est, dedit quidem naturis, quas creauit, ut ex eis et hec fieri possent : uerumtamen alio modo dedit, ut non hec haberent in motu naturali, sed in eo quo ita creata essent, ut eorum natura uoluntati potentiori amplius subiaceret.



CAPUT XuIII.---Mulieris formande ratio sic preexistebat uti erat Mysterio conueniens.

33. Habet ergo Deus in seipso absconditas quorumdam factorum causas, quas rebus conditis non inseruit; easque implet non illo opere prouidentie, quo naturas substituit ut sint, sed illo quo eas administrat ut uoluerit, quas ut uoluit condidit. Ibi est et gratia, per quam salui fiunt peccatores. Nam quod attinet ad naturam iniqua sua uoluntate deprauatam, recursum per semetipsam non habet, sed per Dei gratiam, qua  adiuuatur et instauratur. Neque enim desperandi sunt homines in illa sententia, in qua scriptum est: Omnes qui ambulant in ea, non reuertentur . Dictum est enim secundum pondus iniquitatis sue, ut quod reuertitur, qui reuertitur, non sibi tribuat, sed gratie Dei, non ex operibus, ne forte extollatur .

34. Propterea mysterium gratie huius Apostolus absconditum dixit, non in mundo, in quo sunt abscondite causales rationes omnium rerum naturaliter oriturarum, sicut absconditus erat Leui in lumbis Abrahe, quando et ipse decimatus est ; sed in Deo, qui uniuersa creauit. Quamobrem omnia etiam que ad hanc gratiam significandam, non naturali motu rerum, sed mirabiliter facta sunt, eorum etiam abscondite cause in Deo fuerant: quorum etiam si unum erat [1 1Kb] , quod ita mulier facta est de latere uiri, et hoc dormientis, que per ipsum firma facta est, tanquam eius osse firmata, ille autem propter ipsam infirmus, quia in locum coste non costa sed caro suppleta est; non habuit hoc prima rerum conditio, quando sexto die dictum est, Masculum et feminam fecit eos, ut femina omnino sic fieret; sed tantum hoc habuit, quia et sic fieri posset, ne contra causas quas uoluntate instituit, mutabili uoluntate aliquid fieret. Quid autem fieret, ut omnino aliud futurum non esset, absconditum erat in Deo, qui uniuersa creauit.

35. Sed quoniam sic dixit absconditum, ut innotesceret principibus et potestatibus in celestibus per Ecclesiam multiformis sapientia Dei ; probabiliter creditur, sicut illud semen cui promissum est, dispositum est per Angelos in manu mediatoris, sic omnia que ad ipsius seminis aduentum uel prenuntiandum uel annuntiandum in rerum natura,  preter usitatum nature cursum mirabiliter facta sunt, ministrantibus Angelis esse facta: ut tamen ubique creator uel reparator creaturarum non sit, nisi qui plantatore et rigatore quolibet solus incrementum dat Deus .



CAPUT XIX.---Ecstasis Ade.

36. Ac per hoc etiam illa ecstasis quam Deus immisit in Adam, ut soporatus obdormiret, recte intelligitur ad hoc immissa, ut et ipsius mens per ecstasim particeps fieret tanquam angelice curie, et intrans in sanctuarium Dei intelligeret in nouissima [1 1Kb] . Denique euigilans tanquam prophetie plenus, cum ad se adductam costam [2 1Kb] , mulierem suam uideret, eructauit continuo, quod magnum sacramentum commendat Apostolus : Hoc nunc os ex ossibus meis, et caro de carne mea. Hec uocabitur mulier, quoniam de uiro suo sumpta est: et propter hoc relinquet homo patrem suum et matrem, et adherebit uxori sue; et erunt duo in carne una. Que uerba cum primi hominis fuisse Scriptura ipsa testetur, Dominus tamen in Euangelio Deum dixisse declarauit. Ait enim, Non legistis quia qui fecit [3 1Kb] ab initio, masculum et feminam fecit eos: et dixit, Propter hoc dimittet homo patrem et matrem, et adherebit uxori sue; et erunt duo in carne una ? ut hinc intelligeremus propter ecstasim que precesserat in Adam, hoc eum diuinitus tanquam prophetam dicere potuisse. Sed iam iste huius libri terminus placet, ut ea que sequuntur, ab alio exordio renouent intentionem legentium.



LIBER DECIMUS. In quo tractatur de animarum origine.



CAPUT PRIMUM.---Animam mulieris ex anima uiri factam esse quorumdam opinio.

1. Iam quidem ordo ipse uidetur exposcere ut de peccato primi hominis disseramus; sed quia de carne mulieris, quemadmodum facta sit, Scriptura narrauit, tacuit autem de anima, multo magis nos fecit intentos, ut de hoc diligentius inquiramus, quonam modo refelli possint, siue non possint, qui credunt animam de anima hominis, sicut carnem de carne fieri, a parentibus in filios utriusque rei transfusis seminibus. Hinc enim primitus ad hoc mouentur, ut dicant quod unam animam Deus fecerit, sufflando in faciem hominis, quem de puluere finxerat, ut ex illa iam cetere crearentur anime hominum, sicut ex illius carne omnis etiam caro hominum. Quoniam primo Adam formatus est, deinde Eua: et ille quidem  unde habuerit corpus, unde animam, dictum est; corpus uidelicet puluerem terre, animam uero flatum Dei: at illa de illius latere cum facta dicatur, non dicitur quod eam Deus flando similiter animauerit, tanquam utrumque de illo ductum sit, qui iam fuerat animatus. Aut enim taceri oportuit, inquiunt, etiam de anima uiri, ut eam, sicut possemus, datam diuinitus uel intelligeremus, uel certe crederemus: aut si hoc propterea Scriptura non tacuit, ne animam quoque sicut carnem hominis de terra factam esse putaremus, debuit et de mulieris anima non taceri, ne putaretur ex traduce, si hoc uerum non est. Quapropter ideo tacitum est, inquiunt, quod in eius faciem flauerit Deus, quia illud uerum est, quod et anima ex homine propagata est.

2. Huic suspicioni facile occurritur. Si enim propterea  putant animam mulieris ex anima uiri factam, quia non scriptum est quod in mulieris faciem flauerit Deus; cur credunt ex uiro animatam feminam, quando ne id quidem scriptum est? Unde si Deus omnes animas hominum nascentium, sicut primam, facit, propterea Scriptura de aliis tacuit, quoniam posset quod in una factum commemoratum est, etiam de ceteris prudenter intelligi. Itaque si oportuit nos per hanc Scripturam de hac re aliquid admoneri, magis si aliquid aliud fiebat in femina, quod in uiro factum non erat, ut ex carne animata eius anima duceretur, non sicut uiri eius aliunde corpus, aliunde anima; hoc ipsum quod alio modo fiebat, Scriptura potius tacere non debuit, ne hoc itidem factum putaremus quod iam de illo didiceramus. Proinde quia non dixit ex anima uiri factam esse animam mulieris, conuenientius creditur eo ipso nos admonere uoluisse, nichil hic aliud putare, quam de uiri anima noueramus, id est, similiter datam esse mulieri: cum presertim esset euidentissime occasionis locus, ut si non tunc quando formata est, postea certe diceretur, ubi ait Adam, Hoc nunc os ex ossibus meis, et caro de carne mea . Quanto enim carius amantiusque diceret, Et anima de anima mea? Non tamen hinc tam magna questio iam soluta est, ut unum horum manifestum certumque teneamus.



CAPUT II.---Quid in superioribus libris inuestigatum circa originem anime.

3. Quamobrem primum uidendum est, utrum sancta Scriptura libri huius, ab eius exordio pertractata, hinc nos dubitare permittat: tunc recte fortasse requiremus, aut quenam sententia potius eligenda sit, aut in rei huius incerto quem modum tenere debeamus. Certe enim sexto die fecit Deus hominem ad imaginem suam; ubi etiam dictum est, Masculum et feminam fecit eos . Quorum illud superius, ubi imago Dei commemorata est, secundum animam; hoc autem, ubi sexus differentia, secundum carnem accipiebamus . Et quoniam tot ac tanta testimonia, que ibi considerata atque tractata sunt, nos non sinebant eodem ipso sexto die etiam formatum de limo hominem mulieremque de latere eius accipere, sed hoc postea factum esse post illa primitus opera Dei, in quibus creauit omnia simul ; quesiuimus quid de hominis anima crederemus, discussisque omnibus disceptationis nostre partibus, illud credibilius uel tolerabilius dici uisum est, quod ipsa hominis anima in illis operibus facta est, corporis uero eius in mundo corporeo tanquam in semine ratio: ne cogeremur contra uerba Scripture aut sexto die totum factum dicere, id est, et de limo uirum, et de eius latere feminam; aut in illis sex dierum operibus nullo modo esse factum hominem; aut corporis humani causalem rationem tantummodo factam, anime autem nullam, cum potius secundum ipsam sit homo ad imaginem Dei: aut certe etsi non contra uerba Scripture aperte posita, tamen dure atque intolerabiliter diceremus, uel in ea creatura spirituali, que ad hoc tantummodo creata esset, factam fuisse anime  humane rationem, cum ipsa creatura, in qua ista ratio facta diceretur, non commemoraretur in operibus Dei; uel in aliqua creatura, que in illis commemoraretur operibus, factam rationem anime, uelut in hominibus qui iam sunt, facta ratio [1 1Kb] latet generandorum filiorum: ac sic eam uel Angelorum filiam, uel, quod est intolerabilius, alicuius elementi corporei crederemus.



CAPUT III.---Originis animarum triplex modus.

4. Sed nunc si ob hoc mulier non de uiro, sed similiter ut ille, a Deo factam animam asseritur accepisse, quia singulas singulis Deus facit, non erat facta in illis primis operibus anima femine: aut si generalis omnium animarum ratio facta fuerat, sicut in hominibus ratio gignendi, reditur ad illud durum ac molestum, ut uel Angelorum, uel, quod indignissimum est, celi corporei, uel alicuius etiam inferioris elementi filias animas hominum esse dicamus. Ac per hoc uidendum est, etsi latet quid uerum sit, quid saltem tolerabilius dici possit: utrum hoc quod modo dixi, an in illis primis Dei operibus unam animam primi hominis factam, de cuius propagine omnes hominum anime crearentur; an nouas subinde animas fieri, quarum nulla uel ratio facta precesserit in primis illis sex dierum operibus Dei. Horum autem trium duo priora non repugnant primis illis conditionibus, ubi simul omnia creata sunt. Siue enim in aliqua creatura tanquam in parente ratio anime facta sit, ut omnes anime ab illa generentur, a Deo autem creentur, quando singulis hominibus dantur, sicut a parentibus corpora; siue non ratio anime uelut in parente ratio prolis, sed ipsa omnino cum factus est dies facta sit anima, sicut ipse dies, sicut celum et terra, et luminaria celi; congruenter dictum est, Fecit Deus hominem ad imaginem suam.

5. Hoc uero tertium quomodo non repugnet ei sententie qua et sexto die factus accipitur homo ad imaginem Dei, et post diem septimum uisibiliter creatus, non tam facile uideri potest. Nouas quippe animas fieri, que neque ipse, neque ratio earum, tanquam in parente prolis, sexto illo die facta sit cum his operibus, a quibus consummatis, et inchoatis Deus in die septimo requieuit; si dixerimus, cauendum est ne frustra tam diligenter Scriptura commendet sex diebus consummasse Deum omnia opera sua, que fecit bona ualde, si aliquas adhuc naturas fuerat creaturus, quas nec ipsas nec earum ibi rationes causaliter fecerit: nisi intelligatur, rationem quidem singillatim faciendarum animarum nascentibus quibusque dandarum in seipso habere, non in creatura aliqua condidisse; sed quia non alterius generis creatura est anima, quam illius secundum quam sexto die factus est homo ad imaginem Dei, non recte dici [2 1Kb] Deum eam facere nunc, que tunc non consummauit. Iam enim tunc animam fecerat, quales et nunc facit; et ideo non aliquod nouum creature genus nunc facit, quod tunc in suis consummatis operibus non creauit: nec contra  illas causales rationes rerum futurarum, quas uniuersitati tunc indidit, hec eius operatio est, sed potius secundum ipsas; quandoquidem corporibus humanis, quorum ex illis primis operibus propagatio continuata successione protenditur, tales congruit animas inseri, quales nunc facit atque inserit.

6. Quapropter iam nichil timentes, ne contra uerba libri huius, que de prima illa sex dierum conditione conscripta sunt, quelibet harum trium sententiarum probabilitas uicerit, sentire uideamur; suscipiamus diligentiorem questionis huius pertractationem, quantum adiuuat Deus: ne forte fieri possit ut si non liquidam, de qua dubitari ultra non debeat, tam certe acceptabilem de hac re sententiam nanciscamur, ut eam tenere donec certum aliquid elucescat, non sit absurdum. Quod si ne hoc quidem potuerimus, documentorum momentis undique pariterque nutantibus, saltem non uidebitur nostra dubitatio laborem deuitasse querendi, sed affirmandi temeritatem: ut me, si quis recte iam certus est, docere dignetur; si quem uero nec diuini eloquii, nec perspicue rationis auctoritas, sed sua presumptio certum fecerat, dubitare mecum non dedignetur.



CAPUT Iu.---De anime natura et origine quid certum.

7. Ac primum illud firmissime teneamus, anime naturam nec in naturam corporis conuerti, ut que iam fuit anima, fiat corpus; nec in naturam anime irrationalis, ut que fuit anima hominis, fiat pecoris; nec in naturam Dei, ut que fuit anima, fiat quod est Deus: atque ita uicissim nec corpus, nec animam irrationalem, nec substantiam que Deus est, conuerti et fieri animam humanam. Illud etiam non minus certum esse debet, animam non esse nisi creaturam Dei. Quapropter si neque de corpore, neque de anima irrationali, neque de seipso Deus animam hominis fecit, restat ut aut de nichilo eam faciat, aut de aliqua spirituali, tamen rationali creatura. Sed de nichilo fieri aliquid consummatis operibus, quibus creauit omnia simul, uiolentum est uelle monstrare; et utrum perspicuis documentis obtineri possit, ignoro. Nec exigendum est a nobis quod uel comprehendere homo non ualet; uel si iam ualeat, mirum si persuadere cuiquam potest, nisi tali, qui etiam nullo homine docere conante, potest etiam ipse tale aliquid intelligere. Tutius est igitur de huiusmodi rebus non humanis agere coniecturis, sed diuina testimonia perscrutari.



CAPUT u.---Anima nec ex Angelis, nec ex elementis, nec ex Dei substantia.

8. Quod ergo ex Angelis, tanquam parentibus Deus creet animas, nulla mihi de canonicis Libris occurrit auctoritas. Multo minus itaque ex mundi corporeis elementis: nisi forte illud mouet, quod apud Ezechielem prophetam cum demonstratur resurrectio mortuorum, redintegratis corporibus, ex quatuor uentis celi aduocatur spiritus, quo perflante uiuificentur, ut surgant. Sic enim scriptum est: Et dixit mihi Dominus, Propheta super spiritum; propheta, fili hominis, et dic ad spiritum, Hec dicit Dominus, A quatuor partibus  uentorum celi ueni, et inspira in mortuos hos, et uiuant. Et prophetaui, sicut precepit mihi Dominus, et introiuit spiritus uite in eos, et reuixerunt, et steterunt super pedes suos, congregatio multa ualde . Ubi mihi uidetur prophetice significatum, non ex illo tantum campo ubi res ipsa demonstrabatur, sed ex toto orbe terrarum resurrecturos homines, et hoc per flatum quatuor mundi partium fuisse figuratum. Neque enim etiam flatus ille ex corpore Domini, substantia erat Spiritus sancti, quando sufflauit et ait, Accipite Spiritum sanctum ; sed utique significatum est, sic etiam ab ipso procedere Spiritum sanctum, quomodo ab eius corpore flatus ille processit. Sed quia mundus non ita Deo coaptatur ad unitatem persone, sicut caro illa uerbo eius unigenito Filio; non possumus dicere ita esse animam de substantia Dei, quemadmodum flatus ille a quatuor uentis de natura mundi factus est: sed tamen aliud eum fuisse, aliud significasse puto; quod exemplo flatus ex corpore Domini procedentis recte intelligi potest: etiamsi Ezechiel propheta illo loco non resurrectionem carnis, qualis proprie futura est, sed inopinatam desperati populi reparationem per Spiritum Domini, qui repleuit orbem terrarum , figurata reuelatione preuidit.



CAPUT uI.---Opiniones de anima due ad Scripture testimonia expendende.

9. Illud ergo iam uideamus, cuinam potius sententie diuina testimonia suffragentur: eine qua dicitur animam unam Deum fecisse, et dedisse primo homini, unde ceteras faceret, sicut ex eius corpore cetera hominum corpora; an ei qua dicitur singulas singulis facere, sicut illi unam, non ex illa ceteras. Illud enim quod per Isaiam dicit, Omnem flatum ego feci , cum hoc eum de anima dicere, que sequuntur satis ostendant, ad utrumque accipi potest. Nam siue ex una primi hominis anima, siue ex aliquo suo secreto, omnes procul dubio animas ipse facit.

10. Et illud quod scriptum est, Qui finxit singillatim corda eorum , si nomine cordium uoluerimus animas intelligere, neque hoc repugnat cuiquam duorum de quibus nunc ambigimus. Siue enim ex una illa quam flauit in faciem primi hominis, ipse utique singulas fingit, sicut etiam corpora; siue singulas uel fingat et mittat, uel in eis ipsis quibus miserit, eas fingat: quanquam hoc non mihi uideatur dictum, nisi ex eo quod per gratiam nostre anime ad imaginem Dei renouatione formantur. Unde dicit Apostolus: Gratia enim salui facti estis per fidem, et hoc non ex uobis, sed donum Dei est; non ex operibus, ne forte quis extollatur. Ipsius enim sumus figmentum, creatum in Christo Iesu in operibus bonis . Non enim per hanc gratiam fidei corpora nostra creata uel ficta possumus intelligere, sed sicut in Psalmo dictum est, Cor mundum crea in me, Deus .

11. Hinc etiam illud esse puto, Qui finxit spiritum hominis in ipso ; tanquam aliud sit factam animam mittere, aliud in ipso homine facere,  id est, reficere ac renouare. Sed etiam hoc si non de gratia, in qua renouamur, sed de natura, in qua nascimur, intelligamus, ad utramque sententiam duci potest: quia uel ex una illa primi hominis tanquam semen anime attractum ipse fingit in homine, ut uiuificet corpus; siue spiritum uite, non ex illa propagine, sed aliunde corpori infusum, ipse itidem fingit per mortales sensus carnis, ut fiat homo in animam uiuam.



CAPUT uII.---Utri opinioni faueat illud, Sortitus sum animam bonam, etc.

12. Illud sane de libro Sapientie, ubi ait, Sortitus sum animam bonam, et cum essem magis bonus, ueni ad corpus incoinquinatum ; diligentiorem considerationem flagitat. Magis enim uidetur attestari opinioni qua non ex una propagari, sed desuper anime uenire creduntur ad corpora. uerumtamen quid est, Sortitus sum animam bonam? quasi aut in illo animarum fonte, si ullus est, alie sint anime bone, alie non bone, que sorte quadam exeant, quenam cui homini tribuatur; aut alias Deus ad horam conceptorum uel nascentium faciat bonas, alias non bonas, quarum quisque habeat sorte, que acciderit. Mirum si hoc eos saltem adiuuat, qui credunt animas alibi factas, singillatim mitti a Deo singulis quibusque corporibus hominum, ac non illos potius, qui pro meritis operum, que ante corpus egerunt, in corpora mitti animas dicunt. Secundum quid enim alie bone, alie non bone uenire ad corpora possunt putari, nisi secundum opera sua? Neque enim secundum naturam, in qua fiunt ab illo qui omnes naturas bonas facit. Sed absit ut contradicamus Apostolo, qui dicit nondum natos nichil egisse boni aut mali, unde confirmat non potuisse ex operibus dici, sed ex uocante, Maior seruiet minori; cum de geminis ageret adhuc in Rebecce utero constitutis . Sequestremus ergo paululum hoc de libro Sapientie testimonium: neque enim negligendi sunt, seu errent, seu uerum sapiant, qui hoc specialiter et singulariter de anima illa dictum putant mediatoris Dei et hominum hominis Christi Iesu. Quod, si necesse fuerit, quale sit postea considerabimus, ut si Christo conuenire non potuerit, queramus quemadmodum id accipere debeamus, ne contra apostolicam ueniamus fidem, putantes habere animas aliqua merita operum suorum, priusquam incipiant in corporibus uiuere.



CAPUT uIII.---Neutri sententie aduersari illud, Auferes spiritum, etc.

13. Nunc illud uideamus, quemadmodum dictum sit, Auferes spiritum eorum, et deficient, et in puluerem suum conuertentur. Emittes spiritum tuum, et creabuntur; et innouabis faciem terre . Pro illis enim qui arbitrantur animas ex parentibus sicut corpora creari, hoc uidetur sonare, cum sic intelligatur, ut spiritum eorum propterea dixerit, quod eum homines ex hominibus acceperint: qui cum mortui fuerint, non eis poterit ab hominibus reddi, ut resurgant; quia non rursus, quemadmodum quando nati sunt, a parentibus ducitur, sed Deus eum reddet, qui  resuscitat mortuos . Ac per hoc eumdem spiritum dixit eorum cum moriuntur, Dei autem cum resurgunt. Quod possunt illi, qui non ex parentibus, sed Deo mittente, animas uenire asserunt, pro sua opinione sic intelligere, ut eorum dixerit spiritum cum moriuntur, quia in eis erat, et ab eis exit; Dei autem cum resurgunt, quod ab ipso mittitur, ab ipso redditur: proinde hoc etiam testimonium neutris eorum aduersatur.

14. Ego uero arbitror melius intelligi hoc dictum de gratia Dei, qua interius renouamur. Omnium enim superborum secundum terrenum hominem uiuentium, et de sua uanitate presumentium, quodammodo aufertur spiritus proprius, cum exuunt se ueterem hominem, et infirmantur, ut perficiantur expulsa superbia, dicentes Domino per humilem confessionem, Memento [1 1Kb] quia puluis sumus : quibus dictum erat, Quid superbit terra et cinis ? Per oculum quippe fidei contuentes Dei iustitiam, ut non uelint constituere suam , semetipsos despiciunt, sicut Iob dicit, et distabescunt, et estimant se terram et cinerem: hoc est enim, Et in puluerem suum conuertentur. Accepto autem Spiritu Dei, dicunt: uiuo autem iam non ego, uiuit autem in me Christus . Sic innouatur facies terre, per Noui Testamenti gratiam, numerositate sanctorum.



CAPUT IX.---Item illud, Et conuertatur, etc., inter utramque opinionem consistere.

15. Illud etiam quod apud Ecclesiasten scriptum est, Et conuertatur puluis in terram, sicut fuit, et spiritus reuertatur ad Deum qui dedit eum , neutri sententie contra alteram suffragatur, sed inter utramque consistit. Cum enim isti dixerint hinc probari non a parentibus, sed a Deo animam dari, quod conuerso puluere in terram suam, id est carne, que de puluere facta est, reuertetur spiritus ad Deum qui dedit illum; respondent illi: Utique ita est. Redit enim spiritus ad Deum, qui eum dedit homini primo, quando in eius faciem sufflauit , conuerso puluere, id est humano corpore, in terram, unde primitus factum est . Neque enim ad parentes erat spiritus rediturus, quamuis inde sit creatus ex illo uno qui homini primo datus est; sicut nec ipsa caro post mortem ad parentes reuertitur, a quibus eam certe constat esse propagatam. Quemadmodum ergo caro non redit ad homines ex quibus creata est, sed ad terram unde primo homini formata est; ita et spiritus non redit ad homines a quibus transfusus est, sed ad Deum a quo prime illi carni datus est.

16. Quo testimonio sane satis admonemur, ex nichilo Deum fecisse animam quam primo homini dedit, non ex aliqua iam facta creatura, sicut corpus ex terra: et ideo cum redit, non habet quo redeat, nisi ad auctorem qui eam dedit; non ad eam creaturam ex qua facta est, sicut corpus ad terram. Nulla est enim creatura ex qua facta est, quia ex nichilo facta  est; ac per noc ad factorem redit que redit, a quo ex nichilo facta est. Non enim omnes redeunt, quoniam sunt de quibus dicitur, Spiritus ambulans, et non reuertens .



CAPUT X.---Questio de anima non facile soluitur ex Scripturis.

17. Quocirca difficile est quidem omnia de hac re Scripturarum sanctarum testimonia colligere; quod etsi fieri possit, ut non solum commemorentur sed etiam pertractentur, in magnam sermonis longitudinem pergunt: sed tamen nisi aliquid tam certum proferatur, quam certa proferuntur quibus ostenditur quod Deus animam fecerit, uel quod eam primo homini dederit, quonam modo per diuini eloquii testimonium ista questio soluatur ignoro. Si enim scriptum esset quod similiter sufflauerit Deus in faciem formate mulieris, et facta fuerit in animam uiuam; iam quidem plurimum lucis accederet, qua cuique formate carni hominis non ex parentibus dari animam crederemus: adhuc tamen exspectaretur quid proprie teneretur in prole, qui nobis modus usitatus est hominis ex homine. Prima uero mulier aliter facta est, et ideo adhuc dici posset animam propterea non ex Adam diuinitus Eue datam, quia non ex illo tanquam proles orta est. Si autem homini qui primus ex illis natus est, commemoraret Scriptura non ex parentibus ductam, sed desuper animam datam, illud iam in ceteris, etiam tacente Scriptura, oporteret intelligi.



CAPUT XI.---An utrique sententie possit accommodari illud, Per unum hominem, etc. Baptismus infantium.

18. Nunc itaque et illud consideremus, utrum neutram confirmet sententiam, sed utrique possit accommodari, quod scriptum est, Per unum hominem peccatum in hunc mundum intrauit, et per peccatum mors, et ita in omnes homines pertransiit, in quo omnes peccauerunt: et paulo post, Sicut per unius delictum in omnes homines ad condemnationem, ita et per unius iustificationem in omnes homines ad iustificationem uite. Sicut enim per inobedientiam unius hominis peccatores constituti sunt multi, ita et per unius obedientiam iusti constituentur multi . Ex his enim uerbis Apostoli, qui defendunt animarum propaginem, sententiam suam sic astruere moliuntur: Si secundum solam carnem, inquiunt, potest intelligi peccatum uel peccator, non cogimur in his uerbis ex parentibus animam credere; si autem quamuis per illecebram carnis, non tamen peccat nisi anima, quomodo accipiendum est quod dictum est, in quo omnes peccauerunt, si non ex Adam etiam anima, sicut caro, propagata est? aut quomodo per illius inobedientiam peccatores constituti sunt, si tantum secundum carnem in illo, non etiam secundum animam fuerunt?

19. Cauendum est enim ne uel Deus uideatur auctor esse peccati, si dat animam carni, in qua eam peccare necesse sit; uel possit esse anima, preter ipsius Christi, cui liberande a peccato non sit christiana gratia necessaria, quia non peccauit in Adam,  si omnes in eo peccasse secundum carnem tantum que de illo creata est, non etiam secundum animam dictum est: quod usque adeo contrarium est ecclesiastice fidei, ut parentes ad percipiendam gratiam sancti Baptismi etiam cum paruulis atque infantibus currant; in quibus si hoc uinculum peccati soluitur quod tantummodo carnis, non etiam quod anime est, merito queritur quid eis obesset, si in illa etate de corpore sine Baptismo exirent. Si enim per hoc Sacramentum corpori eorum consulitur, non et anime, deberent et mortui baptizari: at cum uideamus hoc uniuersaliter Ecclesiam retinere, ut cum uiuentibus curratur, et uiuentibus succurratur, ne cum mortui fuerint nichil possit fieri quod prosit; non uidemus quid aliud possit intelligi, nisi unumquemque paruulum non esse nisi Adam et corpore et anima, et ideo illi Christi gratiam necessariam. Aetas quippe illa in seipsa nichil egit uel boni uel mali; proinde ibi anima innocentissima est, si ex Adam propagata non est: unde quomodo possit iuste ire in condemnationem, si de corpore sine Baptismo exierit, quisquis istam sententiam de anima tenens potuerit demonstrare, mirandus est.



CAPUT XII.---Carnalis concupiscentie causam non in carne sola, sed etiam in anima esse.

20. uerissime quippe ac ueracissime scriptum est, Caro concupiscit aduersus spiritum, et spiritus aduersus carnem : sed tamen carnem sine anima concupiscere nichil posse, puto quod omnis doctus indoctusque non dubitet. Ac per hoc ipsius concupiscentie carnalis causa non est in anima sola, sed multo minus est in carne sola. Ex utroque enim fit: ex anima scilicet, quod sine illa delectatio nulla sentitur; ex carne autem, quod sine illa carnalis delectatio non sentitur. Carnem itaque concupiscentem aduersus spiritum dicit Apostolus carnalem procul dubio delectationem, quam de carne et cum carne spiritus habet aduersus delectationem, quam solus habet. Solus quippe habet, nisi fallor, illud desiderium, non cum carnis uoluptate, uel carnalium rerum cupiditate commixtum, quo desiderat et deficit anima in atria Domini . Solus habet etiam illud, de quo ei dicitur, Concupisti sapientiam; serua mandatum, et Dominus prebet illam tibi . Nam cum spiritus imperat membris corporis, ut huic desiderio seruiant, quo solus accenditur, uelut cum assumitur codex, cum aliquid scribitur, legitur, disputatur, auditur, cum denique panis frangitur esurienti, et cetera humanitatis ac misericordie prestantur officia; obedientiam caro exhibet, non concupiscentiam mouet. His atque huiusmodi bonis desideriis quibus sola anima concupiscit, cum aduersatur aliquid quod eamdem animam secundum carnem delectat, tunc dicitur caro concupiscere aduersus spiritum, et spiritus aduersus carnem.

21. Sic enim dicta est caro in eo quod secundum ipsam facit anima, cum ait, Caro concupiscit; quemadmodum dictum est, Auris audit, et oculus uidet Quis enim nescit quod anima potius et per aurem audiat,  et per oculum uideat? Ita loquimur et cum dicimus, Manus tua subuenit homini; cum aliquid porrecta manu datur, quo cuiquam subueniatur. Quod si de ipso etiam fidei oculo, ad quem pertinet credere que per carnem non uidentur, dictum est, uidebit omnis caro salutare Dei ; non utique nisi de anima, qua uiuit caro, cum etiam per ipsam carnem nostram Christum pie uidere, id est, formam qua indutus est propter nos, non pertineat ad concupiscentiam, sed ad ministerium carnis, ne forte aliquis ita uelit accipere quod dictum est, uidebit omnis caro salutare Dei: quanto congruentius dicitur caro concupiscere, quando anima non solum carni animalem uitam prebet, uerum etiam secundum ipsam carnem aliquid concupiscit; quod in potestate non est ne concupiscat, quamdiu inest peccatum in membris, id est, uiolenta quedam carnis illecebra in corpore mortis huius, ueniens de uindicta illius peccati, unde propaginem ducimus, secundum quam omnes ante gratiam filii sunt ire . Contra quod peccatum militant sub gratia constituti, non ut non sit in eorum corpore, quamdiu ita mortale est, ut et mortuum iure dicatur, sed ut non regnet. Non autem regnat, cum desideriis eius, id est, his que secundum carnem contra spiritum concupiscuntur, non obeditur. Proinde Apostolus numquid ait, Non sit peccatum in uestro mortali corpore ? sed, Non, inquit, regnet peccatum in uestro mortali corpore ad obediendum desideriis eius; nec exhibeatis membra uestra arma iniquitatis peccato .



CAPUT XIII.---Illa sententia de concupiscentia carnis, quam sit expedita. Peccata puerorum.

22. Secundum hanc sententiam, nec rem absurdissimam dicimus, quod caro sine anima concupiscat; nec Manicheis consentimus, qui cum uiderent non posse carnem sine anima concupiscere, aliam quamdam animam suam ex alia natura Deo contraria carnem habere putauerunt, unde concupiscat aduersus spiritum. Nec alicui anime non esse necessariam Christi gratiam dicere cogimur, cum dicitur nobis: Quid meruit anima infantis, unde illi perniciosum sit non percepto christiani Baptismi sacramento exire de corpore, si nec proprium aliquod peccatum commisit, nec ex illa est que in Adam prima peccauit?

23. Non enim de pueris grandiusculis agimus, quibus quidem peccatum proprium nolunt attribuere quidam, nisi ab anni quarti decimi articulo, cum pubescere ceperint. Quod merito crederemus, si nulla essent peccata, nisi que membris genitalibus admittuntur: quis uero audeat affirmare, furta, mendacia, periuria, non esse peccata, nisi qui talia uult impune committere? At his plena est puerilis etas, quamuis in eis non ita ut in maioribus punienda uideantur, quod sperentur annis accedentibus, quibus ratio conualescat, posse precepta salutaria melius intelligere, eisque libentius obedire. Sed nunc de pueris non agimus, quorum carnalem ac puerilem uoluptatem uel  corporis uel animi si ueritas et equitas oppugnauerit, quibus possunt uiribus dictorum atque factorum repugnant; pro qua, nisi pro falsitate et iniquitate, que suffragari uidebitur eis, uel ad percipienda que alliciunt, uel ad uitanda que offendunt? De infantibus loquimur, non quia nascuntur plerumque de adulteriis [1 1Kb] .



CAPUT XIu.---Argumentum pro opinione animarum ex traduce, desumptum ex reatu et baptismo paruulorum, discutitur.

Sed illa etas hic uehementem questionem mouet, cuius anima cum peccatum nullum habeat de proprio uoluntatis arbitrio, queritur quomodo possit iustificari per illius unius hominis obedientiam, si per alterius unius inobedientiam rea non est? Hec uox eorum est, qui animas hominum ex hominibus parentibus creatas uolunt, non quidem nisi a creatore Deo, sed sicut etiam corpora. Non enim et hec parentes creant, ac non ille qui ait: Priusquam te formarem in utero, noui te .

24. Quibus respondetur, animas quidem corporibus hominum Deum nouas singillatim dare, ad hoc ut in carne peccati de originali peccato ueniente recte uiuendo, carnalesque concupiscentias sub Dei gratia subigendo, meritum comparent, quo cum ipso corpore in melius transferantur tempore resurrectionis, et in Christo in eternum cum Angelis uiuant. Sed necesse esse ut [2 1Kb] , cum membris terrenis atque mortalibus, maximeque de peccati carne propagatis, miro modo coaptantur, ut ea primitus uiuificare, post etiam etatis accessu regere possint, tanquam obliuione pregrauentur. Que si esset quodammodo indigestibilis, Creatori tribueretur: cum uero paulatim ab huius obliuionis torpore anima resipiscens possit conuerti ad Deum suum, eiusque misericordiam et ueritatem primo ipsa pietate conuersionis, deinde seruandi precepti eius perseuerantia promereri; quid ei obest illo uelut somno paululum immergi, unde paulatim euigilans in lucem intelligentie, propter quam rationalis anima facta est, potest per uoluntatem bonam eligere uitam bonam? quod quidem non poterit, nisi adiuuerit gratia Dei per Mediatorem. Hoc si neglexerit homo, non tantum secundum carnem, uerum etiam secundum spiritum erit Adam: si autem curauerit, erit Adam secundum carnem tantummodo; secundum spiritum autem recte uiuens, illud etiam quod de Adam culpabile tractum est, mundatum a labe peccati recipere merebitur illa commutatione quam sanctis resurrectio pollicetur.

25. Sed antequam per etatem possit secundum spiritum uiuere, necessarium habet Mediatoris Sacramentum, ut quod per eius fidem nondum potest, per  eorum qui eum diligunt fiat. Eius enim Sacramento soluitur etiam in etate infantili originalis pena peccati; a quo nisi adiutus, etiam iuuenis, carnalem concupiscentiam non domabit; nec ea subiugata eterne uite meritum apprehendet, nisi eius dono, quem promereri studet. Ideo uiuus oportet etiam infans baptizetur, ne obsit anime societas carnis peccati, qua participata fit ut nichil possit anima infantis secundum spiritum sapere. Ipsa quippe affectio grauat etiam corpore exutam, nisi cum in corpore est, per unicum sacrificium Mediatoris [1 1Kb] ueri sacerdotis expietur.



CAPUT Xu.---Idem argumentum penitius examinatur.

26. Quid ergo, ait aliquis, si hoc non curauerint sui, uel infidelitate, uel negligentia? Hoc quidem etiam de maioribus dici potest. Possunt enim uel repente emori, uel apud eos egrotare, ubi eis quo baptizentur, nemo subueniat. Sed illi, inquit, habent etiam propria peccata, quorum indigeant remissione, que si dimissa non fuerint, nemo eos recte dicet immerito plecti pro iis que in sua uita sua uoluntate commiserint: illa uero anima, cui quedam contagio tracta de carne peccati, si de illa prima anima peccatrice non creata est, nullo modo imputari potest ; cur alienabitur ab eterna uita, si baptizando infanti nemo subuenerit? An forte nichil oberit? Quid ergo prodest ei cui subuenitur, si nichil obest cui non subuenitur?

27. Hic pro sua causa quid respondere possint, qui secundum Scripturas sanctas, uel quod apud eas inueniatur, uel quod eis non aduersetur, conantur asserere animas nouas non de parentibus tractas corporibus dari; nondum me audisse, uel uspiam legisse fateor. Non ideo sane absentium negotium deserendum est, si quid mihi, quo adiuuari uideatur, occurrerit. Possunt enim adhuc dicere, Deum prescium quomodo queque anima uictura esset, si diutius in corpore uiueret, ei procurare lauacri salutaris ministrationem, cuius futuram fuisse preuidet pietatem, cum ad annos fidei capaces ueniret, si non eum oporteret propter aliquam occultam causam morte preueniri. Occultum itaque est, atque ab humano, uel certe ab ingenio meo remotissimum, cur nascatur infans, uel continuo uel cito moriturus: sed hoc ita occultum est, ut neutros adiuuet, de quorum nunc sententiis disceptamus. Illa enim explosa opinione qua putantur anime pro anteacte uite meritis in corpora detrudi, ut ea citius solui meruisse uideatur, que non multa peccauerat, ne contradicamus Apostolo, nichil nondum natos boni uel mali egisse testanti ; nec illi qui anime traducem affirmant, possunt pro se ostendere cur aliorum mors acceleretur, retardetur aliorum, nec qui eas dari nouas uolunt singulis singulas. Occulta ergo ista causa est, et utrisque pariter, quantum existimo, nec suffragatur, nec aduersatur.



CAPUT XuI.---De eodem argumento.


28. Proinde qui de infantium mortibus urgebantur, cur omnibus sit necessarium Baptismi sacramentum, quorum anime non ex illa ducte sunt, cuius inobedientia peccatores constituti sunt multi; cum respondent, peccatores quidem omnes constitui secundum carnem, secundum animam uero nonnisi eos qui eo tempore male uixerunt, quo et bene potuissent; omnes autem animas, hoc est et infantum, ideo habere necessarium Baptismi sacramentum, sine quo ex hac uita etiam in illa etate emigrare non expedit, quia contagio peccati ex carne peccati, qua obruitur anima, cum his inseritur membris, oberit ei post mortem, nisi cum adhuc in ipsa carne est, Sacramento Mediatoris expietur; eique diuinitus hoc auxilium procurari, quam Deus presciit, si usque ad annos fidei congruos hic uiueret, pie fuisse uicturam, quam propter aliquid quod ipse nouit, et nasci uoluit in corpore, et cito extraxit e corpore: cum ergo hec respondent, quid eis contradici potest, nisi incertos nos eorum salutis fieri, qui hac uita bene gesta, in Ecclesie pace defuncti sunt; si non solum secundum id quod quisque uixit, uerum etiam secundum id quod uicturus esset, si amplius uiuere potuisset, quisque iudicandus est? quandoquidem ualent apud Deum merita mala, non tantum preteritorum, sed futurorum etiam delictorum, a quorum reatu nec mors liberat, si antequam fuerint commissa prouenerit; nec aliquid ei prestitum est, qui raptus est ne malitia mutaret intellectum eius . Deus enim prescius illius future malitie, cur non eum secundum ipsam potius iudicaturus est, si moriture anime infantis, ne obesset ei ex corpore peccati participata colluuies, ideo subueniendum iudicauit per Baptismum, quia presciuit eam, si uiueret, pie fideliterque fuisse uicturam?

29. An ideo potius refelli hoc inuentum potest, quia meum est: illi autem qui de hac sententia certos se esse confirmant, alia fortasse proferunt uel testimonia Scripturarum, uel documenta rationum, quibus hanc auferant ambiguitatem, uel certe ostendant, non esse contra id quod sentiunt illud Apostoli, quo gratiam qua salui efficimur, magna intentione commendans, ait, Sicut in Adam omnes moriuntur, sic et in Christo omnes uiuificabuntur ; et, Sicut per inobedientiam unius hominis peccatores constituti sunt multi, sic per obedientiam unius hominis iusti constituentur multi; eosdemque multos peccatores, non quibusdam exceptis, sed omnes intelligi uolens, superius ait de Adam, In quo omnes peccauerunt : unde utique infantum animas non posse secerni, et eo quod dictum est, omnes, et eo quod eis per Baptismum subuenitur, non absurde credunt, qui animas ex unius traduce sapiunt, nisi aliqua manifesta et liquida uel ratione, que Scripturis sanctis non repugnet, uel earum ipsarum Scripturarum auctoritate redarguantur?



CAPUT XuII.---Testimonium ex libro Sapientie in utramque partem tractatur.

30. Iam itaque uideamus, quantum suscepti huius operis necessitas patitur, quale etiam illud sit, quod  paulo ante distulimus. Scriptum est enim in libro Sapientie: Puer autem eram ingeniosus, et sortitus sum animam bonam; et cum essem magis bonus, ueni ad corpus incoinquinatum . Cum enim uideatur illos adiuuare hoc testimonium, qui non ex parentibus creari, sed uenire ad corpus uel descendere Deo mittente animas dicunt; rursus hoc impedit eorum sententiam, quod ait, Sortitus sum animam bonam: cum procul dubio uel ex uno fonte manare quodammodo tanquam riuulos, uel pari natura fieri animas credant, quas Deus mittit in corpora; non autem alias bonas uel magis bonas, et alias non bonas uel minus bonas. Unde enim bone aut magis bone, seu non bone aut minus bone anime, nisi uel moribus secundum liberum uoluntatis arbitrium, uel differentia temperature corporum, dum alie magis, alie minus grauantur corpore, quod corrumpitur et aggrauat animam ? Sed neque actio erat aliqua singularum quarumque animarum, qua earum mores discernerentur, antequam uenirent ad corpora; nec ex corpore minus grauante potuit iste dicere animam sumam bonam, qui ait, Sortitus sum animam bonam; et cum essem magis bonus, ueni ad corpus incoinquinatum. Accessisse enim dixit bonitati qua bonus erat, sortitus uidelicet animam bonam, ut etiam ad corpus incoinquinatum ueniret. Aliunde ergo bonus antequam ueniret ad corpus: sed utique non differentia morum, quia nullum antea uite geste meritum; non differentia corporis, quia prius bonus quam ueniret ad corpus. Unde igitur?

31. Hoc autem illis qui ex traduce anime illius preuaricatricis animas creari asserunt, quamuis pro eis sonare non uideatur, quod dictum est, ueni ad corpus, tamen in ceteris non incongrue coaptatur; ut cum dixisset, Puer autem eram ingeniosus, idipsum explicans quibus causis ingeniosus esset, continuo subiungeret, Et sortitus sum animam bonam, uidelicet ex paterno ingenio uel corporali temperamento. Deinde, Cum essem, inquit, magis bonus, ueni ad corpus incoinquinatum: quod si maternum intelligatur, ne hoc quidem quod dictum est, ueni ad corpus, huic opinioni refragabitur, cum ex anima et corpore paterno uenisse ad maternum corpus accipitur incoinquinatum, uidelicet uel a cruore menstruo; dicuntur enim ex hoc ingenia grauari; uel a contaminatione adulterina. Ita et hec uerba libri huius aut magis eis fauent, qui animarum traducem loquuntur; aut si et isti ea possunt pro se interpretari, inter utrosque alternant.



CAPUT XuIII.---De anima Christi: an possit in ipsum conuenire illud, Puer autem ingeniosus eram, etc.

32. Que si de Domino secundum humanam, que a uerbo assumpta est, creaturam uelimus accipere, sunt quidem in eadem circumstantia lectionis, que illi excellentie non conueniant; maxime illud, quia idem ipse qui hec in eodem libro loquitur, aliquanto superius quam ista uerba, de quibus nunc agimus, diceret, confessus est se ex semine uiri in sanguine coagulatum : a quo nascendi modo utique  alienus est uirginis partus, quam non ex semine uiri carnem concepisse Christi, nullus ambigit christianus. Sed quia est in Psalmis, ubi ait, Foderunt manus meas et pedes, dinumerauerunt omnia ossa mea; ipsi uero considerauerunt et conspexerunt me: diuiserunt sibi uestimenta mea, et super uestem meam miserunt sortem, que proprie illi uni congruunt; ibi etiam dixit, Deus, Deus meus, respice in me, utquid me dereliquisti? longe a salute mea uerba delictorum meorum , que rursus ei non conueniunt, nisi transfiguranti in se corpus humilitatis nostre, quoniam membra sumus corporis eius: et quia in ipso Euangelio, puer proficiebat etate, et sapientia: si possunt [1 1Kb] etiam ista, que circum hanc sententiam in libro Sapientie leguntur, propter humilem formam serui et unitatem corporis Ecclesie cum capite suo, eidem ipsi Domino coaptari; quid ingeniosius illo puero, cuius in annis duodecim seniores sapientiam mirabantur ? et quid illa anima melius, que, etiamsi uincant non certando, sed probando, qui animarum traducem affirmant, non erit consequens ut etiam ipsa ex illius preuaricatoris traduce uenisse credenda sit; ne per illius hominis inobedientiam etiam ipse peccator constituatur, per cuius unius obedientiam ab illo reatu liberati, iusti constituuntur multi? et quid incoinquinatius illo utero uirginis, cuius caro etiamsi de peccati propagine uenit, non tamen de peccati propagine concepit; ut ne ipsum quidem corpus Christi ea lex seuerit in utero Marie, que in membris posita corporis mortis, repugnat legi mentis? quam sancti patres coniugati refrenantes, non quidem nisi quousque licebat in concubitum relaxarunt; nec tamen tantummodo quousque licebat, eius impetum pertulerunt. Proinde corpus Christi quamuis ex carne femine assumptum est, que de illa carnis peccati propagine concepta fuerat, tamen quia non sic in ea conceptum est, quomodo fuerat illa concepta, nec ipsa erat caro peccati, sed similitudo carnis peccati. Non enim accepit inde reatum moriendi, qui apparet in motu carnis non uoluntario, quamuis uoluntate superando, aduersus quem spiritus concupiscit : sed accepit inde, non quod contagioni preuaricationis, sed quod exsoluende indebite morti, et ostendende promisse resurrectioni sufficeret; quorum unum nobis ad non timendum, alterum ad sperandum ualeret.

33. Denique si a me queratur unde acceperit animam iehsu Christus, mallem quidem hinc audire meliores atque doctiores: sed tamen pro meo captu libentius responderim, unde Adam [2 1Kb] , quam de Adam. Si enim puluis assumptus ex terra, in qua nullus hominum fuerat operatus, meruit diuinitus animari; quanto magis corpus assumptum ex carne, in qua itidem nullus hominum fuerat operatus, sortitum est animam bonam, cum illic erigeretur casurus, hic descenderet leuaturus? Et fortasse ideo ait, Sortitus sum animam bonam , quia solent que sorte dantur, diuinitus dari: aut,  quod fidenter dicendum est, ne uel illa anima aliquibus operibus precedentibus ad tantum apicem subuecta putaretur, ut cum ea uerbum caro fieret, et habitaret in nobis , ad auferendam suspicionem precedentium meritorum sortis nomen accessit.



CAPUT XIX.---Anima Christi non fuit in lumbis Abrahe, ideoque non est ex traduce.

34. Est in Epistola que inscribitur ad Hebreos, locus quidam diligenti consideratione dignissimus. Cum enim per Melchisedech, in quo huius rei future figura precesserat, discerneret sacerdotium Christi a sacerdotio Leui, uidete ergo, inquit, qualis hic est, cui et decimam partem Abraham dedit de primitiis patriarcha. Et ii quidem qui de filiis sunt Leui, sacerdotium accipientes, mandatum habent a decimis populi secundum Legem, hoc est a fratribus suis, quamuis et ipsi ex lumbis Abrahe exierint: qui autem non est ex genere eorum, decimauit Abraham, et habentem promissionem benedixit. Sine ulla autem contradictione, qui minor est a maiore benedicitur: et hic quidem decimas morientes homines accipiunt; ibi autem qui testificatur se uiuere, et sicut oportet dicere, propter Abraham, et Leui accipiens decimam decimatus est: adhuc enim in lumbis patris sui fuit . Si ergo etiam hoc ualet ad istam distantiam, quantum preemineat sacerdotio Leuitico sacerdotium Christi, quod sacerdos Christus per illum prefiguratus est, qui decimauit Abraham, in quo et ipse Leui decimatus est, profecto Christus ab eo non est decimatus. At si propterea decimatus est Leui, quia erat in lumbis Abrahe; propterea non est decimatus Christus, quia non erat in lumbis Abrahe. Porro autem si non secundum animam, sed tantum secundum carnem accipimus Leui fuisse in Abraham; ibi erat et Christus, quia et Christus secundum carnem ex semine est Abrahe; et ipse itaque decimatus est. Quid est ergo quod affertur pro magna differentia sacerdotii Christi a sacerdotio Leui, quod Leui decimatus est a Melchisedech, cum esset in lumbis Abrahe, ubi et Christus erat, unde pariter decimati sunt; nisi quia necesse est intelligamus, secundum aliquem modum ibi Christum non fuisse? Quis autem neget eum secundum carnem ibi fuisse? Ergo secundum animam ibi non fuit. Non est igitur anima Christi de traduce preuaricationis Ade, alioquin etiam ipsa ibi fuisset.



CAPUT XX.---Ad argumentum nunc allatum quid respondendum pro defendentibus animarum traducem.

35. Hic [1 1Kb] existunt illi qui traducem animarum defendunt, et dicunt confirmatam esse sententiam suam, si Leui constat etiam secundum animam fuisse in lumbis Abrahe, in quo eum decimauit Melchisedech, ut possit ab eo Christus in ista decimatione discerni: qui quoniam decimatus non est, et tamen in lumbis Abrahe secundum carnem fuit, restat ut secundum animam ibi non fuerit, et ideo sit consequens ut ibi Leui secundum animam fuerit. Hoc ad me non multum attinet, qui utrorumque collationem adhuc audire sum paratior, quam utrorumlibet iam confirmare  sententiam. Interim Christi animam ab origine huius traducis per hoc testimonium secernere uolui. Inuenient isti qui eis pro ceteris fortasse respondeant, et dicant, quod etiam me non parum mouet, quamuis nullius hominis anima sit in lumbis patris sui, secundum carnem tamen in lumbis Abrahe constitutum Leui decimatum, et ibi constitutum secundum carnem Christum non decimatum. Secundum rationem quippe illam seminalem ibi fuit Leui, qua ratione per concubitum uenturus erat in matrem, secundum quam rationem non ibi erat Christi caro, quamuis secundum ipsam ibi fuerit Marie caro. Quapropter nec Leui, nec Christus in lumbis Abrahe secundum animam: secundum carnem uero et Leui, et Christus; sed Leui secundum concupiscentiam carnalem, Christus autem secundum solam substantiam corporalem. Cum enim sit in semine et uisibilis corpulentia, et inuisibilis ratio, utrumque cucurrit ex Abraham, uel etiam ex ipso Adam usque ad corpus Marie; quia et ipsum eo modo conceptum et exortum est: Christus autem uisibilem carnis substantiam de carne uirginis sumpsit; ratio uero conceptionis eius non a semine uirili, sed longe aliter ac desuper uenit. Proinde secundum hoc quod de matre accepit, etiam in lumbis Abrahe fuit.

36. Ille est igitur decimatus in Abraham, qui licet secundum carnem tantum, sic tamen fuit in lumbis eius, quemadmodum in sui patris etiam ipse Abraham; id est, qui sic est natus de patre Abraham, quemadmodum de suo patre natus est Abraham, per legem scilicet in membris repugnantem legi mentis et inuisibilem concupiscentiam, quamuis eam casta et bona iura nuptiarum non sinant ualere, nisi quantum ex ea possunt generi substituendo prospicere: non autem et ille ibi decimatus est, cuius caro inde non feruorem uulneris, sed materiam medicaminis traxit. Nam cum ipsa decimatio ad prefigurandam medicinam pertinuerit, illud in Abrahe carne decimabatur quod curabatur, non illud unde curabatur. Eadem namque caro non Abrahe tantum, sed ipsius primi terrenique hominis, simul habebat et uulnus preuaricationis et medicamentum uulneris: uulnus preuaricationis in lege membrorum repugnante legi mentis, que per omnem inde propagatam carnem seminali ratione quasi transcribitur; medicamentum autem uulneris in eo, quod inde sine opere concupiscentiali, in sola materia corporali, per diuinam conceptionis formationisque rationem de uirgine assumptum est, propter mortis sine iniquitate consortium, et sine falsitate resurrectionis exemplum. Quapropter quod anima Christi non sit ex traduce anime illius prime preuaricatricis, puto quod etiam ipsi qui animarum traducem defendunt, consentiant; per semen quippe concumbentis patris transfundi etiam semen anime uolunt, a quo genere conceptionis Christus alienus est: et quod in Abraham si secundum animam fuisset, etiam ipse decimatus esset; non esse autem decimatum, Scriptura testatur, que hinc quoque sacerdotium eius a Leuitico sacerdotio distinguit.



CAPUT XXI.---Christum, si in Abrahamo secundum animam fuisset, non potuisse non decimari.


37. An forte dicent: Sicut potuit ibi esse secundum carnem et non decimari, cur non etiam secundum animam sine decimatione potuerit: hic respondetur, Quia utique simplicem anime substantiam incrementis augeri corporalibus, nec illi putauerunt qui eam corpus existimant, quorum in parte sunt maxime qui eam ex parentibus creari opinantur. Proinde in corporis semine potest esse uis inuisibilis, que incorporaliter numeros agit, non oculis sed intellectu discernenda ab ea corpulentia, que uisu tactuque sentitur: et ipsa quantitas corporis humani, que utique modulum seminis incomparabiliter excedit, satis ostendit posse inde aliquid sumi, quod non habeat illam uim seminalem, sed tantum corporalem substantiam, que diuinitus, non de propagine concumbentium, in carnem Christi assumpta atque formata est. Hoc autem de anima quis ualeat affirmare, quod utrumque habeat, et materiam seminis manifestam, et rationem seminis occultam? Sed quid laborem in re que persuaderi uerbis nemini forsitan potest, nisi tantum ac tale ingenium sit, quod possit loquentis preuolare conatum, nec totum exspectare a sermone? Breuiter itaque colligam: si potuit et de anima fieri , ita est de traduce anima Christi, ut non secum labem preuaricationis attraxerit, si autem sine isto reatu non posset inde esse, non est inde. Iam de ceterarum animarum aduentu, utrum ex parentibus an desuper sit, uincant qui potuerint: ego adhuc inter utrosque ambigo, et moueor, aliquando sic, aliquando autem sic, saluo eo duntaxat, ut uel corpus esse animam, uel aliquam corpoream qualitatem siue coaptationem, si ita dicenda est, quam Greci uocant, non credam, nec quolibet ista garriente me crediturum esse confidam, adiuuante Deo mentem meam.



CAPUT XXII.---Utrique opinioni de anime origine accommodatur locus ille Ioannis: Quod natum, etc.

38. Est aliud testimonium non negligendum quod pro se possunt proferre, qui uenire desuper animas credunt, dicente ipso Domino: Quod natum est ex carne, caro est; et quod natum est ex spiritu, spiritus est . Quid hac, inquiunt, sententia determinatius, non posse ex carne animam nasci? Quid est enim aliud anima, quam spiritus uite, creatus utique, non creator? Contra quos illi alii: Quid enim, inquiunt, nos aliud sentimus, qui dicimus carnem ex carne, animam ex anima? Nam ex utroque constat homo, de quo utrumque uenire sentimus, carnem de carne operantis, spiritum de spiritu concupiscentis: ut interim omittatur, quod illud Dominus non de carnali generatione, sed de spirituali regeneratione dicebat.



CAPUT XXIII.---Ex duabus de anima sententiis quenam preponderet. Consuetudo Ecclesie in Baptismo paruulorum.

39. His igitur quantum pro tempore potuimus  pertractatis, omnia paria uel pene patria ex utroque latere, rationum testimoniorumque momenta pronuntiarem, nisi eorum sententia qui animas ex parentibus creari putant, de baptismo paruulorum preponderaret. De quibus quid eis responderi possit, nondum mihi interim occurrit: si quid forte postea Deus dederit, si quam etiam scribendi concesserit facultatem studiosis talium, non grauabor. Nunc tamen non esse contemnendum testimonium paruulorum, ut quasi refelli, si ueritas contra est, negligatur, ante denuntio. Aut enim de hac re nichil querendum est, ut sufficiat fidei nostre scire nos quo pie uiuendo uenturi sumus, etsi nesciamus unde uenerimus: aut si non impudenter estuat anima rationalis etiam hoc nosse de seipsa, absit peruicacia contendendi, adsit diligentia requirendi, humilitas petendi, perseuerantia pulsandi; ut si nobis hoc expedire nouit, qui melius quam nos quid nobis expediat utique nouit, det etiam hoc, qui dat bona data filiis suis . Consuetudo tamen matris Ecclesie in baptizandis paruulis nequaquam spernenda est, neque ullo modo superflua deputanda, nec omnino credenda nisi apostolica esset traditio. Habet enim et illa parua etas magnum testimonii pondus, que prima pro Christo meruit sanguinem fundere.



CAPUT XXIu.---Quid cauendum his qui opinantur animas esse ex traduce.

40. Admoneo sane, quantum ualeo, si quos ista preoccupauit opinio, ut animas ex parentibus credant propagari, quantum possunt seipsos considerent, et interim sapiant corpora non esse animas suas. Nulla enim propior natura est, qua diligenter inspecta, possit etiam Deus, qui supra omnem creaturam suam incommutabilis permanet, incorporaliter cogitari, quam ea que ad ipsius imaginem facta est: et nichil uicinius, aut fortasse nichil tam consequens, quam ut credito quod anima corpus sit, etiam Deus corpus esse credatur. Propter hoc enim corporalibus assuefacti et affecti sensibus, nolunt animam credere aliud esse quam corpus, ne si corpus non fuerit, nichil sit: ac per hoc tanto magis timent etiam de Deo credere quod corpus non sit, quanto magis timent Deum credere nichil esse. Ita enim feruntur in phantasias uel phantasmata imaginum, que cogitatio de corporibus uersat, ut his subtractis tanquam per inane pereundum sit, reformident. Ita necesse est ut et iustitiam et sapientiam pingant quodammodo in cordibus suis cum formis et coloribus, quas non possunt incorporeas cogitare: nec tamen dicunt, quando iustitia uel sapientia mouentur, ut uel laudent eas, uel secundum eas aliquid agant, quem colorem, quam staturam, que lineamenta uel quales formas conspexerint. Sed de his alias et multa iam diximus, et si Deus uoluerit, ubi res uidebitur postulare, dicemus. Nunc quod dicere ceperamus, si de traduce animarum a parentibus uel non dubitant quidam quod ita sit, uel dubitant an ita sit, animam tamen corpus esse non audeant credere aut dicere; maxime propter quod  dixi, ne Deum quoque ipsum nichil aliud opinentur esse quam corpus, etsi excellentissimum, etsi nature cuiusdam proprie cetera supergredientis, corpus tamen.



CAPUT XXu.---Tertulliani error de anima.

41. Denique Tertullianus, quia corpus esse animam credidit, non ob aliud nisi quod eam incorpoream cogitare non potuit, et ideo timuit ne nichil esset, si corpus non esset, nec de Deo ualuit aliter sapere: qui sane quoniam acutus est, interdum contra opinionem suam uisa ueritate superatur. Quid enim uerius dicere potuit, quam id quod ait quodam loco, Omne corporale passibile est ? Debuit ergo mutare sententiam, qua paulo superius dixerat etiam Deum corpus esse. Neque enim arbitror eum ita desipuisse, ut etiam Dei naturam passibilem crederet, ut iam Christus non in carne tantum, neque in carne et anima, sed in ipso uerbo per quod facta sunt omnia, passibilis et commutabilis esse credatur: quod absit a corde christiano. Item cum anime etiam colorem daret erium ac lucidum, uentum est ad sensus quibus eam membratim quasi corpus instruere conatus est, et ait: Hic erit homo interior, alius exterior, dupliciter unus, habens et ille oculos et aures suas, quibus populus Dominum audire et uidere debuerat; habens et ceteros artus, per quos et in cogitationibus utitur, et in somnis fungitur .

42. Ecce quibus auribus et quibus oculis debuit audire et uidere Deum populus, quibus anima in somnis fungitur: cum si ipsum Tertullianum quisquam uideret in somnis, nunquam se diceret ab eo uisum, et cum eo locutum, quem uicissim ipse non uidisset. Postremo, si anima seipsam uidet in somnis, cum, iacentibus utique uno loco membris corporis sui, ipsa per uarias imagines euagatur, quas uidet; quis eam uidit aliquando in somnis erii coloris ac lucidi, nisi forte ut cetera que similiter falso uidet? Nam et hoc potest uidere: sed absit ut eam talem, cum euigilauerit, credat; alioquin quando se aliter uiderit, quod magis crebrum est aut mutata erit anima eius, aut nec tunc anime uidetur substantia, sed imago corporis incorporea, que miro modo sicut in cogitatione formatur. Quis enim Aethiops non pene semper nigrum se uidit in somnis; aut si in alio colore se uidit, non magis miratus est, si fuit cum illo memoria? Aerio tamen colore ac lucido nescio utrum se unquam uidisset, si nunquam istum legisset, uel audisset.

43. Quid, quod ducuntur homines talibus uisis, et de Scripturis nobis uolunt prescribere, tale aliquid esse, non animam, sed ipsum Deum, qualis figuraliter sanctorum spiritibus demonstratus est, qualis etiam in sermone allegorico ponitur? similia quippe sunt illa uisa talibus dictis. Ac sic errant, constituentes in corde suo simulacra uane opinionis, nec intelligentes ita sanctos de suis uisis talibus iudicasse, qualiter iudicarent si talia diuinitus in figuris dicta legerent, uel audirent: sicut septem spice et septem boues, septem anni sunt ; sicut linteum quatuor lineis  alligatum, uelut discus plenus uariis animalibus, orbis terrarum est cum omnibus gentibus : sic omnia cetera, et multo magis que de rebus incorporeis, corporalibus significantur non rebus, sed imaginibus.



CAPUT XXuI.---De anime incrementis quid Tertulliano uisum.

44. Noluit tamen Tertullianus animam crescere substantia sicut corpus; afferens etiam timoris sui causam: Ne etiam decrescere substantia dicatur, inquit, atque ita et defectura credatur. Et tamen quia per corpus eam localiter tendit, non inuenit exitum incrementorum eius, quam uult de semine exiguo equari corporis quantitati; et ait: Sed uis eius in quo [1 1Kb] naturalia peculia consita retinentur, saluo substantie modulo, quo a primordio inflata est, paulatim cum carne producitur [2 1Kb] . Hoc forte non intelligeremus, nisi adhibita similitudine eorum que uidemus, planum faceret quod dicebat. Constitue, inquit, certum pondus auri uel argenti rudem adhuc massam: collectus habitus est illi, et futuro interim minor, tamen continens intra lineam moduli totum quod natura est auri uel argenti: dehinc cum in laminam massa laxatur, maior efficitur initio suo, per dilatationem ponderis certi, non per adiectionem, dum extenditur, non dum augetur; etsi sic quoque augetur, dum extenditur. Licet enim et habitu augeri, cum statu non licet. Tunc et splendor ipse prouehitur auri uel argenti, qui prius fuerat quidem et in massa, sed obscurior, non tamen nullus: tunc et alii atque alii habitus accedunt pro facilitate materie, qua duxerit eam qui agit, nichil conferens modulo nisi effigiem. Ita et anime incrementa reputanda non substantiua, sed prouocatiua .

45. Quis hunc crederet, cum isto corde tam disertum esse potuisse? sed tremenda ista sunt, non ridenda. Ad hoc enim numquid cogeretur, si aliquid cogitare posset, quod et sit, et corpus non sit? Quid autem absurdius, quam putare massam cuiuspiam metalli ex aliqua parte crescere posse dum tunditur, nisi decrescat ex altera; uel augeri latitudine, nisi crassitudine minuatur? aut ullum esse corpus manente nature sue quantitate, quod undique crescat, nisi rarescat? Quomodo igitur implebit anima ex illa stilla seminis magnitudinem corporis, quod animat, si et ipsa corpus est, cuius substantia nullo accessu crescat? Quomodo, inquam, implebit carnem, quam, uiuificat, nisi tanto rarior fuerit, quanto grandius quod animauerit? Timuit uidelicet ne deficeret etiam minuendo, si cresceret; et non timuit ne deficeret rarescendo, cum cresceret. Sed quid amplius immorer, quando et sermo pergit in prolixiorem modum, quam petit terminandi necessitas, et sententia mea iam satis sit nota, uel quid certum teneam, uel unde adhuc dubitem, et quare dubitem? Proinde et hoc uolumen iam concludatur, ut que sequuntur deinde uideamus.



LIBER UNDECIMUS. In illud cap. 2 Geneseos, uers. 25: Et erant nudi, etc., et in totum cap. 3, cuius illustrandi causa dicitur de conditione et casu diaboli.



CAPUT PRIMUM.---Recitato textu Geneseos explicatur uers. 25 cap. 2.

1. Et erant nudi ambo Adam et mulier eius, et non pudebat illos. Serpens autem erat prudentissimus omnium bestiarum que sunt super terram, quas fecit Dominus Deus. Et dixit serpens mulieri, Quid, quia dixit Deus, Non edetis ab omni [1 1Kb] ligno paradisi? Et dixit mulier serpenti, A fructu ligni quod est in paradiso edemus, de fructu autem ligni quod est in medio paradisi, dixit Deus, Non edetis ex eo, neque tangetis illud, ne moriamini. Et dixit serpens mulieri, Non morte moriemini: sciebat enim Deus, quoniam qua die manducaueritis de eo, aperientur uobis oculi, et eritis tanquam dii, scientes bonum et malum. Et uidit mulier quia bonum lignum ad escam, et quia placet oculis uidere, et decorum est cognoscere. Et sumens de fructu eius edit, et dedit uiro suo secum, et ederunt. Et aperti sunt oculi amborum, et agnouerunt quia nudi erant, et consuerunt folia fici, et fecerunt sibi campestria. Et audierunt uocem Domini Dei deambulantis in paradiso ad uesperam, et absconderunt se Adam et mulier eius a facie Domini Dei, in medio ligni paradisi. Et uocauit Dominus Deus Adam, et dixit illi, Ubi es? Et dixit ei, uocem tuam audiui deambulantis in paradiso, et timui, quia nudus sum, et abscondi me. Et dixit illi, Quis nuntiauit tibi quia nudus es, nisi a ligno quod preceperam tibi tantum ne ex eo manducares, ab eo edisti? Et dixit Adam, Mulier quam dedisti mecum, hec mihi dedit de ligno, et edi. Et dixit Dominus Deus mulieri, Quid hoc fecisti? Et dixit mulier, Serpens seduxit me, et manducaui. Et dixit Dominus Deus serpenti, Quia fecisti hoc, maledictus tu ab omnibus pecoribus, et ab omnibus bestiis, que sunt super terram. Super pectus tuum et uentrem tuum ambulabis, et terram edes omnes dies uite tue. Et inimicitias ponam inter te et inter mulierem, et inter semen tuum et semen eius: ipsa tibi seruabit caput, et tu seruabis eius calcaneum. Et mulieri dixit, Multiplicans multiplicabo tristitias tuas et gemitum tuum. In tristitiis paries filios, et ad uirum tuum conuersio tua, et ipse tui dominabitur. Ade autem dixit, Quia audisti uocem mulieris tue, et edisti de ligno, de quo preceperam tibi de eo solo non edere, maledicta terra in operibus tuis: in tristitiis edes illam omnes dies uite tue; spinas et tribulos germinabit tibi, et edes funum agri. In sudore faciei tue edes panem tuum, donec conuertaris in terram, ex qua sumptus es; quia terra es, et in terram ibis. Et uocauit Adam nomen mulieris sue, uita [2 1Kb] , quoniam hec est mater omnium uiuentium. Et fecit Dominus Deus Adam  et mulieri eius tunicas petticeas, et induit eos. Et dixit Dominus Deus, Ecce Adam factus est tanquam unus ex nobis in cognoscendo bonum et malum. Et nunc ne aliquando extendat manum suam, et sumat de ligno uite, et edat, et uiuat in eternum. Et dimisit illum Dominus Deus de paradiso uoluptatis operari terram, ex qua sumptus est. Et eiecit Adam, et collocauit eum contra paradisum uoluptatis: et ordinauit Cherubim, et flamineam rhompheam que uertitur, custodire uiam ligni uite.

2. Antequam huius proposite Scripture textum ex ordine pertractemus, admonendum arbitror, quod iam me et alibi in hoc opere memini prelocutum, illud a nobis esse flagitandum, ut ad proprietatem littere defendatur quod gestum narrat ipse qui scripsit. Si autem in uerbis Dei, uel cuiusquam persone in officium propheticum assumpte, dicitur aliquid quod ad litteram nisi absurde non possit intelligi, procul dubio figurate dictum ob aliquam significationem accipi debet; dictum tamen esse dubitare fas non est: hoc enim a fide narratoris, et pollicitatione expositoris exigitur .

3. Erant ergo ambo nudi: uerum est, omnino nuda erant corpora duorum hominum in paradiso conuersantium. Nec pudebat eos: quid enim puderet, quando nullam legem senserant in membris suis repugnantem legi mentis sue ? que illos pena peccati post perpetrationem preuaricationis secuta est, usurpante inobedientia prohibitum, et iustitia puniente commissum. Quod antequam fieret, nudi erant ut dictum est, et non confundebantur: nullus erat motus in corpore, cui uerecundia deberetur; nichil putabant uelandum, quia nichil senserant refrenandum. Quemadmodum propagaturi essent filios, iam antea disputatum est : non tamen eo modo credendum est, quo propagauerunt posteaquam crimen admissum predicta ultio consecuta est; cum priusquam morerentur, iam in corpore inobedientium hominum iustissimo reciprocatu inobedientium membrorum tumultum mors concepta uersaret. Nondum erant tales Adam et Eua, cum ambo nudi essent, et non confunderentur.



CAPUT II.---Serpentis sapientia qualis, et unde.

4. Serpens autem erat ibi prudentissimus quidem, sed omnium bestiarum que erant super terram, quas fecerat Dominus Deus. Translato enim uerbo dictum est, prudentissimus, uel sicut plures latini codices habent, sapientissimus, non proprio quo in bonum accipi solet sapientia uel Dei, uel Angelorum, uel anime rationalis; tanquam si sapientes apes etiam formicasque dicamus, propter opera uelut imitantia sapientiam. Quanquam iste serpens non irrationali anima  sua, sed alieno iam spiritu, id est diabolico, posset sapientissimus dici omnium bestiarum. Quantumlibet enim preuaricatores angeli de supernis sedibus sue peruersitatis et superbie merito deiecti sint, natura tamen excellentiores sunt omnibus bestiis propter rationis eminentiam. Quid ergo mirum si suo instinctu diabolus iam implens serpentem, eique spiritum suum miscens, eo more quo uates demoniorum implere solet [1 1Kb] , sapientissimum eum reddiderat omnium bestiarum secundum animam uiuam irrationalemque uiuentium? Abusione quippe nominis ita sapientia dicitur in malo, quemadmodum in bono astutia; cum proprie magisque usitate in latina duntaxat lingua sapientes laudabiliter appellentur, astuti autem male cordati intelligantur. Unde nonnulli, sicut in plerisque codicibus inuenimus, ad usum latine locutionis, non uerbum, sed potius sententiam transferentes, astutiorem omnibus bestiis istum serpentem, quam sapientiorem dicere maluerunt. Quid autem habeat hebrea proprietas, utrum illic in malo, non abusiue, sed proprie possint dici et intelligi sapientes, uiderint qui eam probe nouerunt. Nos tamen aperte legimus alio Scripturarum sanctarum loco sapientes ad malum, non ad bonum ; et Dominus dicit sapientiores esse filios seculi filiis lucis, ad consulendum sibimet in posterum quamuis fraude, non iure .



CAPUT III.---Diabolus nonnisi per serpentem tentare permissus.

5. Nec sane debemus opinari quod serpentem sibi, per quem tentaret persuaderetque peccatum, diabolus elegerit; sed cum esset in illo propter peruersam et inuidam uoluntatem decipiendi cupiditas, nonnisi per illud animal potuit, per quod posse permissus est. Nocendi enim uoluntas potest esse a suo quoque animo praua; non est autem potestas nisi a Deo, et hoc abdita altaque iustitia, quoniam non est iniquitas apud Deum.



CAPUT Iu.---Tentatio hominis quare permissa.

6. Si ergo queritur cur Deus tentari permiserit hominem, quem tentatori consensurum esse presciebat; altitudinem quidem consilii eius penetrare non possum, et longe supra uires meas hoc esse confiteor. Est ergo aliqua causa fortassis occultior, que melioribus sanctioribusque reseruatur, illius gratia potius quam meritis eorum: sed tamen quantum uel donat sapere, uel sinit dicere, non mihi uidetur magne laudis futurum fuisse hominem, si propterea posset bene uiuere, quia nemo male uiuere suaderet; cum et in natura posse, et in potestate haberet [2 1Kb] uelle non consentire suadenti, adiuuante tamen illo qui superbis resistit, humilibus autem dat gratiam . Cur itaque tentari non sineret, quem consensurum esse presciebat, cum id facturus esset propria uoluntate per culpam, et ordinandus esset illius equitate per penam:  ut etiam sic ostenderet anime superbe ad eruditionem futurorum sanctorum, quam recte ipse uteretur animarum uoluntatibus etiam malis, cum ille peruerse uterentur naturis bonis?



CAPUT u.---Homo a tentatore deiectus, quia superbus.

7. Nec arbitrandum est quod esset hominem deiecturus iste tentator, nisi precessisset in anima hominis quedam elatio comprimenda, ut per humiliationem peccati, quam de se falso presumpserit, disceret. uerissime quippe dictum est: Ante ruinam exaltatur cor, et ante gloriam humiliatur . Et huius forte hominis uox est in Psalmo: Ego dixi in abundantia mea, Non mouebor in eternum [1 1Kb] . Deinde iam expertus quid mali habeat superba presumptio proprie potestatis, et quid boni adiutorium gratie Dei: Domine, inquit, in uoluntate tua prestitisti decori meo uirtutem; auertisti autem faciem tuam, et factus sum conturbatus . Sed siue illud de hoc homine, siue de alio dictum sit, extollenti se tamen anime, et nimium tanquam de propria uirtute prefidenti, etiam experimento pene fuerat demonstrandum quam non bene se habeat facta natura, si a faciente recesserit. Hinc enim etiam maxime commendatur quale bonum sit Deus, quando nulli ab eo recedenti bene est: quia et qui gaudent in mortiferis uoluptatibus, esse sine dolorum timore non possunt; et qui omnino malum desertionis sue maiore superbie stupore non sentiunt, aliis qui hec discernere nouerunt, miseriores prorsus apparent; ut si nolunt recipere medicinam talia deuitandi, ualeant ad exemplum, quo possint talia deuitari. Sicut enim apostolus Iacobus dicit, Unusquisque tentatur a concupiscentia sua abstractus et illectus: deinde concupiscentia cum conceperit, parit peccatum; peccatum autem cum consummatum fuerit, generat mortem . Unde sanato superbie tumore resurgitur, si uoluntas que ante experimentum defuit, ut permaneretur cum Deo, saltem post experimentum adsit, ut redeatur ad Deum.



CAPUT uI.---Cur Deus permiserit hominem tentari.

8. Sic autem quidam mouentur de hac primi hominis tentatione, quod eam fieri permiserit Deus, quasi nunc non uideant uniuersum genus humanum diaboli insidiis sine cessatione tentari. Cur et hoc permittit Deus? An quia probatur et exercetur uirtus, et est palma gloriosior non consensisse tentatum, quam non potuisse tentari: cum etiam ipsi qui deserto Creatore eunt post tentatorem, magis magisque tentent eos qui in uerbo Dei permanent, prebeantque illis contra cupiditatem deuitationis exemplum, et incutiant contra superbiam timorem pium? Unde dicit Apostolus: Intendens teipsum, ne et tu tenteris . Mirum est enim quantum ista humilitas, qua subdimur Creatori, ne tanquam eius adiutorio non egentes de nostris uiribus presumamus, per Scripturas omnes diuinas cura continua commendatur. Cum ergo etiam per iniustos iusti, ac per impios pii proficiant, frustra  dicitur: Non crearet Deus, quos presciebat malos futuros. Cur enim non crearet quos presciebat bonis profuturos, ut et utiles eorum bonis uoluntatibus exercendis admonendisque nascantur, et iuste pro sua mala uoluntate puniantur?



CAPUT uII.---Cur homo non talis creatus qui nollet unquam peccare.

9. Talem, inquiunt, faceret hominem, qui nollet omnino peccare. Ecce nos concedimus meliorem esse naturam que omnino peccare nolit; concedant et ipsi non esse malam naturam que sic facta est, ut posset non peccare si nollet, et iustam esse sententiam qua punita est, que uoluntate non necessitate peccauit. Sicut ergo ratio uera docet meliorem esse naturam quam prorsus nichil delectat illicitum; ita ratio uera nichilominus docet etiam illam bonam esse que habet in potestate illicitam delectationem, si exstiterit, ita cohibere, ut non solum de ceteris licitis recteque factis, uerum etiam de ipsius praue delectationis cohibitione letetur. Cum ergo hec natura bona sit, illa melior, cur illam solam, et non utramque potius faceret Deus? Ac per hoc qui parati erant [1 1Kb] de illa sola Deum laudare, uberius eum debent laudare de utraque. Illa quippe est in sanctis Angelis, hec in sanctis hominibus. Qui autem sibi partes iniquitatis elegerunt, laudabilemque naturam culpabili uoluntate deprauarunt. non quia presciti sunt, ideo creari minime debuerunt, Habent enim et ipsi locum suum, quem in rebus impleant pro utilitate sanctorum. Nam Deus nec iustitia cuiusquam recti hominis eget; quanto minus iniquitate peruersi?



CAPUT uIII.---Quare creati qui presciebantur futuri mali.

10. Quis autem sobria consideratione dicat: Melius non crearet quem presciebat ex alterius iniquitate posse corrigi, quam crearet etiam quem presciebat pro sua iniquitate debere damnari? Hoc est enim dicere, melius non esse qui alterius malo bene utendo misericorditer coronaretur, quam esse etiam malum qui pro suo merito iuste puniretur. Cum enim ratio certa demonstrat duo quedam non equalia bona, sed unum superius, alterum inferius; non intelligunt tardi corde, cum dicunt, Utrumque tale esset; nichil se aliud dicere quam, Solum illud esset. Ac sic cum equare uolunt genera bonorum, numerum minuunt; et immoderate augendo unum genus, alterum tollunt. Quis autem hos audiret, si dicerent: Quoniam excellentior sensus est uidendi quam audiendi, quatuor oculi essent, et aures non essent? Ita, si excellentior est creatura illa rationalis, que sine ullius pene comparatione, sine ulla superbia Deo subditur; aliqua uero in hominibus ita creata est, ut in se Dei beneficium non possit agnoscere, nisi alterius uidendo supplicium, ut non altum sapiat, sed timeat , id est non de se prefidat, sed confidat in Deum; quis recte intelligens dicat, Talis esset ista qualis illa; nec uideat se nichil aliud dicere quam, Non esset ista, sed sola esset illa? Quod si inerudite atque insipienter dicitur,  cur ergo non crearet Deus etiam quos malos futuros esse presciebat, uolens ostendere iram et demonstrare potentiam suam, et ob hoc sustinens in multa patientia uasa ire, que perfecta sunt in perditionem, ut notas faceret diuitias glorie sue in uasa misericordie, que preparauit in gloriam ? Sic enim qui gloriatur, nonnisi in Domino gloriatur , cum cognoscit non suum, sed illius esse, non solum ut sit, uerum etiam ut nonnisi ab illo bene sibi sit, a quo habet ut sit.

11. Nimis itaque importune dicitur: Non essent quibus Deus tantam beneficentiam misericordie sue tribueret, si aliter esse non possent, nisi essent et hi in quibus uindicte iustitiam demonstraret.



CAPUT IX.---De eadem difficultate.

Cur enim non utrique potius essent, quando in utrisque et bonitas Dei et equitas iure predicatur?

12. At enim si Deus uellet, etiam isti boni essent. Quanto melius hoc Deus uoluit, ut quod uellent essent: sed boni infructuose, mali autem impune non essent, et in eo ipso aliis utiles essent? Sed presciebat quod eorum futura esset [1 1Kb] uoluntas mala. Presciebat sane, et quia falli non potest eius prescientia, ideo non ipsius, sed eorum est uoluntas mala. Cur ergo eos creauit, quos tales futuros esse presciebat? Quia sicut preuidit quid mali essent facturi, sic etiam preuidit de malis factis eorum quid boni esset ipse facturus. Sic enim eos fecit, ut eis relinqueret unde et ipsi aliquid facerent, quo quidquid etiam culpabiliter eligerent, illum de se laudabiliter operantem inuenirent. A se quippe habent uoluntatem malam, ab illo autem et naturam bonam, et iustam penam; sibi debitum locum, aliis exercitationis adminiculum et timoris exemplum.



CAPUT X.---Malorum uoluntatem in bonum conuertere potest Deus: quare non faciat.

13. Sed posset, inquiunt, etiam ipsorum uoluntatem in bonum conuertere, quoniam omnipotens est. Posset plane. Cur ergo non fecit? Quia noluit. Cur noluerit, penes ipsum est. Debemus enim non plus sapere quam oportet sapere . Puto autem paulo ante satis nos ostendisse non parui boni esse rationalem creaturam, etiam istam que malorum comparatione cauet malum: quod genus bone creature utique non esset, si omnium malas uoluntates in bonum Deus conuertisset, et nulli iniquitati penam debitam infligeret; ac sic non esset nisi solum illud genus, quod nulla uel peccati uel supplicii malorum comparatione proficeret. Ita uelut aucta numerositate excellentioris generis, ipsorum generum bonorum numerus minueretur.



CAPUT XI.---Malorum penis non indiget Deus, sed ex eis consulit bonorum saluti.

14. Ergo, inquiunt, est aliquid in operibus Dei, quod alterius malo indigeat, quo proficiat ad bonum? Itane obsurduerunt et excecati sunt homines, nescio quo studio contentionis, ut non audiant uel uideant, quibusdam punitis, quam plurimi corrigantur? Quis  enim paganus, quis Iudeus, quis hereticus non hoc in domo sua quotidie probet? uerum cum uenitur ad disputationem inquisitionemque ueritatis, nolunt aduertere sensus suos homines, ex quo opere diuine prouidentie in eos ueniat imponende commotio discipline; ut si non corriguntur qui puniuntur, eorum tamen exemplo ceteri metuant, ualeatque ad eorum salutem iusta pernicies aliorum. Num enim malitie eorum uel nequitie Deus auctor est, de quorum iusta pena consulit, quibus hoc modo consulendum esse constituit? Non utique: sed cum eos uitiis propriis malos futuros esse presciret, non eos tamen creare destitit; utilitati deputans eorum, quos in hoc genere creauit, ut ad bonum proficere, nisi malorum comparatione [1 1Kb] , non possent. Si enim non essent, nulli rei utique prodessent. Parumne boni est actum ut sint, qui certe illi generi utiles sunt; quod genus quisquis non uult ut sit, nichil aliud agit, nisi ut ipse in eo non sit?

15. Magna opera Domini; exquisita in omnes uoluntates eius : preuidet bonos futuros, et creat; preuidet malos futuros, et creat: seipsum ad fruendum prebens bonis, multa munerum suorum largiens et malis, misericorditer ignoscens: iuste ulciscens; itemque misericorditer ulciscens, iuste ignoscens: nichil metuens de cuiusquam malitia, nichil indigens de cuiusquam iustitia; nichil sibi consulens nec de operibus bonorum, et bonis consulens etiam de penis malorum. Cur ergo non permitteret tentari hominem illa tentatione probandum [2 1Kb] , conuincendum, puniendum, cum superba concupiscentia proprie potestatis quod conceperat pareret, suoque fetu confunderetur, iustoque supplicio a superbie atque inobedientie malo posteros deterreret, quibus ea conscribenda et annuntianda parabantur?



CAPUT XII.---Cur tentatio per serpentem fieri permissa.

16. Si autem queritur cur potissimum per serpentem diabolus tentare permissus sit; iam hoc significandi gratia factum esse, quem non admoneat Scriptura tante auctoritatis, tantis diuinitatis documentis agens in prophetando, quantis effectis iam mundus impletus est? Non quod diabolus aliquid ad instructionem nostram significare uoluerit, sed cum accedere ad tentandum non posset nisi permissus, num per aliud posset, nisi per quod permittebatur accedere? Quidquid igitur serpens ille significauit, ei prouidentie tribuendum est, sub qua et ipse diabolus suam quidem habet cupiditatem nocendi; facultatem autem nonnisi que datur, uel ad subuertenda ac perdenda uasa ire, uel ad humilianda siue probanda uasa misericordie. Natura itaque serpentis unde sit, nouimus: produxit enim terra in uerbo Dei omnia pecora, et bestias, et serpentes; que uniuersa creatura habens in se animam uiuam irrationalem, uniuerse rationali creature siue bone siue male uoluntatis, lege diuini ordinis subdita est . Quid ergo mirum si per serpentem aliquid agere permissus est diabolus, cum demonia in porcos intrare Christus ipse permiserit ?



CAPUT XIII.---In Manicheos qui diabolum in creaturis Dei censeri nolunt.


17. Magis de ipsa natura diaboli scrupulosius queri solet, quam totam quidam heretici, offensi molestia male uoluntatis eius, alienare conantur a creatura summi et ueri Dei, et alterum ei dare principium, quod sit contra Deum. Non enim ualent intelligere, omne quod est, in quantum aliqua substantia est, et bonum esse, et nisi ab illo uero Deo, a quo omne bonum est, esse non posse: malam uero uoluntatem inordinate moueri, bona inferiora superioribus preponendo; atque ita factum esse ut rationalis creature spiritus, sua potestate propter excellentiam delectatus, tumesceret superbia, per quam caderet a beatitudine spiritualis paradisi, et inuidentia contabesceret. In quo tamen bonum est hoc ipsum quod uiuit, et uiuificat corpus, siue erium, sicut ipsius diaboli uel demonum spiritus, siue terrenum, sicut hominis anima, cuiusuis etiam maligni atque peruersi. Ita dum nolunt aliquid, quod Deus fecerit, propria uoluntate peccare, ipsius Dei substantiam dicunt primo necessitate, et post inexpiabiliter uoluntate corruptam atque peruersam. Sed de istorum dementissimo errore alias iam diximus multa.



CAPUT XIu.---Causa ruine angelice. Superbia; inuidia.

18. In hoc autem opere querendum est secundum sanctam Scripturam, quid de diabolo dicendum sit. Primo, utrum ab initio ipsius mundi sua potestate delectatus abstiterit ab illa societate et caritate, qua beati sunt Angeli qui fruuntur Deo; an aliquo tempore in sancto cetu fuerit Angelorum, etiam ipse pariter iustus, et pariter beatus. Nonnulli enim dicunt ipsum ei fuisse casum a supernis sedibus, quod inuiderit homini facto ad imaginem Dei. Porro autem inuidia sequitur superbiam, non precedit: non enim causa superbiendi est inuidia, sed causa inuidendi superbia. Cum igitur superbia sit amor excellentie proprie, inuidia uero sit odium felicitatis aliene, quid unde nascatur satis in promptu est. Amando enim quisque excellentiam suam, uel paribus indiuidet, quod ei cequentur; uel inferioribus, ne sibi cequentur; uel superioribus, quod eis non cequetur. Superbiendo igitur inuidus, non inuidendo quisque superbus est.



CAPUT Xu.---Superbia et amor priuatus fontes malorum. Amores duo. Ciuitates due. Opus de Ciuitate Dei pollicetur.

19. Merito initium omnis peccati superbiam Scriptura definiuit, dicens: Initium omnis peccati superbia . Cui testimonio non inconuenienter aptatur etiam illud quod Apostolus ait, Radix omnium malorum est auaritia ; si auaritiam generalem intelligamus, qua quisque appetit aliquid amplius quam oportet, propter excellentiam suam, et quemdam proprie rei amorem: cui sapienter nomen latina lingua indidit, cum appellauit priuatum, quod potius a detrimento quam ab incremento dictum elucet. Omnis enim priuatio minuit. Unde itaque uult eminere superbia inde in angustias egestatemque  contruditur, cum ex communi ad proprium damnoso sui amore redigitur. Specialis est autem auaritia, que usitatius appellatur amor pecunie. Cuius nomine Apostolus per speciem genus significans, uniuersalem auaritiam uolebat intelligi dicendo, Radix omnium malorum est auaritia. Hac enim et diabolus cecidit, qui utique non amauit pecuniam, sed propriam potestatem. Proinde peruersus sui amor priuat sancta societate turgidum spiritum, eumque coarctat miseria iam per iniquitatem satiari cupientem. Hinc alio loco cum dixisset, Erunt enim homines seipsos amantes; continuo subiecit, amatores pecunie , ab illa generali auaritia cuius superbia caput est, ad hanc specialem descendens que propria hominum est. Neque enim essent etiam homines amatores pecunie, nisi eo se putarent excellentiores, quo ditiores. Cui morbo contraria caritas non querit que sua sunt, id est non priuata excellentia letatur: merito ergo et non inflatur .

20. Hi duo amores, quorum alter sanctus est, alter immundus; alter socialis, alter priuatus; alter communi utilitati consulens propter supernam societatem, alter etiam rem communem in potestatem propriam redigens propter arrogantem dominationem; alter subditus, alter emulus Deo; alter tranquillus, alter turbulentus; alter pacificus, alter seditiosus; alter ueritatem laudibus errantium preferens, alter quoquo modo laudis auidus; alter amicalis [1 1Kb] , alter inuidus; alter hoc uolens proximo quod sibi, alter subiicere proximum sibi; alter propter proximi utilitatem regens proximum, alter propter suam: precesserunt in Angelis; alter in bonis, alter in malis; et distinxerunt conditas in genere humano ciuitates duas, sub admirabili et ineffabili prouidentia Dei, cuncta que creata sunt administrantis et ordinantis, alteram iustorum, alteram iniquorum. Quarum etiam quadam temporali commixtione peragitur seculum, donec ultimo iudicio separentur, et altera coniuncta Angelis bonis in rege suo uitam consequatur eternam, altera coniuncta angelis malis in ignem cum rege suo mittatur eternum. De quibus duabus ciuitatibus latius fortasse alio loco, si Dominus uoluerit, disseremus.



CAPUT XuI.---Diabolus quandonam lapsus sit.

21. Quando ergo deiecerit superbia diabolum, ut naturam suam bonam praua uoluntate peruerteret, Scriptura non dicit: ante tamen factum fuisse, et ex hac eum homini inuidisse, ratio manifesta declarat. In promptu est enim omnibus hec intuentibus, non ex inuidentia superbiam nasci, sed ex superbia potius inuidentiam. Non autem frustra putari potest, ab initio temporis diabolum superbia cecidisse, nec fuisse ullum antea tempus quo cum Angelis sanctis pacatus uixerit et beatus, sed ab ipso primordio creature a suo creatore apostatasse; ut illud quod Dominus ait, Ille homicida erat ab initio, et in ueritate non stetit , utrumque ab initio intefigamus, non solum quod homicida fuit, sed etiam quia in ueritate  non stetit. Et homicida quidem ab illo initio ex quo homo potuit occidi; non autem potuit occidi, antequam esset qui occideretur. Ab initio ergo homicida diabolus, quia ipse occidit hominem primum, ante quem nullus hominum fuit. In ueritate autem non stetit, et hoc ab initio ex quo ipse creatus est, qui staret si stare uoluisset.



CAPUT XuII.---An beatus fuerit diabolus ante peccatum.

22. Quomodo enim duxisse etiam uitam beatam inter beatos Angelos credi potest, qui futuri sui peccati atque supplicii, id est desertionis et ignis eterni, prescius non fuit? Si prescius non fuit, merito queritur cur non fuerit [1 1Kb] . Neque enim sancti Angeli eterne sue uite ac beatitudinis incerti sunt. Nam quomodo beati, si incerti? An dicemus hoc Deum diabolo reuelare noluisse, cum adhuc esset angelus bonus, uel quid facturus, uel quid passurus esset; ceteris uero hoc reuelasse quod essent in eternum in eius ueritate mansuri? Quod si ita est, ideo iam non equaliter beatus, imo iam nec plane beatus fuit, quandoquidem plane beati de sua beatitudine certi sunt, ut eam nullus perturbet metus. Quo autem malo merito ita discernebatur a ceteris, ut ei Deus nec ea que ad ipsum pertinerent, futura reuelaret? Numquid ille prius ultor, quam iste peccator? Absit: neque enim Deus damnat innocentes. An forte ex alio genere angelorum fuit, quibus Deus non dedit uel de seipsis prescientiam futurorum? qui quonam modo beati possint esse non uideo, quibus incerta est ipsa sua beatitudo. Nam et hoc quidam senserunt, non fuisse diabolum in illa sublimi natura Angelorum, que supercelestis est; sed in eorum qui aliquanto inferius in mundo facti sunt, et per sua officia distributi. Tales enim fortasse posset aliquid etiam illicitum delectare: quam tamen delectationem si peccare nollent, libero arbitrio cohiberent; sicut homo, maxime ille primus, qui peccati penam nondum habebat in membris, quandoquidem et ipsa a sanctis uiris Deo subditis per eius gratiam pietate superatur.



CAPUT XuIII.---Homo ante peccatum quomodo beatus fuerit.

23. Porro ista questio de beata uita, utrum eam quisquam iam habere dicendus sit, cui incertum est [2 1Kb] utrum secum permansura sit, an ei miseria quandoque succedat, potest et de ipso primo homine oriri. Nam si futuri sui peccati prescius erat diuineque uindicte, beatus esse unde poterat? Ergo erat in paradiso non beatus. Sed enim non erat futuri peccati sui prescius? Ergo per hanc ignorantiam aut eiusdem beatitudinis incertus; et quomodo iam uere beatus? aut falsa spe certus, non scientia; et quomodo non stultus?

24. Sed tamen hominis adhuc in corpore animali constituti, cui obedienter uiuenti dandum adhuc esset Angelorum consortium, et mutatio corporis ex animali in spirituale, possumus intelligere beatam uitam secundum quemdam modum, etiamsi non erat prescius  futuri sui peccati. Neque enim et illi prescii fuerunt, quibus Apostolus dicit, uos qui spirituales estis, instruite huiusmodi in spiritu lenitatis, intendens te ipsum, ne et tu tenteris ; non absurde tamen nec improbe dicimus, beatos iam fuisse hoc ipso quod spirituales essent, non corpore, sed iustitia fidei, spe gaudentes, in tribulatione patientes . Quanto magis ergo, et ampliore modo beatus erat homo in paradiso ante peccatum, quamuis incertus futuri sui casus, qui spe ita gaudebat propter premium future commutationis, ut nulla esset tribulatio cui tolerande patientia militaret? Quamuis enim non uana presumptione de incerto certus uelut stultus, sed spe non infidelis; antequam apprehenderet illam uitam, ubi certissimus ipsius eterne uite sue futurus esset, posset exsultare, quemadmodum scriptum est, cum tremore ; et hac exsultatione, multo abundantius in paradiso, quam sancti in his terris, beatus esse, modo quodam inferiore quam in illa uita eterna sanctorum supercelestiumque Angelorum, non tamen nullo.



CAPUT XIX.---Angelorum conditio.

25. Dicere autem de aliquibus angelis quod in suo quodam genere beati esse possint, future sue iniquitatis et damnationis, uel certe perpetue salutis incerti, quibus nec spes subesset quod aliquando et ipsi aliqua in melius mutatione certi de hac re futuri essent, uix ferenda presumptio est: nisi forte et hoc dicatur, ita creatos istos angelos mundanis ministeriis distributos sub aliis sublimioribus et beatioribus, ut pro recte gestis preposituris suis accipiant illam uitam beatam ac sublimiorem, de qua possint esse certissimi, cuius utique spe gaudentes possint non incongrue dici iam beati. Ex quorum numero si diabolus cecidit cum sociis iniquitatis sue, simile est hoc ei quod cadunt a iustitia fidei etiam homines, simili superbia preuaricati, uel seipsos seducentes, uel illi seductori consentientes.

26. Sed asserant hec duo genera bonorum Angelorum qui potuerint, unum supercelestium, in quibus nunquam fuit qui cadendo diabolus factus est; alterum autem mundanorum, in quibus fuit: mihi autem, fateor, unde hoc secundum Scripturas asseram, non interim occurrit; sed coarctatus questione illa, qua queritur utrum sui casus prescius, antequam caderet, fuerit, ne sue beatitudinis incertos esse uel aliquando fuisse Angelos dicerem, non sine causa putari posse dixi, diabolum ab ipso creature, hoc est ab ipso uel temporis uel sue conditionis initio cecidisse, nec aliquando in ueritate stetisse.



CAPUT XX.---Opinio de diabolo creato in malitia.

27. Unde nonnulli eum non in hanc malitiam libero uoluntatis arbitrio esse deflexum, sed in hac omnino creatum putant, quamuis a Domino Deo summo et uero naturarum omnium creatore: adhibentque testimonium de libro Iob, quoniam ibi scriptum est, cum de illo sermo esset, Hoc est initium figmenti Domini, quod fecit ut illudatur ab Angelis eius : cui sententie congruit quod in Psalmo  scriptum est, Draco hic quem finxisti ad illudendum ei ; nisi quod hic, quem finxisti, dixit; non autem sicut ibi, Hoc est initium figmenti Domini: tanquam in initio eum ita finxisset, ut malus, ut inuidus, ut seductor, ut omnino diabolus esset, non uoluntate deprauatus, sed ita creatus.



CAPUT XXI.---Refellitur hec opinio.

28. Hec opinio quomodo non sit aduersa ei, quod scriptum est, Fecit Deus omnia bona ualde [1 1Kb] , quamuis conentur ostendere; nec insulse etiam uel inerudite asseratur, non tantum conditione prima, sed etiam nunc deprauatis tot uoluntatibus, in summa tamen omnia que creata sunt, id est uniuersam omnino creaturam bonam esse ualde, non quod boni sint in ea mali, sed quod non efficiant malitia sua ut sub Dei administratoris imperio, uirtute, sapientia, decus et ordo uniuersitatis aliqua ex parte turpetur siue turbetur; cum suis quibusque uoluntatibus, etiam malis, tribuantur certi et congrui limites potestatum et pondera meritorum, ut etiam cum ipsis conuenienter iusteque ordinatis uniuersitas pulchra sit: tamen quia quilibet occurrit, et uerum est atque manifestum, iustitie ipsi esse contrarium ut nullo precedente merito, hoc ipsum in quoquam Deus damnet quod in eo ipse creauerit, certaque et euidens damnatio diaboli et angelorum eius ex Euangelio recitatur, ubi se dicturum Dominus prenuntiauit eis qui a sinistris sunt, Ite in ignem eternum, qui preparatus est diabolo et angelis eius ; nullo modo in eo naturam quam Deus creauit, sed malam propriam uoluntatem pena ignis eterni plectendam esse credendum est.



CAPUT XXII.---Opinionis eiusdem fundamenta conuelluntur.

29. Nec eius naturam esse significatam quod dictum est, Hoc est initium figmenti Domini, quod fecit ut illudatur ab Angelis eius: sed uel corpus erium, quod tali uoluntati congruenter aptauit; uel ipsam ordinationem, in qua eum fecit etiam nolentem utilem bonis; uel quod presciens eum propria uoluntate malum futurum, fecit eum tamen, non abstinens bonitatem suam in prebenda uita atque substantia future etiam noxie uoluntati [2 1Kb] , simul preuidens quanta de illo bona esset sua mirabili bonitate ac potestate facturus. Initium autem figmenti Domini dictus est, quod fecit ut illudatur ab Angelis eius, non quia ipsum primitus condidit, uel initio malum condidit; sed quia cum sciret eum ad hoc propria uoluntate malum futurum ut bonis noceret, creauit eum ad hoc ut de illo bonis ipse prodesset. Hoc est enim, ut illudatur ab Angelis eius; quoniam sic illuditur, cum sanctis prosunt tentationes eius, quibus eos deprauare conatur, ut malitia, in qua ipse esse uoluit, eo nolente sit utilis seruis Dei; quia hoc preuidens eum finxit. Ideo  initium ad illudendum, quia et mali homines uasa eiusdem diaboli, et tanquam capitis corpus, quos nichilominus Deus malos futuros preuidens, creauit tamen ad utilitatem sanctorum, similiter illuduntur, cum et ipsis nocere uolentibus, prestatur sanctis ex eorum comparatione cautela, et pia sub Deo humilitas et intelligentia gratie [1 1Kb] , et exercitatio ad tolerandos malos, et probatio ad diligendos inimicos. Sed ille est initium figmenti, quod sic illuditur, quia precedit istos et temporis antiquitate, et principatu malitie. Hoc autem illi Deus per sanctos Angelos facit, illo opere prouidentie, quo creatas naturas administrat, subdens uidelicet angelos malos Angelis bonis, ut malorum improbitas, non quantum nititur, sed quantum sinitur possit: nec tantum angelorum malorum, uerum et hominum, donec etiam ista iustitia, qua uiuitur ex fide , que nunc patienter in hominibus exercetur, conuertatur in iudicium , ut possint et ipsi non solum duodecim tribus Isrel , sed etiam angelos iudicare .



CAPUT XXIII.---Ut intelligendum est diabolum in ueritate nunquam stetisse.

30. Quod ergo putatur nunquam diabolus in ueritate stetisse, nunquam cum Angelis beatam duxisse uitam, sed ab ipso sue conditionis initio cecidisse, non sic accipiendum est, ut non propria uoluntate deprauatus, sed malus a bono Deo creatus putetur; alioquin non ab initio cecidisse diceretur: neque enim cecidit, si talis est factus. Sed factus continuo se a luce ueritatis auertit, superbia tumidus, et proprie potestatis delectatione corruptus: unde beate atque angelice uite dulcedinem non gustauit, quam non utique acceptam fastidiuit, sed nolendo accipere deseruit, et amisit. Proinde nec sui casus prescius esse potuit; quoniam sapientia pietatis est fructus. Ille autem continuo impius, consequenter et mente cecus, non ex eo quod acceperat cecidit, sed ex eo quod acciperet, si subdi uoluisset Deo: quod profecto quia noluit, et ab eo quod accepterus erat cecidit, et potestatem illius sub quo esse noluit, non euasit; factumque in illo est pondere meritorum, ut nec iustitie possit lumine delectari, nec ab eius sententia liberari.



CAPUT XXIu.---De corpore mystico diaboli intelligendum esse illud, Quomodo cecidit, etc.

31. Quod ergo per Isaiam prophetam in eum dicitur, Quomodo cecidit de celo Lucifer mane oriens? contritus est in terram, qui mittebat ad omnes gentes? Tu autem dixisti sensu tuo, In celum ascendam, super sidera celi ponam thronum meum, sedebo in monte excelso super montes excelsos qui sunt ad aquilonem, ascendam super nubes, ero similis Altissimo: nunc autem ad inferos descendes ; et cetera, que in figura regis uelut Babylonis in diabolum dicta intelliguntur, plura in eius corpus conueniunt, quod etiam de humano genere congregat; et in eos maxime qui ei per superbiam coherent, apostatando a mandatis  Dei. Sicut enim qui erat diabolus, homo dictus est, ut in Euangelio, Inimicus homo hoc fecit ; ita qui homo erat, diabolus dictus est, ut rursus in Euangelio, Nonne ego uos duodecim elegi, et unus ex uobis diabolus est ? Et sicut corpus Christi quod est Ecclesia, dicitur Christus, sicut illud est, uos Abrahe semen estis, cum paulo superius dixisset, Abrahe dicte sunt promissiones et semini eius: non dicit, Et seminibus, tanquam in multis; sed tanquam in uno, Et semini tuo, quod est Christus ; et iterum, Sicut enim corpus unum est, et membra habet multa, omnia autem membra corporis cum sint multa, unum est corpus; ita et Christus : eo modo etiam corpus diaboli, cui caput est diabolus, id est ipsa impiorum multitudo, maximeque eorum qui a Christo uel de Ecclesia sicut de celo decidunt, dicitur diabolus, et in ipsum corpus figurate multa dicuntur, que non tam capiti quam corpori membrisque conueniant. Itaque Lucifer qui mane oriebatur et cecidit, potest intelligi apostatarum genus uel a Christo uel ab Ecclesia; quod ita conuertitur ad tenebras amissa luce, quam portabat, quemadmodum qui conuertuntur ad Deum, a tenebris ad lucem transeunt, id est, qui fuerunt tenebre lux fiunt.



CAPUT XXu.---De eodem corpore diaboli dictum esse illud, Tu es signaculum, etc. Paradisus Ecclesia.

32. Item in figura principis Tyri per Ezechielem prophetam in diabolum dicta intelliguntur, Tu es signaculum similitudinis et corona decoris; in deliciis paradisi Dei fuisti, omni lapide pretioso ornatus es ; et cetera, que non tam in ipsum principem spiritum nequitie, quam in corpus eius dicta conueniunt. Paradisus enim dicta est Ecclesia, sicut legitur in Cantico canticorum, Hortus conclusus, fons signatus, puteus aque uiue, paradisus cum fructu pomorum . Inde ceciderunt uel aperta et corporali separatione omnes heretici; uel occulta et spirituali, quamuis in ea corporaliter esse uideantur, omnes conuersi ad uomitum suum, cum post remissionem omnium peccatorum paululum ambulassent in uia iustitie, in quibus facta sunt posteriora deteriora prioribus, et quibus expediebat non cognoscere uiam iustitie, quam cognoscentibus retrorsum reflecti a tradito sibi sancto mandato . Hanc pessimam generationem Dominus describit, cum dicit spiritum nequam exire ab homine, et cum aliis septem redire, et in domo quam mundatam iam inuenerat, inhabitare, ut sint nouissima hominis illius peiora prioribus . Tali enim generi hominum, quod iam factum est corpus diaboli, possunt hec uerba congruere, A die qua creatus es tu cum cherub, id est cum sede Dei, que interpretatur, Multiplicata scientia, et posuit te in monte sancto Dei, hoc est in Ecclesia; unde est, Et exaudiuit me de monte sancto suo . Fuisti in medio lapidum flammeorum, id est sanctorum spiritu feruentium, lapidum uiuorum: ambulasti sine uitio tu in diebus tuis, ex quo die creatus es tu donec inuenta sunt delicta tua in te .  Possunt diligentius ista tractari, ut fortassis ostendatur non solum et hunc intellectum esse in his uerbis posse, sed omnino alium esse non posse.



CAPUT XXuI.---Conclusio de diaboli conditione et lapsu.

33. uerum quia longum est, et alium sermonem exigit eidem tantum questioni deputatum; nunc sufficiat ista complexio, aut ab initio conditionis sue diabolum a beatitudine, quam si uoluisset percepturus fuerat, impia superbia cecidisse, aut alios esse angelos inferioris ministerii in hoc mundo, inter quos secundum eorum quamdam non presciam beatitudinem uixerat, et a quorum societate cum sibi subditis angelis suis tanquam archangelus cecidit per superbam impietatem; si hoc ullo modo asseri potest, quod mirum si potest [1 1Kb] : aut certe rationem requirendam, quemadmodum omnes sancti Angeli, si inter illos aliquando pariter beatus cum suis angelis diabolus uixit, nondum habuerint etiam ipsi certam prescientiam perpetue felicitatis sue, sed eam post casum eius acceperint; aut quo merito ante suum peccatum diabolus cum sociis suis a ceteris Angelis discretus fuerit, ut ipse sui casus futuri esset ignarus, illi autem certi permansionis sue: dum tamen et peccatores angelos minime dubitemus detrusos tanquam in carcerem caliginis huius erie circa terras, secundum apostolicam fidem, in iudicio puniendos seruari ; et in illa superna beatitudine sanctorum Angelorum non esse incertam uitam eternam, nec nobis secundum Dei misericordiam et gratiam et fidelissimam pollicitationem incertam futuram, cum fuerimus eis post resurrectionem et istorum mutationem corporum copulati. Ad hanc enim spem uiuimus, et eius promissionis gratia recreamur. Quidquid autem etiam de diabolo dici potest, cur eum Deus creauerit, cum talem presciret futurum, et cur omnipotens eius uoluntatem non conuertat in bonum, secundum ea que disseruimus cum de malis hominibus similiter quereremus, siue intelligatur, siue credatur, siue quid melius inueniri potest, inueniatur.



CAPUT XXuII.---De tentatione diaboli per serpentem.

34. Ab illo ergo cuius super omnia que creauit, summa potestas est, per Angelos sanctos a quibus illuditur diabolus, cum et de ipsius maleuolentia consulitur [2 1Kb] Ecclesie Dei, non est permissus tentare feminam nisi per serpentem, nec uirum nisi per feminam: sed in serpente ipse locutus est, utens eo uelut organo, mouensque eius naturam eo modo quo mouere ille, et moueri illa potuit, ad exprimendos uerborum sonos et signa corporalia, per que mulier suadentis intelligeret uoluntatem. In ipsa uero muliere, quia illa rationalis creatura erat, que motu suo posset uti ad uerba facienda, non ipse locutus est, sed eius operatio atque persuasio; quamuis occulto instinctu adiuuaret interius, quod exterius egerat per serpentem. Quod quidem si  solo instinctu occultius ageret, sicut egit in Iuda ut traderet Christum , posset efficere in anima superbo amore sue potestatis inducta: sed, sicut iam dixi, tentandi uoluntatem habet diabolus, in potestate autem nec ut faciat habet, nec quo modo faciat. Quia permissus est ergo, tentauit; et quomodo permissus est, ita tentauit: cui autem generi hominum prodesset quod faciebat, neque sciebat, neque uolebat, et eo ipso illudebatur ab Angelis.



CAPUT XXuIII.---An serpens uerba prolata intellexerit.

35. Non itaque serpens uerborum sonos intelligebat, qui ex illo fiebant ad mulierem. Neque enim conuersa credenda est anima eius in naturam rationalem; quandoquidem nec ipsi homines, quorum rationalis natura est, cum demon in eis loquitur ea passione cui exorcista requiritur, sciunt quid loquantur; quanto minus ille intelligeret uerborum sonos, quos per eum et ex eo diabolus illo modo faciebat, qui hominem loquentem non intelligeret, si eum a diabolica passione immunis audiret? Nam et quod putantur audire et intelligere serpentes uerba Marsorum, ut eis incantantibus prosiliant plerumque de latebris, etiam illic diabolica uis operatur, ad cognoscendam ubique prouidentiam, quam rem cui rei naturali ordine subiiciat, et quid etiam uoluntatibus malis sapientissima potestate permittat, ut hoc magis habeat usus, serpentes moueri carminibus hominum, quam ullum aliud genus animantium. Etiam hec enim non parua testatio est, naturam primitus humanam serpentis seductam esse colloquio. Gaudent enim demones hanc sibi potestatem dari, ut ad incantationem hominum serpentes moueant, ut quolibet modo fallant quos possunt. Hoc autem permittuntur ad primi facti memoriam commendandam, quod sit eis quedam cum hoc genere familiaritas. Porro ipsum primum factum ad hoc permissum est, ut per naturam serpentis significaretur generi hominum, cui erudiendo hec gesta conscribi oportebat, omnis diabolice tentationis similitudo: quod apparebit, cum in serpentem proferri ceperit diuina sententia.



CAPUT XXIX.---Serpens cur dictus prudentissimus.

36. Proinde prudentissimus omnium bestiarum, hoc est, astutissimus, ita dictus est serpens propter astutiam diaboli, que in illo et de illo agebat dolum; quemadmodum dicitur prudens uel astuta lingua, quam prudens uel astutus mouet ad aliquid prudenter astuteque suadendum. Non enim est hec uis seu uirtus membri corporalis quod uocatur lingua, sed utique mentis que utitur ea. Ita etiam dictus est stilus mendax scribarum: neque enim esse mendacem pertinet, nisi ad uiuentem atque sentientem; sed stilus mendax dictus est, quod per eum mendax mendaciter operetur; quemadmodum si et iste serpens mendax diceretur, quod eo diabolus tanquam stilo mendaciter uteretur.

37. Hoc ideo commendandum putaui, ne quisquam existimans animantia rationis expertia humanum habere intellectum, uel in animal rationale repente mutari,  seducatur in illam opinionem ridiculam et noxiam reuolutionis animarum uel hominum in bestias, uel in homines bestiarum. Sic ergo locutus est serpens homini, sicut asina in qua sedebat Balaam, locuta est homini , nisi quod illud fuit opus diabolicum, hoc angelicum. Habent enim quedam boni et mali angeli opera similia, sicut Moyses et magi Pharaonis . uerum in his etiam boni Angeli potentiores sunt, nec mali angeli etiam talium operum quidquam possunt, nisi quod per bonos Angelos permiserit Deus, ut retribuatur unicuique secundum cor eius, uel secundum gratiam Dei; utrumque iuste ac benigne per altitudinem diuitiarum sapientie Dei .



CAPUT XXX.---Colloquium serpentis cum muliere.

38. Dixit ergo serpens mulieri, Quid, quia dixit Deus, Non edetis ab omni ligno paradisi? Et dixit mulier serpenti, A fructu ligni quod est in paradiso edemus: de fructu autem ligni, quod est in medio paradisi, dixit Deus, Non edetis ex eo, neque tangetis illud, ne moriamini. Ideo prius interrogauit serpens, et respondit hoc mulier, ut preuaricatio esset inexcusabilis, neque ullo modo dici posset, id quod preceperat Deus oblitam fuisse mulierem. Quanquam et obliuio precepti, maxime unius et tam necessarii, ad maximam culpam damnabilis negligentie pertineret: uerumtamen euidentior eius transgressio est, cum memoria retinetur, et tanquam in illo Deus assistens presensque contemuitur. Unde necessarium fuit, cum in Psalmo diceretur, Et memoria retinentibus mandata eius, addere, ut faciant ea . Multi enim retinent memoria, ut contemnant ea, preuaricationis maiore peccato, ubi obliuionis nulla est excusatio.

39. Dixit ergo serpens mulieri, Non morte moriemini. Sciebat enim Deus, quoniam quo die manducaueritis de eo, adaperientur uobis oculi, et eritis sicut dii, cognoscentes bonum et malum. Quando his uerbis crederet mulier a bona atque utili re diuinitus se fuisse prohibitos, nisi iam inesset menti amor ille proprie potestatis, et quedam de se superba presumptio, que per illam tentationem fuerat conuincenda et humilianda? Denique uerbis non contenta serpentis considerauit lignum, uiditque bonum ad escam, et decorum ad aspectum, et non credens posse inde se mori, arbitror quod putauerit Deum alicuius significationis causa dixisse, Si manducaueritis, morte moriemini: atque ideo sumpsit de fructu eius, et manducauit, et dedit etiam uiro suo secum; fortassis etiam cum uerbo suasorio, quod Scriptura tacens intelligendum relinquit. An forte nec suaderi iam opus erat uiro, quando illam eo cibo mortuam non esse cernebat?



CAPUT XXXI.---Ad quid aperti oculi Adami et Eue.

40. Ergo ederunt, et aperti sunt oculi amborum. Quo [1 1Kb] , nisi ad inuicem concupiscendum, ad peccati penam carnis ipsius morte conceptam; ut iam esset corpus non animale tantum, quod poterat, si obedientiam conseruarent, in meliorem spiritualemque habitum sine morte mutari, sed iam corpus mortis, in quo lex  in membris repugnaret legi mentis ? Neque enim clausis oculis facti erant, et in paradiso deliciarum ceci palpantesque oberrabant, ut uetitum lignum etiam nescientes attingerent, palpantesque fructus prohibitos ignorando decerperent. Quomodo autem animalia et uolatilia adducta sunt ad Adam, ut uideret quid ea uocaret, si non uidebat? et quomodo ipsa mulier ad uirum adducta est, quando facta est, ut de illa quam non uidebat diceret, Hoc nunc os de ossibus meis, et caro de carne mea, etc. ? Postremo, quomodo uidit mulier quia bonum est lignum in escam, et quia placet oculis ad uidendum, et decorum est cognoscere, si eorum clausi erant oculi?

41. Nec tamen ideo propter unius uerbi translationem totum figurate accipiendum est. uiderit enim quemadmodum dixerit serpens, Aperientur uobis oculi. Hoc enim eum scriptor libri dixisse narrauit; in qua uero significatione uel sententia dixerit, lectori considerare permisit. Hoc autem quod scriptum est, Et aperti sunt oculi eorum, et cognouerunt quia nudi erant, ita scriptum est, quemadmodum omnia que gesta narrantur; nec tamen ideo in allegoricam narrationem nos debent ducere. Neque enim et euangelista narrator dicta cuiusquam figurata ex eius persona inserebat, ac non ex persona sua que fuerant gesta narrabat, cum diceret de illis duobus, quorum unus erat Cleophas, quod cum fregisset eis Dominus panem, aperti sunt oculi eorum, et cognouerunt eum, quem per uiam non cognouerant ; non utique clausis oculis ambulantes, sed eum cognoscere non ualentibus. Sicut ergo ibi, sic nec isto loco narratio figurata est, quamuis translato uerbo Scriptura usa sit, ut apertos diceret oculos, qui et antea patebant: apertos utique ad aliquid intuendum et cogitandum, quod antea nunquam aduerterant. Ubi enim ad transgrediendum preceptum audax curiositas mota est, auida experiri latentia, quidnam tacto uetito sequeretur, et noxia libertate habenas prohibitionis rumpere delectata, probabilius existimans non esse mortem, quam timuerant, secuturam: tale quippe pomum credendum est fuisse in illa arbore, cuius generis poma iam in aliis arboribus innoxia senserant; unde magis crediderunt Deum posse peccantibus facile ignoscere, quam patienter tulerunt [1 1Kb] non cognoscere quidnam esset, uel cur eos inde cibum sumere uetuisset: mox ut ergo preceptum transgressi sunt, intrinsecus gratia deserente omnino nudati, quam typho quodam et superbo amore sue potestatis offenderant, in sua membra oculos iniecerunt, eaque motu eo quem non nouerant, concupiuerunt. Ad hoc ergo aperti sunt oculi, ad quod antea non patebant, quamuis ad alia paterent.



CAPUT XXXII.---Mortalitatis et libidinis origo. Ficulnea succinctoria.

42. Hec mors ea die accidit, qua factum est quod Deus uetuit. Amisso quippe statu mirabili, corpus  ipsum cui status etiam de ligno uite uirtute mystica prebebatur, per quem nec morbo tentari, nec mutari etate potuissent, ut hoc in eorum carne, quamuis adhuc animali et in melius postea commutanda, iam tamen significaretur per escam ligni uite, quod ex ipso spirituali alimento sapientie, cuius sacramentum illud lignum erat, fit in Angelis per eternitatis participationem, ut in deterius non mutentur: hoc ergo amisso statu, corpus eorum duxit morbidam et mortiferam qualitatem, que inest etiam pecorum carni, ac per hoc etiam eumdem motum quo fit in pecoribus concumbendi appetitus, ut succedant nascentia morientibus: sed tamen etiam in ipsa iam pena sue generositatis index anima [1 1Kb] rationalis bestialem motum in membris sue carnis erubuit, eique incussit pudorem, non solum quia hoc ibi sentiebat, ubi nunquam antea tale aliquid senserat, uerum etiam quod ille pudendus motus de precepti transgressione ueniebat. Ibi enim sensit, qua prius gratia uestiretur, quando in sua nuditate nichil indecens patiebatur. Ibi completum est, Domine, in uoluntate tua prestitisti decori meo uirtutem; auertisti autem faciem tuam [2 1Kb] , et factus sum conturbatus . Denique illa conturbatione ad folia ficulnea cucurrerunt, succinctoria consuerunt, et quia glorianda deseruerant, pudenda texerunt. Nec arbitror eos cogitasse aliquid in illis foliis, quod talibus congrueret contegi iam membra prurientia; sed occulto instinctu ad hoc illa conturbatione compulsi sunt, ut etiam talis pene sue significatio a nescientibus fieret, que peccatorem facta conuinceret, et doceret scripta lectorem [3 1Kb] .



CAPUT XXXIII. uox Dei ambulantis in paradiso.

43. Et audierunt uocem Domini Dei ambulantis in paradiso ad uesperam. Ea quippe hora tales iam conuenerat uisitare, qui defecerant a luce ueritatis. Fortassis enim aliis intrinsecus uel effabilibus uel ineffabilibus modis Deus cum illis antea loquebatur, sicut etiam cum Angelis loquitur ipsa incommutabili ueritate illustrans mentes eorum, ubi est intellectus nosse simul quecumque etiam per tempora non fiunt simul. Forte, inquam, sic cum eis loquebatur, etsi non tanta participatione diuine sapientie, quantam capiunt Angeli; tamen pro humano modulo, quantumlibet minus, sed ipso genere uisitationis et locutionis; fortassis etiam illo qui fit per creaturam, siue in ecstasi spiritus corporalibus imaginibus, siue ipsis sensibus corporis aliqua specie presentata uel ad uidendum, uel ad audiendum, sicut in Angelis suis solet uideri Deus uel sonare per nubem. Nunc tamen quod audierunt uocem Dei ambulantis in paradiso ad uesperam, nonnisi per creaturam uisibiliter factum est, ne substantia illa inuisibilis et ubique tota, que Patris et Filii est et Spiritus sancti, corporalibus eorum sensibus locali et temporali motu apparuisse credatur.

44. Et absconderunt se Adam et mulier eius a facie  Domini in medio ligno quod est in paradiso. Cum Deus auertit intrinsecus faciem suam, et fit homo conturbatus; non miremur hec fieri, que similia sunt dementie, per nimium pudorem ac timorem; illo quoque occulto instinctu non quiescente, ut ea nescientes facerent, que aliquid significarent, quandoque scituris posteris, propter quos ista conscripta sunt.



CAPUT XXXIu.---Adam ob nuditatem sese abscondens interrogatur a Deo.

45. Et uocauit Dominus Deus Adam, et dixit illi, Ubi es? Increpantis uox est, non ignorantis. Et hoc sane ad aliquam pertinet significationem, quod sicut preceptum uiro datum est, per quem perueniret ad feminam, ita uir prior interrogatur. Preceptum enim a Domino per uirum usque ad feminam: peccatum autem a diabolo per feminam usque ad uirum. Hec mysticis significationibus plena sunt, non id agentibus in quibus facta sunt, sed de his id agente potentissima sapientia Dei. Non autem nunc significata reseramus, sed gesta defendimus.

46. Respondit ergo Adam: uocem tuam audiui in paradiso, et timui, quia nudus sum, et abscondi me. Satis probabile est, solere Deum per creaturam tali actioni congruam in forma humana primis illis hominibus apparere: quos tamen nunquam permisit aduertere nuditatem suam, eorum intentionem in superna sustollens, nisi cum post peccatum pudendum in membris motum penali membrorum lege sensissent. Sic ergo affecti sunt, ut solent affici homines sub oculis hominum; et talis affectio de peccati pena erat, eum latere uelle quem latere nichil potest, et ab eo carnem occultare, qui cordis inspector est. Sed quid mirum si superbi [1 1Kb] uolentes esse sicut dii, euanuerunt in cogitationibus suis, et obscuratum est insipiens cor eorum? Se quippe dixerunt esse sapientes in abundantia sua, et illo auertente faciem, stulti facti sunt . Quod enim iam ipsos pudebat erga seipsos, unde sibi et succinctoria fecerant, multo uehementius ab illo etiam sic succincti uideri uerebantur, qui tanquam familiari temperamento ad eos uidendos per creaturam uisibilem uelut humanos oculos afferebat. Si enim propterea sic apparebat, ut homines tanquam cum homine loquerentur, quemadmodum Abraham ad quercum Mambre , illa ipsa prope amicitia pudore onerabat post peccatum, que fiduciam dabat ante peccatum; nec iam illam nuditatem audebant ostendere talibus oculis, que displicebat et suis.



CAPUT XXXu.---Excusationes Adami et Eue.

47. Dominus ergo uolens iam peccatores more iustitie interrogatos punire amplius quam erat illa pena, de qua iam cogebantur erubescere: Quis nuntiauit, inquit, tibi quia nudus es, nisi a ligno quod preceperam tibi tantum ne ex eo manducares, ab eo edisti? Hinc enim mors concepta, propter Dei sententiam, qui sic fuerat comminatus, fecit aduerti concupiscentialiter membra ubi dicti sunt aperti oculi, et secutum  est quod puderet. Et dixit Adam, Mulier quam dedisti mecum, hec mihi dedit a ligno, et edi. Eia superbia! numquid dixit, Peccaui [1 1Kb] ? Habet confusionis deformitatem, et non habet confessionis humilitatem. Ad hoc ista conscripta sunt, quia et ipse interrogationes nimirum ad hoc facte sunt, ut et ueraciter et utiliter scriberentur; quia si mendaciter, non utique utiliter: ut aduertamus, quo morbo superbie laborent homines hodie, nonnisi in Creatorem conantes referre si quid egerint mali, cum sibi uelint tribui si quid egerint boni. Mulier, inquit, quam dedisti mecum, id est quam dedisti ut esset mecum, hec mihi dedit a ligno, et edi: quasi ad hoc data sit, ut non ipsa potius obediret uiro, et ambo Deo.

48. Et dixit Dominus Deus mulieri, Quid hoc fecisti? Et dixit mulier, Serpens seduxit me, et manducaui. Nec ista confitetur peccatum, sed in alterum refert, impari sexu, pari fastu. Ex his tamen natus est, nec eos imitatus est, sed plane pluribus malis exercitatus, qui dixit, et dicet usque ad terminum seculi: Ego dixi, Domine, miserere mei; sana animam meam, quia peccaui tibi . Quanto melius sic et isti? Sed adhuc ceruices peccatorum non conciderat Dominus . Restabant labores, dolores mortis, et omnis contritio seculi, et gratia Dei qua tempore opportuno subuenit hominibus, quos afflictos docuit non de seipsis debere presumere. Serpens, inquit, seduxit me, et manducaui: quasi cuiusquam suasio precepto Dei debuerit anteponi.



CAPUT XXXuI.---Maledictio serpentis.

49. Et dixit Dominus Deus serpenti, Quia fecisti tu hoc, maledictus tu ab omnibus pecoribus, et ab omnibus bestiis que sunt super terram. Super pectus tuum et uentrem tuum ambulabis, et terram edes omnes dies uite tue. Et inimicitias ponam inter te et mulierem, et inter semen tuum et semen illius. Ipsa tibi seruabit caput, et tu seruabis eius calcaneum. Tota ista sententia figurata est, nec aliud debet ei scriptoris fides narrationisque ueritas, nisi ne illam dictam fuisse dubitemus. Quod enim positum est, Et dixit Dominus Deus serpenti, uerba sola scribentis sunt; hec [2 1Kb] exigenda sunt per proprietatem. Hoc ergo uerum est, dictum est serpenti. Iam cetera uerba Dei sunt, que libero lectoris intellectui relinquuntur utrum proprie an figurate accipi debeant, sicut in exordio uoluminis huius nostri prelocuti sumus. Proinde quod serpens, cur hoc fecerit non est interrogatus, potest uideri quod non ipse utique id in sua natura et uoluntate fecerat; sed diabolus de illo et per illum et in illo fuerat operatus, qui iam ex peccato impietatis ac superbie sue igni destinatus fuerat sempiterno. Nunc ergo quod serpenti dicitur, et ad eum qui per serpentem operatus est utique refertur, procul dubio figuratum est: nam in his uerbis tentator ille describitur, qualis generi humano futurus esset; quod genus humanum propagari tunc cepit, quando hec in diabolum est tanquam  in serpentem prolata sententia. Hec itaque uerba quomodo figuris expositis accipienda sint, et in illis duobus aduersus Manicheos editis libris de Genesi, quantum potuimus disseruimus, et si quid diligentius et congruentius alias potuerimus, Deus aderit ut efficiamus: nunc tamen nostra intentio in aliud quam suscepimus, nullo exigente auertenda est.



CAPUT XXXuII.---Pena mulieris.

50. Et mulieri dixit, Multiplicans multiplicabo tristitias tuas et gemitum tuum: in tristitiis paries filios, et ad uirum tuum conuersio tua, et ipse tui dominabitur. Hec quoque in mulierem Dei uerba, figurate ac prophetice multo commodius intelliguntur: uerumtamen quia nondum pepererat femina, nec dolor et gemitus parientis nisi ex corpore mortis est, que illa precepti transgressione concepta est, animalibus quidem etiam tunc membris, sed si homo non peccasset, non utique morituris, et alio quodam statu feliciore uicturis, donec post uitam bene gestam in melius mutari mererentur, sicut iam supra pluribus locis insinuauimus, refertur hec pena et ad proprietatem littere; nisi quia id quod dictum est, Et ad uirum tuum conuersio tua, et ipse dominabitur tui, uidendum est quemadmodum proprie possit accipi. Neque enim et ante peccatum, aliter factam fuisse decet credere mulierem, nisi ut uir ei dominaretur, et ad eum ipsa seruiendo cenuerteretur. Sed recte accipi potest hanc seruitutem significatam, que cuiusdam conditionis est potius quam dilectionis, ut etiam ipsa talis seruitus, qua homines hominibus postea esse serui ceperunt, de pena peccati reperiatur exorta. Dixit quidem Apostolus, Per caritatem seruite inuicem ; sed nequaquam diceret, Inuicem dominamini. Possunt itaque coniuges per caritatem seruire inuicem; sed mulierem non permittit Apostolus dominari in uirum . Hoc enim uiro potius Dei sententia detulit, et maritum habere dominum meruit mulieris non natura, sed culpa: quod tamen nisi seruetur, deprauabitur amplius natura, et augebitur culpa.



CAPUT XXXuIII.---Pena Adami et nomen mulieri impositum.

51. Dixit ergo et ad uirum eius: Quia audisti uocem mulieris tue, et edisti de ligno, de quo preceperam tibi de eo solo non edere; maledicta terra in operibus tuis: in tristitiis edes illam omnes dies uite tue; spinas et tribulos edet tibi, et edes fenum agri. In sudore faciei tue edes panem tuum, donec conuertaris in terram, ex qua sumptus es; quia terra es, et in terram ibis. Hos esse in terra labores humani generis, quis ignorat? Et quia non essent, si felicitas que in paradiso fuerat, teneretur, non est utique dubitandum; ac per hoc etiam proprie uerba hec primitus accipere ne pigeat. Seruanda tamen est et exspectanda significatio prophetie, quam maxime hic intuetur Dei loquentis intentio. Neque enim frustra et ipse Adam miro quodam instinctu tunc uocauit nomen mulieris sue uitam; subiiciens etiam, quoniam ista est mater omnium uiuentium. Nam et hec non scriptoris narrantis uel affirmantis, sed  ipsius primi hominis uerba intelligenda sunt, ut diceret, quoniam hec est mater omnium uiuentium, tanquam nominis a se impositi causam inferens, cur eam uocauerit, uitam.



CAPUT XXXIX.---Tunice pellicee. Exprobratio superbie.

52. Et fecit Dominus Deus Ade et mulieri eius tunicas pelliceas, et induit eos. Et hoc significationis gratia factum est, sed tamen factum; sicut illa que significationis gratia dicta sunt, sed tamen dicta sunt. Hoc enim, quod sepe dixi, nec me sepius piget dicere, a narratore rerum proprie gestarum exigendum est, ut ea narret facta esse que facta sunt, et dicta esse que dicta sunt. Sicut autem in factis queritur quid factum sit, et quid significet; ita in uerbis et quid dictum sit, et quid significet. Siue enim figurate, siue proprie dictum sit, quod dictum esse narratur, dictum tamen esse non debet putari figuratum.

53. Et dixit Deus, Ecce Adam factus est tanquam unus ex nobis in cognoscendo bonum et malum. Quoniam hoc, per quodlibet et quomodolibet dictum sit, Deus tamen dixit, non aliter intelligendum est quod ait, unus ex nobis, nisi propter Trinitatem numerus pluralis accipiatur; sicut dictum erat, Faciamus hominem ; sicut etiam Dominus de se et de Patre, ueniemus ad eum, et mansionem apud eum faciemus . Replicatum est igitur in caput superbi, quo exitu concupiuerit quod a serpente suggestum est, Eritis sicut dii: Ecce, inquit, Adam factus est tanquam unus ex nobis. uerba enim sunt hec Dei, non tam huic insultantis, quam ceteros ne ita superbiant deterrentis, propter quos ista conscripta sunt. Factus est, inquit, tanquam unus ex nobis in cognoscendo bonum et malum. Quid aliud intelligendum, nisi exemplum timoris incutiendi esse propositum, quod non solum non fuerit factus qualis fieri uoluit, sed nec illud quod factus fuerat, conseruauit?



CAPUT XL.---Expulsio e paradiso. Excommunicatio.

54. Et nunc, inquit Deus, ne aliquando extendat manum, et sumat de ligno uite, et edat, et uiuat in eternum. Et dimisit illum Dominus Deus de paradiso uoluptatis operari terram, ex qua sumptus est. Superiora uerba Dei sunt; hoc autem factum propter ipsa uerba secutum est. Alienatus enim a uita, non solum quam fuerat, si preceptum seruasset, cum Angelis accepturus, sed ab illa etiam quam ducebat in paradiso, felici quodam corporis statu, separari utique debuit a ligno uite: siue quod ex ipso illi subsisteret felix ille ipse status corporis, ex re uisibili, uirtute inuisibili, siue quod in eo esset et sacramentum uisibile inuisibilis sapientie; alienandus inde utique fuerat, uel iam moriturus, uel etiam tanquam excommunicatus: sicut etiam in hoc paradiso, id est Ecclesia, solent a Sacramentis altaris uisibilibus homines disciplina ecclesiastica remoueri.

55. Et eiecit Adam, et collocauit eum contra paradisum uoluptatis. Et hoc significandi gratia factum est, sed tamen factum, ut contra paradisum, quo beata  uita etiam spiritualiter significabatur, habitaret peccator utique in miseria. Et ordinauit Cherubim, et flammeam rompheam que uertitur, custodire uiam ligni uite. Hoc per celestes utique potestates etiam in paradiso uisibili factum esse credendum est, ut per angelicum ministerium esset illic ignea quedam custodia: non tamen frustra factum esse, nisi quia significat aliquid etiam de paradiso spirituali, non est utique dubitandum.



CAPUT XLI.---Opiniones de hominis peccato, quale fuerit.

56. Non autem ignoro quibusdam esse uisum, festinatione preuertisse illos homines appetitum scientie boni et mali, et immaturo tempore percipere uoluisse quod eis dilatum opportunius seruabatur; idque egisse tentatorem, ut preoccupando [1 1Kb] quod nondum talibus congruebat, offenderent Deum, et ab eius rei utilitate alienarentur exclusi atque damnati, ad quam si suo tempore, sicut Deus uolebat, accederent, possent ea salubriter perfrui. Hoc, si forte lignum illud non ad proprietatem ut uerum lignum et uera poma eius, sed ad figuram uelint accipere, habeat exitum aliquem recte fidei ueritatique probabilem.

57. uisum est et quibusdam, duos illos primos homines nuptias suas fuisse furatos, et ante mixtos esse concubitu, quam eos qui creauerat copulasset; quam rem nomine ligni fuisse significatam, unde prohibiti erant, donec opportuno tempore iungerentur. Quasi uero in ea etate facti esse credendi sint, ut exspectanda esset maturitas pubertatis; aut non illud tunc legitimum esset, cum primum fieri potuisset, cum autem non potuisset, non utique fieret: nisi forte sponsa erat a patre tradenda, et exspectanda erat uotorum solemnitas, et conuiuii celebritas, et dotis estimatio, et conscriptio tabularum. Ridiculum istud est; preter quod a rerum gestarum proprietate discedit, quam suscepimus asserendam, et quantum Deus donare uoluit asseruimus.



CAPUT XLII.---An Adam crediderit serpenti, quaue ratione ad peccandum inductus sit.

58. Illud magis mouet, si iam spiritualis erat Adam, quamuis mente, non corpore, quomodo credere potuerit quod per serpentem dictum est, ideo Deum prohibuisse ne fructu ligni illius uescerentur, quia sciebat eos, si fecissent, futuros ut deos propter dignoscentiam boni et mali, tanquam hoc tantum bonum creature sue Creator inuiderit: hoc mirum si homo spirituali mente preditus credere potuisset. An quia hoc credere ipse non posset, propterea mulier addita est [2 1Kb] , que parui intellectus esset, et adhuc fortasse secundum sensum carnis, non secundum spiritum mentis uiueret, et hoc est quod ei Apostolus non tribuit imaginem Dei? Sic enim ait: uir quidem non debet uelare caput, cum sit imago et gloria Dei; mulier autem gloria uiri est . Non quod mens femine  eamdem imaginem capere non possit, cum in illa gratia nos dicat nec masculum esse nec feminam ; sed quod fortassis illa hoc nondum perceperat quod fit in agnitione Dei, et uiro regente ac dispensante paulatim fuerat perceptura. Neque enim frustra est illud quod Apostolus ait, Adam enim primus formatus est, deinde Eua: et Adam non est seductus, mulier autem seducta in preuaricatione [1 1Kb] facta est ; id est, ut per illam etiam uir preuaricaretur. Nam et ipsum dicit preuaricatorem, ubi ait: In similitudinem preuaricationis Ade, qui est forma futuri . Seductum tamen negat. Nam et interrogatus non ait, Mulier quam dedisti mecum, seduxit me, et manducaui; sed, ipsa mihi, inquit, dedit a ligno, et manducaui. Illa uero, Serpens, inquit, seduxit me.

59. Ita Salomon uir tante sapientie, numquidnam credendum est quod in simulacrorum cultu credidit esse aliquid utilitatis? Sed mulierum amori ad hoc malum trahenti resistere non eualuit, faciens quod sciebat non esse faciendum, ne suas, quibus deperibat atque diffluebat, mortiferas delicias contristaret . Ita et Adam, posteaquam de ligno prohibito seducta mulier manducauit, eique dedit ut simul ederent, noluit eam contristare, quam credebat  posse sine suo solatio contabescere, si ab eius alienaretur animo, et omnino illa interire discordia. Non quidem carnis uictus concupiscentia, quam nondum senserat in resistente lege membrorum legi mentis sue; sed amicali quadam beneuolentia, qua plerumque fit ut offendatur Deus, ne homo ex amico fiat inimicus: quod eum facere non debuisse, diuine sententie iustus exitus indicauit.

60. Ergo alio modo quodam etiam ipse deceptus est; sed dolo illo serpentino, quo mulier seducta est, nullo modo illum arbitror potuisse seduci in illo modo quo illa potuit. Hanc autem proprie seductionem appellauit Apostolus, qua id quod suadebatur, cum falsum esset, uerum putatum est; id est, quod Deus ideo lignum illud tangere prohibuerit, quod sciebat eos, si tetigissent, uelut deos futuros, tanquam eis diuinitatem inuideret, qui eos homines fecerat. Sed etiam si uirum propter aliquam mentis elationem, que Deum internorum scrutatorem latere non poterat, sollicitauit aliqua experiendi cupiditas, cum mulierem uideret accepta illa esca non esse mortuam, secundum ea que superius tractauimus; non tamen eum arbitror, si iam spirituali mente preditus erat, ullo modo credere potuisse quod eos Deus ab esca illius ligni inuidendo uetuisset. Sed quid plura? Persuasum est illud peccatum sicut persuaderi talibus posset: conscriptum est autem sicut legi ab omnibus oporteret, etsi a paucis hec intelligerentur sicut oporteret.



LIBER DUODECIMUS. In quo de paradiso et tertio celo quo raptus est Paulus, deque multiplici uisionum genere disputatur.



CAPUT PRIMUM.---De paradiso locus Apostoli examinandus.

1. Ab exordio Scripture sancte, que inscribitur Genesis, donec homo primus de paradiso dimissus est, undecim libris siue asserendo atque defendendo que certa nobis sunt, siue inquirendo [1 1Kb] et ambigendo de incertis, que potuimus, et sicut potuimus, disseruimus atque conscripsimus; non tam prescribentes de rebus obscuris unicuique quid sentiat, quam nos docendos in quibus dubitauimus ostendentes, temeritatemque affirmandi amouentes a lectore, ubi non ualuimus prebere sententie firmitatem [2 1Kb] : iste autem duodecimus liber ea iam cura expeditus, qua nos pertractandus textus sacrarum Litterarum occupabat, liberius atque prolixius uersabit de paradiso questionem; ne putemur euitasse, quod uidetur Apostolus in tertio celo insinuare paradisum, ubi ait: Scio hominem in Christo ante annos quatuordecim, siue in corpore nescio, siue extra corpus nescio, Deus scit, raptum eiusmodi usque in tertium celum: et scio eiusmodi hominem siue in corpore siue extra corpus nescio, Deus scit, quia raptus est in paradisum, et audiuit  ineffabilia uerba, que non licet homini loqui .

2. In his uerbis primum queri solet, quid dicat tertium celum: deinde, utrum illic intelligi uoluerit paradisum, an posteaquam raptus est in tertium celum, raptum esse et in paradisum, ubicumque sit paradisus; non ut hoc fuerit rapi in tertium celum quod in paradisum, sed prius in tertium celum, et post inde in paradisum. Et hoc sic ambiguum est, ut non mihi uideatur posse dissolui, nisi aliquis non ex presentibus Apostoli uerbis, sed ex aliis forte Scripturarum locis, uel ratione perspicua, inueniat aliquid, quo doceat siue in tertio celo esse paradisum, siue non esse, cum et ipsum tertium celum quid sit non liquido appareat, utrum in rebus corporalibus, an forte in spiritualibus intelligendum sit. Posset quidem dici nonnisi in locum aliquem corporalem hominem rapi potuisse cum corpore; sed quia et hoc ita posuit ut nescire se dixerit, utrum in corpore, an extra corpus raptus sit, quis audeat dicere se scire quod se nescire Apostolus dixit? uerumtamen si neque spiritus sine corpore ad loca corporalia rapi potest, nec corpus ad spiritualia, hec ipsa dubitatio eius uelut cogit intelligi , tale fuisse illud quo raptus est, quod utrum corporale an spirituale esset, dignosci discernique non posset.



CAPUT II.---Apostolum potuisse nescire an extra corpus paradisum uiderit, si uidit in ecstasi.

3. Cum enim uel in somnis, uel in ecstasi, corporum exprimuntur imagines, non discernuntur omnino a corporibus, nisi cum homo redditus sensibus corporis, recognoscit se in illis fuisse imaginibus, quas non per sensum corporis hauriebat. Quis enim cum a somno euigilauerit, non continuo sentiat imaginaria fuisse que uidebat, quamuis cum ea uideret dormiens, a uigilantium corporalibus uisis discernere non ualebat? Quanquam mihi accidisse scio, et ob hoc etiam aliis accidere potuisse uel posse non dubito, ut in somnis uidens, in somnis me uidere sentirem; illasque imagines, que ipsam nostram consensionem [1 1Kb] ludificare consueuerunt, non esse uera corpora, sed in somnis eas presentari firmissime, etiam dormiens, tenerem atque sentirem. Hoc tamen fallebar aliquando, quod amico meo, quem similiter in somnis uidebam, idipsum persuadere conabar, non esse illa corpora, que uidebamus, sed esse imagines somniantium, cum et ipse utique inter illa sic mihi appareret quomodo illa: cui et hoc dicebam, neque id uerum esse quod pariter loqueremur, sed etiam ipsum tunc aliud aliquid uidere dormientem, et utrum ista ego uiderem omnino non scire; uerum cum eidem ipsi persuadere moliebar quod ipse non esset, adducebar ex parte etiam ipsum putare esse, cui profecto non loquerer, si omni modo sic afficerer quod ipse non esset. Ita non poterat, quamuis mirabiliter uigilans, anima dormientis, nisi duci imaginibus corporum, ac si corpora ipsa essent.

4. In ecstasi autem unum audire potui, et eum rusticanum uix ualentem quod sentiebat exprimere, qui et uigilare se sciret, et uidere quiddam non oculis corporis. Nam ut eius uerbis utar, quantum recolere possum: Anima mea, inquit, uidebat eum, non oculi mei. Non tamen sciebat utrum corpus esset, an imago corporis. Non enim erat talis, ut ista discerneret, uerum tam simpliciter fidelis, ut eum sic audirem, ac si illud quod se uidisse narrabat, ipse uidissem.

5. Ac per hoc si paradisum Paulus ita uidit, ut apparuit Petro ille discus submissus e celo , ut Ioanni quidquid in Apocalypsi se uidisse conscripsit , ut Ezechieli campus ille cum ossibus mortuorum et illa eorum resurrectio , ut Isaie sedens Deus, et in conspectu eius Seraphim, et ara unde carbo assumptus Prophete labia mundauit ; manifestum est eum ignorare potuisse utrum in corpore, an extra corpus ea uiderit.



CAPUT III.---Apostolus certus se uidisse tertium celum, incertus quomodo uiderit.

6. Sed si extra corpus uisa sunt, et corpora non fuerunt, adhuc queri potest utrum imagines corporum fuerint, an ea substantia que nullam corporis  similitudinem gerit, sicut Deus, sicut ipsa mens hominis, uel intelligentia, uel ratio, sicut uirtutes, prudentia, iustitia, castitas, caritas, pietas, et quecumque alie sunt, quas intelligendo atque cogitando enumeramus, discernimus, definimus, non utique intuentes lineamenta earum uel colores, aut quomodo sonent, aut quid oleant, aut quid inore sapiant, aut quid contrectantibus de calore seufrigore, mollitudine seu duritia, lenitate seu asperitate renuntient; sed alia quadam uisione, alia luce, alia rerum euidentia, et ea longe ceteris prestantiore atque certiore.

7. Rursus igitur ad eadem ipsa Apostoli uerba redeamus, et ea diligentius perscrutemur, hoc sine dubitatione primitus constituto, multo magis atque incomparabiliter amplius Apostolum scisse, quod de incorporea corporeaque natura nos ut sciamus utcumque, conamur. Si ergo sciebat, spiritualia per corpus, corporalia extra corpus uideri omnino non posse; cur non per ea ipsa que uidit, quomodo etiam potuerit uidere, discreuit? Si enim certus erat illa esse spiritualia, cur non consequenter extra corpus ea se uidisse certus nichilominus erat? Si autem corporalia esse nouerat, nonnisi per corpus uideri potuisse cur non etiam nouerat? Unde ergo dubitat utrum in corpore an extra corpus ea uiderit, nisi forte ita etiam dubitat utrum illa corpora an similitudines corporum fuerint? Prius itaque uideamus quid sit in uerborum istorum contextione unde non dubitet, atque ita cum remanserit unde dubitet, fortassis ex his de quibus non dubitat, quomodo etiam illud dubitet apparebit.

8. Scio, inquit, hominem in Christo ante annos quatuordecim, siue in corpore nescio, siue extra corpus nescio, Deus scit, raptum eiusmodi usque in tertium celum. Scit ergo ante annos quatuordecim in Christo raptum hominem usque ad tertium celum, hoc omnino non dubitat; nec nos ergo dubitemus: sed utrum in corpore an extra corpus, dubitat; unde illo dubitante, quis nostrum certus esse audeat? Num forte hinc etiam illud consequens erit ut tertium celum fuisse dubitemus, quo raptum hominem dixit? Si enim res ipsa demonstrata est, tertium celum demonstratum est: si autem imago aliqua corporalium similis facta est, non erat illud tertium celum, sed illa ostensio sic ordinata est, ut uideretur sibi ascendere primum celum, super quod uideret alterum, quo rursus ascendens iterum alterum uideret superius, quo cum peruenisset, posset dicere se in tertium celum raptum. Sed illud quod tertium celum esset, quo raptus est, neque dubitauit, neque dubitare nos uoluit: ad hoc enim premisit, Scio, et inde cepit, ut id quod se scire Apostolus dicit, solus ille non credat uerum esse, qui non credit Apostolo.



CAPUT Iu.---uere tertium celum fuisse illud quo raptus est Apostolus. Difficultas quomodo Apostolus certus sit de celo uiso, et incertus de modo quo uisum fuit.

9. Scit ergo hominem raptum esse usque in tertium  celum: proinde illud quo raptus est, uere tertium celum est; non signum aliquod corporale, quod cum ostenderetur Moysi, usque adeo sentiebat aliud esse ipsam Dei substantiam, aliud uisibilem creaturam, in qua se Deus humanis et corporalibus sensibus presentabat, ut diceret, Ostende mihi temetipsum ; nec aliqua imago rei corporalis, quam cum Ioannes uideret in spiritu, querebat quid esset, eique respondebatur, uel, Ciuitas est, uel, Populi sunt, uel aliquid aliud, cum uideret ille bestiam, siue mulierem, siue aquas, siue quid eiusmodi : sed, Scio, inquit, hominem raptum usque in tertium celum.

10. Quod si spiritualem imaginem corporali similem celum appellare uoluisset, sic erat etiam imago corporis eius, in qua illuc raptus ascenderat: sic ergo et suum corpus appellaret, quamuis imaginem corporis, quomodo illud celum, quamuis imaginem celi; neque curaret discernere quid sciret, et quid nesciret, id est quia sciret raptum hominem usque ad tertium celum, nesciret autem utrum in corpore an extra corpus; sed simpliciter narraret uisionem, earum rerum nominibus appellans illa que uidit, quarum erant similia. Nam et nos dicimus, cum somnia nostra narramus uel aliquam in eis reuelationem, uidi montem, uidi fluuium, uidi tres homines, et si quid eiusmodi; ea nomina tribuentes illis imaginibus, que habent res ipse quarum similes erant: Apostolus autem, Illud, inquit, scio, illud nescio.

11. At si utrumque imaginaliter apparuit, utrumque pariter scitur, pariterue nescitur: si autem proprie celum, et ideo scitur; quomodo potuit imaginaliter corpus illius hominis apparere?

12. Nam si celum corporeum uidebatur, quare latebat utrum corporeis oculis uideretur? Si autem incertum erat utrum oculis corporeis an spiritu uideretur, et ideo dictum est, Siue in corpore, siue extra corpus, nescio; quomodo non incertum erat et illud, utrum uere celum corporeum uideretur, an imaginaliter ostenderetur? Itemque si substantia incorporea uidebatur, non in aliqua imagine corporis, sed sicut uidetur iustitia, sapientia, et si quid eiusmodi, et hoc erat celum; id quoque manifestum est, oculis huius corporis uideri aliquid tale non posse: ac per hoc si aliquid tale se uidisse sciebat, non per corpus se uidisse dubitare non poterat. Scio, inquit, hominem in Christo ante annos quatuordecim: hoc scio, nemo dubitet qui mihi credit; sed utrum in corpore an extra corpus, nescio, Deus scit.



CAPUT u.---Eadem difficultas enodatur.

13. Quid ergo scis, quod discernis ab eo quod nescis, ne credentes fallantur? Raptum, inquit, eumdem hominem usque in tertium celum. At illud celum aut corpus erat, aut spiritus: si corpus erat, et corporeis oculis uisum est; cur illud celum esse scitur, et in corpore uisum esse nescitur? Si autem spiritus erat; aut corporis imaginem prebuit, et tam incertum est utrum corpus fuerit, quam incertum est utrum in corpore uisum sit; aut sic uisum est, quomodo uidetur  mente sapientia, sine ullis imaginibus corporum, et nichilominus certum est uideri non potuisse per corpus: aut ergo utrumque certum est, aut utrumque incertum; aut quomodo certum quod uisum est, incertum autem per quod uisum est? Manifestum est enim incorpoream naturam ab eo uideri non potuisse per corpus. Corpora uero etiam si possunt uideri sine corpore, non utique sic uidentur per corpus, sed longe ille dispar modus est si quis est; unde mirum si posset Apostolum tanquam simillimus fallere, aut ad dubitationem cogere, ut si corporeum celum non corporeis oculis uidit, incertum sibi esse diceret utrum in corpore an extra corpus id uiderit.

14. Restat ergo fortasse ut quoniam mentiri non posset Apostolus, qui tanta cura egit, ut discerneret quid sciret, et quid nesciret, hoc ipsum eum intelligamus ignorasse, utrum quando in tertium celum raptus est, in corpore fuerit, quomodo est anima in corpore, cum corpus uiuere dicitur, siue uigilantis, siue dormientis, siue in ecstasi a sensibus corporis alienata; an omnino de corpore exierit, ut mortuum corpus iaceret, donec peracta illa demonstratione membris mortuis anima redderetur, et non quasi dormiens euigilaret, aut ecstasi alienatus denuo rediret in sensus, sed mortuus omnino reuiuisceret. Proinde quod uidit raptus usque in tertium celum, quod etiam se scire confirmat, proprie uidit, non imaginaliter. Sed quia ipsa a corpore alienata, utrum omnino mortuum corpus reliquerit, an secundum modum quemdam uiuentis corporis ibi anima fuerit, sed mens eius ad uidenda uel audienda ineffabilia illius uisionis arrepta sit, hoc incertum erat, ideo forsitan dixit, Siue in corpore siue extra corpus, nescio, Deus scit.



CAPUT uI.---uisionum genera tria.

15. Quod autem non imaginaliter, sed proprie uidetur, et non per corpus uidetur, hoc ea uisione uidetur, que omnes ceteras superat. Harum species atque differentias, quantum me Dominus adiuuerit, explicare curabo. Ecce in hoc uno precepto cum legitur, Diliges proximum tuum tanquam teipsum , tria genera uisionum occurrunt: unum per oculos, quibus ipse littere uidentur; alterum per spiritum hominis quo proximus et absens cogitatur; tertium per contuitum mentis, quo ipsa dilectio intellecta conspicitur. In his tribus generibus, illud primum manifestum est omnibus: in hoc enim uidetur celum et terra, et omnia que in eis conspicua sunt oculis nostris. Nec illud alterum, quo absentia corporalia cogitantur, insinuare difficile est: ipsum quippe celum et terram, et ea que in eis uidere possumus, etiam in tenebris constituti cogitamus; ubi nichil uidentes oculis corporis, animo tamen corporales imagines intuemur, seu ueras, sicut ipsa corpora uidemus, et memoria retinemus; seu fictas, sicut cogitatio formare [1 1Kb] potuerit. Aliter enim cogitamus Carthaginem quam nouimus, aliter Alexandriam quam non nouimus. Tertium uero illud quo dilectio intellecta conspicitur, eas res continet, que non habent  imagines sui similes, que non sunt quod ipse. Nam homo uel arbor uel sol, et quecumque alia corpora, siue celestia siue terrestria, et presentia uidentur in suis formis, et absentia cogitantur imaginibus animo impressis; et faciunt duo genera uisorum, unum per corporis sensus, alterum per spiritum, quo ille imagines continentur. Dilectio autem numquid aliter uidetur presens in specie qua est, et aliter absens in aliqua imagine sui simili? Non utique; sed quantum mente cerni potest, ab alio magis, ab alio minus ipsa cernitur: si autem aliquid corporalis imaginis cogitatur, non ipsa cernitur.



CAPUT uII.---Genera uisionum: corporale, spirituale, intellectuale. Corporale proprie et translate. Spirituale pluribus modis.

16. Hec sunt tria genera uisionum, de quibus et in superioribus libris aliquid diximus, sicut res postulare uidebatur, non tamen eorum numerum commemorauimus; et nunc breuiter eis insinuatis, quoniam suscepta questio flagitat ut de his aliquanto uberius disseramus, debemus ea certis et congruis signare nominibus, ne assidue circumloquendo moras faciamus. Primum ergo appellemus corporale, quia per corpus percipitur et corporis sensibus exhibetur. Secundum spirituale; quidquid enim corpus non est et tamen aliquid est, iam recte spiritus dicitur: et utique non est corpus, quamuis corpori similis sit, imago absentis corporis, nec ille ipse obtutus quo cernitur. Tertium uero intellectuale, ab intellectu; quia mentale, a mente, ipsa uocabuli nouitate nimis absurdum est, ut dicamus.

17. Horum uocabulorum rationem si subtilius reddam, et prolixior et perplexior sermo erit, cum hoc uel nulla, uel certe non tanta necessitas exigat. Satis est ergo scire corporale aliquid uel proprie dici, cum de corporibus agitur, uel etiam translato uocabulo, sicut dictum est, Quia in ipso inhabitat omnis plenitudo diuinitatis corporaliter. Neque enim diuinitas corpus est, sed quia sacramenta ueteris Testamenti appellat umbras futuri, propter umbrarum comparationem corporaliter dixit habitare in Christo plenitudinem diuinitatis, quod in illo impleantur omnia, que in illis umbris figurata sunt, ac sic quodammodo umbrarum illarum ipse sit corpus , hoc est figurarum et significationum illarum ipse sit ueritas. Sicut ergo ipse figure significatiue, translato utique uocabulo, non proprie dicte sunt umbre; ita et quod ait plenitudinem diuinitatis corporaliter habitare, translato uerbo usus est.

18. Spirituale autem pluribus modis dicitur. Nam et corpus, quod futurum est in resurrectione sanctorum, spirituale appellat Apostolus, ubi ait, Seminatur corpus animale, resurget corpus spirituale ; eo quod miris modis ad omnem facilitatem et incorruptionem spiritui subdatur, et sine ulla indigentia corporalium alimentorum solo uiuificetur spiritu, non quod incorpoream substantiam sit habiturum: neque enim et hoc corpus, quale nunc habemus, anime habet substantiam, et hoc est quod anima, quia  dictum est animale. Item spiritus dicitur, uel er iste, uel flatus eius, id est motus eius, sicut dictum est: Ignis, grando, nix, glacies, spiritus tempestatis . Dicitur etiam spiritus anima, siue pecoris, siue hominis, sicut scriptum est: Et quis scit, spiritus filiorum hominis si ascendat ipse sursum, et spiritus pecoris si descendat ipse deorsum in terram ? Dicitur spiritus et ipsa mens rationalis, ubi est quidam tanquam oculus anime, ad quem pertinet imago et agnitio Dei. Unde dicit Apostolus, Renouamini spiritu mentis uestre, et induite nouum hominem, qui secundum Deum creatus est ; cum et alibi dicat de interiore homine, Qui renouatur in agnitione Dei, secundum imaginem eius qui creauit eum . Item cum dixisset, Igitur ipse ego mente seruio legi Dei, carne autem legi peccati ; alio loco eamdem sententiam commemorans, Caro, inquit, concupiscit aduersus spiritum, et spiritus aduersus carnem, ut non ea que uultis faciatis , quam dixit mentem, hanc etiam spiritum appellauit. Dicitur spiritus etiam Deus, sicut ait Dominus in Euangelio: Spiritus est Deus, et eos qui adorant eum, in spiritu et ueritate oportet adorare .



CAPUT uIII.---Unde spirituale dicitur uisionum genus secundum.

19. Ex his omnibus modis, quos commemorauimus, quibus appellatur spiritus, non traximus hoc uocabulum, quo appellauimus spirituale hoc uisionis genus de quo nunc agimus; sed ex illo uno modo quem inuenimus in Epistola ad Corinthios, quo spiritus a mente distinguitur euidentissimo testimonio. Si enim orauero, inquit, lingua, spiritus meus orat, mens autem mea infructuosa est. Cum ergo linguam [1 1Kb] intelligatur hoc loco dicere obscuras et mysticas significationes, a quibus si intellectum mentis remoueas, nemo edificatur, audiendo quod non intelligit; unde etiam dicit, Qui enim loquitur lingua, non hominibus loquitur, sed Deo; nemo enim audit, spiritus autem loquitur mysteria: satis indicat eam se linguam hoc loco appellare, ubi sunt significationes uelut imagines rerum ac similitudines, que ut intelligantur, indigent mentis obtutu. Cum autem non intelliguntur, in spiritu eas dicit esse, non in mente: unde apertius ait, Si benedixeris spiritu; qui supplet locum idiote, quomodo dicet, Amen, super tuam benedictionem, quandoquidem nescit quid dicas? Quia ergo etiam lingua, id est membro corporis quod mouemus in ore cum loquimur, signa utique rerum dantur, non res ipse proferuntur; propterea translato uerbo linguam appellauit quamlibet signorum prolationem priusquam intelligantur: quo cum intellectus accesserit, qui mentis est proprius, fit reuelatio, uel agnitio, uel prophetia, uel doctrina. Proinde ait, Si uenero ad uos linguis loquens, quid uobis prodero, nisi loquar uobis in reuelatione, aut in agnitione, aut in prophetia, aut in doctrina ? id est cum signis; hoc est, lingue accesserit intellectus,  ut non spiritu tantum, sed etiam mente agatur quod agitur.



CAPUT IX.---Prophetiam ad mentem pertinere.

20. Proinde, quibus signa per aliquas rerum corporalium similitudines demonstrabantur in spiritu, nisi accessisset mentis officium, ut etiam intelligerentur, nondum erat prophetia; magisque propheta erat, qui interpretabatur quod alius uidisset, quam ipse qui uidisset. Unde apparet magis ad mentem pertinere prophetiam, quam ad istum spiritum, qui modo quodam proprio uocatur spiritus, uis anime quedam mente inferior, ubi corporalium rerum similitudines exprimuntur. Itaque magis Ioseph propheta, qui intellexit quid significarent septem spice et septem boues, quam Pharao qui eas uidit in somnis . Illius enim spiritus informatus est, ut uideret; huius mens illuminata, ut intelligeret. Ac per hoc in illo erat lingua, in isto prophetia; quia in illo rerum imaginatio, in isto imaginationum interpretatio. Minus ergo propheta, qui rerum que significantur, sola ipsa signa in spiritu per rerum corporalium imagines uidet; et magis propheta, qui solo earum intellectu preditus est: sed et maxime propheta, qui utroque precellit, ut et uideat in spiritu corporalium rerum significatiuas similitudines, et eas uiuacitate mentis intelligat, sicut Danielis excellentia tentata est et probata, qui regi et somnium quod uiderat dixit, et quid significaret aperuit . Et ipse quippe imagines corporales in spiritu eius expresse sunt, et earum intellectus reuelatus in mente. Ex hoc ergo modo quo appellatur in ista distinctione spiritus, secundum quem dixit Apostolus, Orabo spiritu, orabo autem et mente , ut et signa rerum formarentur in spiritu, et eorum refulgeret intellectus in mente; secundum hanc, inquam, distinctionem spirituale nunc appellauimus tale genus uisorum, quali etiam corporum absentium imagines cogitamus.



CAPUT X.---Intellectuale genus uisionis.

21. Intellectuale autem illud excellentius, quod mentis est proprium. Nec mihi occurrit omnino, ita pluribus modis dici posse intellectum, sicut spiritum multis modis appellatum esse comperimus. Siue autem intellectuale dicamus, siue intelligibile, hoc idem significamus. Quanquam nonnichil interesse nonnulli uoluerunt, ut intelligibilis sit res ipsa, que solo intellectu percipi potest; intellectualis autem, mens que intelligit: sed esse aliquam rem que solo intellectu cerni possit, ac non etiam intelligat, magna et difficilis questio est. Esse autem rem que intellectu percipiat, et non etiam intellectu percipi possit, non arbitror quemquam uel putare, uel dicere; mens quippe non uidetur nisi mente. Quia ergo uideri potest, intelligibilis; quia et uidere, intellectualis est, secundum illam distinctionem. Quapropter sequestrata illa difficillima questione, utrum sit aliquid quod tantum intelligatur nec intelligat, nunc intellectuale et intelligibile sub eadem significatione appellamus.



CAPUT XI.---Corporalem uisionem referri ad spiritualem, hanc uero ad intellectualem.


22. Tria igitur ista genera uisionum, corporale, spirituale, et intellectuale, singillatim consideranda sunt, ut ab inferioribus ratio ad superiora conscendat. Iam quidem superius exemplum proposuimus, quo in una sententia omnia tria uideantur genera. Cum enim legitur, Diliges proximum tuum tanquam teipsum , corporaliter littere uidentur, spiritualiter proximus cogitatur, intellectualiter dilectio conspicitur. Sed et littere absentes possunt spiritualiter cogitari, et proximus presens potest corporaliter uideri; dilectio autem nec per substantiam suam potest oculis corporis cerni, nec per imaginem corporis similem spiritu cogitari, sed sola mente, id est intellectu, cognosci et percipi. Corporalis sane uisio nulli horum generi presidet, sed quod per eam sentitur, illi spirituali tanquam presidenti nuntiatur. Nam cum aliquid oculis cernitur, continuo fit imago eius in spiritu; sed non dignoscitur facta, nisi cum ablatis oculis ab eo quod per oculos uidebamus, imaginem eius in animo inuenerimus. Et siquidem spiritus irrationalis est, ueluti pecoris, hoc usque oculi nuntiant. Si autem anima rationalis est, etiam intellectui nuntiatur, qui et spiritui presidet, ut si illud quod hauserunt oculi, atque id spiritui, ut eius illic imago fieret, nuntiauerunt, alicuius rei signum est, aut intelligatur continuo quid significet, aut queratur; quoniam nec intelligi nec requiri nisi officio mentis potest.

23. uidit rex Balthasar articulos manus scribentis in pariete, continuoque per corporis sensum imago rei corporaliter facte spiritui eius impressa est, atque ipso uiso facto ac preterito, illa in cogitatione permansit: uidebatur in spiritu, et nondum intelligebatur, nec tunc intellectum erat hoc signum, cum corporaliter fieret atque oculis corporalibus appareret; iam tamen signum esse intelligebatur, id habens ex mentis officio. Et quia requirebatur quid significaret, etiam ipsam inquisitionem utique mens agebat. Quo non comperto Daniel accessit, et spiritu prophetico mente illustrata, perturbato regi quid illo signo portenderetur aperuit ; ipse potius propheta per hoc genus uisionis, quod mentis est proprium, quam ille qui et signum corporaliter factum corporaliter uiderat, et transacti eius imaginem in spiritu cogitando cernebat, nec aliquid intellectu poterat, nisi nosse signum esse, et quid significaret inquirere.

24. uidit Petrus in alienatione mentis uas quatuor lineis alligatum submitti de celo plenum uariis animalibus, cum audiuit et uocem, Macta, et manduca. Qui cum redditus sensibus de uisu disceptaret, ecce quos Cornelius miserat, nuntiauit ei spiritus dicens: Ecce uiri querunt te; sed surge, descende, et uade cum illis, quia ego misi eos. Qui cum uenisset ad Cornelium, quid in illa uisione intellexerit, ubi audierat, Que Deus mundauit, tu ne communia dixeris, ipse indicauit dicens: Sed mihi Deus ostendit neminem communem aut immundum  hominem dicere . Cum ergo illum discum uideret alienatus a corporis sensibus, et illas uoces, Macta, et manduca, et, Que Deus mundauit, tu communia ne dixeris, in spiritu audiebat. Redditus autem corporis sensibus, idipsum quod uisum atque auditum memoria tenuerat, in eodem spiritu cogitando cernebat. Que omnia non corporalia, sed corporalium imagines erant, siue cum primum in ipsa alienatione uise sunt, siue cum postea recordate atque cogitate. Cum uero disceptabatur, et requirebatur ut illa signa intelligerentur, mentis erat actio conantis, sed deerat effectus [1 1Kb] donec nuntiati sunt qui uenerant a Cornelio; hac uero corporali etiam accedente uisione, cum et Spiritus sanctus rursus in spiritu ei diceret, uade cum eis, ubi et illud signum ostenderat, et impresserat uoces, adiuta diuinitus mens intellexit quid illis signis omnibus ageretur. His atque huiusmodi rebus diligenter consideratis, satis apparet corporalem uisionem referri ad spiritualem, eamque spiritualem referri ad intellectualem.



CAPUT XII.---Corporalis et spiritualis uisio.

25. Sed cum uigilantes, neque mente a sensibus corporis alienata, in uisione corporali sumus, discernimus ab ea uisionem spiritualem, qua corpora absentia imaginaliter cogitamus, siue memoriter recordantes que nouimus, siue que non nouimus et tamen sunt, in ipsa spiritus cogitatione utcumque formantes, siue que omnino nusquam sunt, pro arbitrio uel opinatione fingentes. Ab his omnibus ita discernimus illa corporalia que uidemus, et in quibus presentibus sunt sensus corporis nostri, ut non dubitemus hec esse corpora, illas uero imagines corporum. Cum autem uel nimia cogitationis intentione, uel aliqua ui morbi, ut phreneticis per febrem accidere solet, uel commixtione cuiusquam alterius spiritus seu mali seu boni, ita corporalium rerum in spiritu exprimuntur imagines, tanquam ipsis corporis sensibus corpora presententur, manente tamen etiam in sensibus corporis intentione; sic uidentur que in spiritu fiunt imagines corporum, quemadmodum corpora ipsa per corpus; ita ut simul cernatur et homo aliquis presens oculis, et absens alius spiritu tanquam oculis. Nam experti sumus sic affectos et cum eis locutos qui uere aderant, et cum aliis qui non aderant, tanquam adessent. Resipiscentes autem aliqui referunt quod uidissent, aliqui non possunt. Sic enim et somnia quidam obliuiscuntur, quidam meminerunt. Quando autem penitus auertitur atque abripitur animi intentio a sensibus corporis, tunc magis ecstasis dici solet. Tunc omnino quecumque sint presentia corpora, etiam patentibus oculis non uidentur, nec ulle uoces prorsus audiuntur: totus animi contuitus aut in corporum imaginibus est per spiritualem, aut in rebus incorporeis nulla corporis imagine figuratis per intellectualem uisionem.

 26. Sed cum spiritualis uisio, penitus alienato a sensibus corporis animo, imaginibus corporalium detinetur, siue in somnis siue in ecstasi, si nichil significant que uidentur, ipsius anime sunt imaginationes: sicut etiam uigilantes et sani, et nulla alienatione moti, multorum corporum que non adsunt sensibus corporis, cogitatione imagines uersant. uerum hoc interest, quod eas a presentibus uerisque corporibus constanti affectione discernunt. Si autem aliquid significant; siue dormientibus exhibeantur, siue uigilantibus, cum et oculis uident presentia corpora, et absentium imagines cernunt spiritu, tanquam oculis presto sint, siue illa que ecstasis dicitur, alienato prorsus animo a sensibus corporis; mirus modus est: sed commixtione [1 1Kb] alterius spiritus fieri potest ut ea que ipse scit, per huiusmodi imagines ei cui miscetur ostendat, siue intelligenti, siue ut ab alio intellecta pandantur. Si enim demonstrantur hec, nec utique a corpore demonstrari possunt, quid restat nisi ut ab aliquo spiritu demonstrentur?



CAPUT XIII.---An insit in anima uis diuinationis.

27. Nonnulli quidem uolunt animam humanam habere uim quamdam diuinationis in seipsa. Sed si ita est, cur non semper potest, cum semper uelit? An quia non semper adiuuatur ut possit? Cum ergo adiuuatur, numquid a nullo, aut a corpore ad hoc adiuuari potest? Proinde restat ut a spiritu adiuuetur. Deinde quomodo adiuuatur? Utrum in corpore fit aliquid, ut inde quasi relaxetur et emicet eius intentio, quo in id ueniat, ubi in seipsa uideat significantes similitudines, que ibi iam erant, nec uidebantur, sicut multa habemus et in memoria, que non semper intuemur? An fiunt illic, que ante non fuerant, uel in aliquo spiritu sunt, quo illa erumpens et emergens ibi eas uideat? Sed si iam in illa erant quasi proprie, cur eas non etiam consequenter intelligit? Aliquando enim, imo plerumque non intelligit. An sicut spiritus eius adiutus est, ut eas in se uideret, ita et mens nisi adiuuetur, ea que habet spiritus, intelligere non potest? An forte non corporea remouentur, uel quasi relaxantur impedimenta, ut suo impetu anima in ea que uidenda sunt, exseratur; sed ipsa prorsus in hec assumitur, siue tantum spiritualiter cernenda, siue etiam intellectualiter cognoscenda? An aliquando in seipsa uidet ista, aliquando per alterius spiritus commixtionem? Quidquid horum est, temere affirmari non oportet. Illud tamen dubium esse non debet, corporales imagines, que spiritu cernuntur, non semper signa esse aliarum rerum, siue in uigilantibus, siue in dormientibus, siue in egrotantibus: mirum est autem, si aliquando ecstasis fieri potest, ut non ille corporalium rerum similitudines aliquid significent.

28. Non sane mirum est si et demonium habentes aliquando uera dicunt, que absunt a presentium sensibus; quod certe nescio qua occulta mixtura eiusdem spiritus fit, ut tanquam unus sit patientis atque uexantis.  Cum autem spiritus bonus in hec uisa humanum spiritum assumit aut rapit, nullo modo illas imagines signa rerum aliarum esse dubitandum est, et earum quas nosse utile est: Dei enim munus est. Discretio sane difficillima est, cum spiritus malignus quasi tranquillus agit, ac sine aliqua uexatione corporis assumpto humano spiritu dicit quod potest; quando etiam uera dicit, et utilia predicat, transfigurans se, sicut scriptum est, uelut angelum lucis , ad hoc ut cum illi in manifestis bonis creditum fuerit, seducat ad sua. Hunc discerni non arbitror, nisi dono illo de quo ait Apostolus, cum de diuersis Dei muneribus loqueretur, Alii diiudicatio spirituum .



CAPUT XIu.---Intellectualis uisio non fallit. In aliis falli non semper est perniciosum.

Non enim magnum est, tunc eum dignoscere, cum ad aliqua peruenerit uel perduxerit, que sunt contra bonos mores uel regulam fidei: tunc enim a multis discernitur. Illo autem dono, in ipso primordio quo multis adhuc bonus apparet, continuo diiudicatur an malus sit.

29. Tamen et per corporalem uisionem, et per imagines corporalium que demonstrantur in spiritu, et boni instruunt, et mali fallunt. Intellectualis autem uisio non fallitur. Aut enim non intelligit, qui aliud opinatur quam est; aut si intelligit, continuo uerum est. Quid enim faciant oculi non habent, cum simile corpus uiderint, quod ab alio discernere non possint: aut quid faciat animi intentio, cum in spiritu facta fuerit corporis similitudo, quam non ualeat distinguere a corpore? Sed adhibetur intellectus, querens quid illa significent uel utile doceant; et aut inueniens ad fructum suum peruenit, aut non inueniens in disceptatione se tenet, ne aliqua perniciosa temeritate prolabatur in exitiabilem errorem.

30. Iudicat autem sobrius intellectus diuinitus adiutus, que uel quanta sint, in quibus etiam aliud putare quam est, non sit anime perniciosum. Nec enim putantium periculo, et non potius exitio suo, quisque a bonis putatur bonus, etiamsi occultus sit malus, si in rebus ipsis, id est in ipso bono quo fit quisque bonus, non erretur: aut aliquid obest omnibus hominibus, quod cum dormiunt, uera corpora esse arbitrantur, quorum similitudines in somnis uident: aut aliquid obfuit Petro, quod soluto se a uinculis, seque angelo deducente, factum est repentino miraculo ut putaret se uisum uidere : uel cum in illa ecstasi respondit, Nequaquam, Domine, quia nunquam manducaui omne commune et immundum; putans ea ipsa que in disco demonstrabantur, tanquam uera animalia . Hec quando aliter inuenta fuerint, quam putata sunt, cum uiderentur, non nos penitet ita nobis fuisse uisa, si non arguatur uel infidelitas dura, uel opinatio uana siue sacrilega. Quapropter et cum uisis corporalibus diabolus fallit, nichil obest quod Indificantur oculi, si non erratur in ueritate fidei, et intelligentie sanitate, qua docet Deus subiectos sibi. Aut si ludificet animam spirituali uisione imaginibus  corporum, ut putet corpus esse quod non est, non aliquid obest anime si perniciose suasioni non consentiat.



CAPUT Xu.---Somnia uenerea sine peccato contingere.

31. Unde aliquando fit questio de consensionibus somniantium, cum etiam concumbere sibi uidentur, uel contra propositum suum, uel contra etiam licitos mores. Quod non contingit, nisi cum ea que uigilantes etiam cogitamus, non cum placito consensionis, sed sicut etiam talia propter aliquid loquimur, sic admouentur in somnis, et exprimuntur, ut eis naturaliter etiam caro moueatur, et quod naturaliter colligit, per genitales uias emittat; sicut hoc ipsum dicere utique non possem, nisi etiam cogitarem. Porro imagines rerum corporalium, quas necessario cogitaui, ut hoc dicerem, si tanta expressione presentarentur in somnis, quanta presentantur corpora uigilantibus, fieret illud quod sine peccato fieri a uigilante non posset. Quis enim uel cum loquitur, et postulante necessitate sermonis de suo concubitu aliquid dicit, possit non cogitare quod dicit? Porro ipsa phantasia, que fit in cogitatione sermocinantis, cum ita expressa fuerit in uisione somniantis, ut inter illam et ueram commixtionem corporum non discernatur, continuo mouetur caro, et sequitur quod eum motum sequi solet, cum hoc tam sine peccato fiat, quam sine peccato a uigilante dicitur, quod ut diceretur, sine dubio cogitatum est. uerumtamen propter anime affectionem bonam, que desiderio meliore mundata multas interficit cupiditates, que ad naturalem carnis motum non pertinent; quem casti uigilantes cohibent et refrenant, dormientes autem ideo non possunt, quia non habent in potestate que admoueatur expressio corporalis imaginis, que discerni non possit a corpore: propter illam ergo affectionem anime bonam, etiam in somnis quedam eius merita clarent. Nam etiam dormiens Salomon sapientiam preposuit omnibus rebus, eamque neglectis ceteris est precatus a Domino: et sicut Scriptura testatur, placuit hoc coram Domino, nec distulit retributionem bonam pro desiderio bono .



CAPUT XuI.---Corporalium similitudines a spiritu in seipso formari.

32. Que cum ita sint, pertinet corporis sensus ad uisa corporalia, qui per quinque quasi riuulos distanter ualentes distribuitur: cum illud quod est subtilissimum in corpore, et ob hoc anime uicinius quam cetera, id est lux, primum per oculos sola diffunditur, emicatque in radiis oculorum ad uisibilia contuenda; deinde mixtura quadam, primum cum ere puro, secundo cum ere caliginoso atque nebuloso, tertio cum corpulentiore humore, quarto cum terrena crassitudine, quinque sensus cum ipso, ubi sola excellit, oculorum sensu efficit: sicut in libro quarto, itemque in septimo disseruisse me recolo. Est autem hoc celum oculis conspicuum, unde luminaria et sidera effulgent, excellentius utique omnibus corporeis elementis, sicut oculorum sensus excellit in corpore. Quia uero spiritus omnis omni est corpore sine dubitatione  prestantior, sequitur ut non loci positione, sed nature dignitate prestantior sit natura spiritualis isto corporeo celo, etiam illa ubi rerum corporalium exprimuntur imagines.

33. Hic existit quiddam mirabile, ut cum prior sit corpore spiritus, et posterior corporis imago quam corpus, tamen quia illud quod tempore posterius est, fit in eo quod natura prius est, prestantior sit imago corporis in spiritu, quam ipsum corpus in substantia sua. Nec sane putandum est facere aliquid corpus in spiritu, tanquam spiritus corpori facienti, materie uice subdatur. Omni enim modo prestantior est qui facit, ea re de qua aliquid facit; neque ullo modo spiritu prestantius est corpus; imo perspicuo modo spiritus corpore. Quamuis ergo prius uideamus aliquod corpus, quod antea non uideramus, atque inde incipiat imago eius esse in spiritu nostro, quo illud cum absens fuerit recordemur: tamen eamdem eius imaginem non corpus in spiritu, sed ipse spiritus in seipso facit celeritate mirabili, que ineffabiliter longe est a corporis tarditate; cuius imago mox ut oculis uisum fuerit, in spiritu uidentis nullius puncti temporalis interpositione formatur. Itemque in auditu, nisi auribus percepte uocis imaginem continuo spiritus in seipso formaret, ac memoria retineret, ignoraretur secunda syllaba utrum secunda esset, cum iam prima utique nulla esset, que percussa aure transiisset: ac sic omnis locutionis usus, omnis cantandi suauitas, omnis postremo in actibus nostris corporalis motus dilapsus occideret; neque ullum progressum nancisceretur, si transactos corporis motus memoriter spiritus non teneret, quibus consequentes in agendo connecteret. Quos utique non tenet, nisi imaginaliter a se factos in se. Ipsarum etiam futurarum motionum imagines preueniunt fines actuum nostrorum. Quid enim agimus per corpus, quod non cogitando preoccupauerit spiritus, omniumque uisibilium operum similitudines in seipso primitus uiderit, et quodammodo disposuerit?



CAPUT XuII.---Similitudines animo expresse unde innotescant demonibus. uisiones quedam mire. Phrenetici. Puer egrotans.

34. Que spirituales corporalium similitudines in animo nostro, quemadmodum innotescant spiritibus etiam immundis, uel quid obstaculi patiatur anima nostra ex isto terreno corpore, ut eas inuicem in nostro spiritu uidere nequeamus, inuenire et explicare difficile est. Certissimis tamen indiciis apud nos constitit enuntiatas a demonibus cogitationes hominum  , qui tamen si uirtutum internam speciem possent in hominibus cernere, non tentarent: sicut illam in Iob nobilem ac mirabilem patientiam procul dubio, si posset diabolus cernere, nollet a tentato utique superari. Ceterum alicubi longe iam facta quod nuntiant, que post aliquot dies uera esse firmentur, non est mirandum. Possunt enim hoc efficere, non solum acrimonia cernendi etiam corporalia incomparabiliter prestantiore quam nostra est, sed etiam corporum  ipsorum, longe utique subtiliorum, mira uelocitate.

35. Comperimus etiam in domo constitutum patientem spiritum immundum, dicere solere quando ad eum uenire cepisset ex duodecim millibus presbyter, et per omnia loca itineris ubi esset, et quam propinquaret, et quando ingrederetur et fundum et domum et cubiculum, donec in conspectu eius astaret. Que omnia etsi non oculis patiens ille cernebat, tamen nisi aliquo modo cerneret, non tam ueraciter enuntiaret. Erat autem iste febriens, et tanquam in phrenesi ista dicebat. Et forte reuera phreneticus erat, sed propter ista demonium pati putabatur. Nullum refectionis cibum accipiebat a suis, sed a solo presbytero. Resistebat etiam suis uiolenter quantum ualebat; illo solo presbytero ueniente quiescebat, illi tantum subditus erat, et subdite respondebat. Nec tamen eidem saltem presbytero illa cessit mentis alienatio siue demonium, nisi cum sanus esset a febribus, sicut phrenetici sanari solent; nec aliquando postea tale aliquid passus est.

36. Nouimus etiam sine dubitatione phreneticum futuram mortem cuiusdam femine predixisse; non sane specie diuinandi, sed tanquam factum ac preteritum recolentem. Nam cum eius apud eum commemoratio fieret, Mortua est, inquit, ego eam uidi efferri, hac cum eius corpore transierunt; cum illa incolumis uiueret: post paucos autem dies repente defuncta, et per eum locum elata est, qua ille predixerat.

37. Fuit item apud nos puer, qui in exordio pubertatis dolorem acerrimum genitalium patiebatur, medicis nequaquam ualentibus quid illud esset agnoscere, nisi quod neruus ipse introrsum reconditus erat, ita ut nec preciso preputio, quod immoderata longitudine propendebat, apparere potuerit, sed postea uix esset inuentus. Humor autem uiscosus et acer exsudans testes et inguina urebat. Sed acutum dolorem non continuum patiebatur, et cum patiebatur, eiulabat uehementer cum iactatione membrorum mente sanissima, sicut in cruciatibus corporalium dolorum fieri solet. Deinde inter uoces suas abripiebatur ab omnibus sensibus, et iacebat patentibus oculis neminem circumstantium uidens, ad nullam uellicationem se mouens. Post aliquantum tanquam euigilans, nec iam dolens, que uideret indicabat. Tum interpositis paucis diebus eadem patiebatur. In omnibus sane uel pene omnibus uisionibus suis, duos se dicebat uidere, unum prouectioris etatis, alterum puerum, a quibus ei uel dicebantur, uel demonstrabantur, que se audisse et uidisse narrabat.

38. uidit quodam die chorum piorum psallentium, letantium in luce mirabili, et impiorum in tenebris diuersas et atrocissimas penas; illis ducentibus et ostendentibus, et felicitatis aliorum, aliorumque infelicitatis meritum insinuantibus. Hoc autem uidit die dominico Pasche, cum per totam Quadragesimam nichil doluisset, cui uix interuallo tridui antea parcebatur. uiderat autem in ipso ingressu Quadragesime illos promittentes sibi quod per quadraginta dies nullum sensurus esset dolorem; postea ipsi ei dederunt  tanquam medicinale consilium, ut ei preputii longitudo precideretur, quo facto diu non doluit. Cum uero iterum similiter doleret, et similia uidere cepisset, accepit ab eis rursus consilium, ut in mare pube tenus intraret, ac post aliquantam moram inde discederet, promittentibus sane quod iam deinceps uehementem illum dolorem non esset passurus, sed solius illius uiscosi humoris molestiam: atque ita secutum est; nec unquam talem aliquam postea passus est auersionem mentis a sensibus, nec tale aliquid uidit quale antea cum in mediis doloribus et horrendis uocibus repente obmutescens abriperetur. Postea tamen medicis cetera curantibus et sanantibus, non permansit in proposito sanctitatis.



CAPUT XuIII.---De uisionum causis.

39. Istarum uisionum et diuinationum causas et modos uestigare si quis potest, certoque comprehendere, eum magis audire uellem, quam de me exspectari ut ipse dissererem. Quid tamen putem, ita ut nec docti me tanquam confirmantem derideant, nec indocti tanquam docentem accipiant, sed utrique disceptantem et querentem potius quam scientem, non occultabo. Ego uisa ista omnia uisis comparo somniantium. Sicut enim aliquando et hec falsa, aliquando autem uera sunt, aliquando perturbata, aliquando tranquilla; ipsa autem uera, aliquando futuris omnino similia, uel aperte dicta, aliquando obscuris significationibus et quasi figuratis locutionibus prenuntiata: sic etiam illa omnia. Sed amant homines inexperta rimari, et causas insolitorum requirere, cum quotidiana plerumque talia sepe etiam latentioris originis nosse non curent. Nam quemadmodum in uocibus, hoc est signis quibus loquendo utimur, audito uerbo inusitato, querunt primo quid sit, hoc est quid significet; quo cognito deinde querunt unde ita dictum sit, cum tam multa sine cura nesciant, que in usu sermonis habent, unde ita sint dicta: sic cum aliquid inusitatum in rebus acciderit, siue corporalibus, siue spiritualibus, causas rationemque sollicite inquirunt, et sibi reddi a doctoribus flagitant.

40. Soleo autem cum me quisque interrogat, uerbi gratia, quid sit catus, et respondeo, Prudens uel acutus, nec ei sufficit, sed pergit querere unde dictus sit catus, uicissim referre et querere unde dictus sit acutus, quod nichilominus utique ignorabat, sed quia usitatum nomen erat, patienter eius originem nesciebat: quod autem nouum insonuit auribus, parum putat nosse quid significando ualeat, nisi etiam unde dicatur exquirat. Quisquis ergo ex me querit unde uisa corporalibus similia in ecstasi appareant, que raro accidit anime, uicissim quero, unde appareant dormientibus, que quotidie sentit anima, et nemo istud aut non multum curat inquirere. Quasi uero ideo minus mira sit talium natura uisorum, quia quotidiana est; aut ideo minus curanda, quia omnium est; aut si recte faciunt qui ista non querunt, non rectius fecerint si nec in illa curiosi sint. Ego uero multo amplius admiror, multoque maxime stupeo quanta celeritate ac facilitate in se anima fabricetur  imagines corporum, que per corporis oculos uiderit, quam somniantium uel etiam in ecstasi uisiones. Quecumque tamen illa natura uisorum est, procul dubio corpus non est. Hoc nosse cui non sufficit, unde etiam existant, inquirat ab aliis; me ignorare confiteor.



CAPUT XIX.---Unde nascantur uisiones.

41. Illud plane exemplorum experimentis colligi datur, sicut corporum pallor, rubor, tremor, uel etiam morbus aliquando a corpore habet causas, aliquando ab anima; et a corpore quidem, cum uel humor suffunditur, uel cibus uel aliquid aliud corpori iniectum extrinsecus; ab anima uero, cum uel timore turbatur, uel pudore confunditur, uel irascitur, uel amat, uel si quid eiusmodi; nec immerito, si id quod animat et regit, etiam cum uehementius mouetur, uehementius exagitat: ita et ipsi anime ut in ea uisa pergat, que non ei per sensus corporis nuntiantur, sed per incorporalem substantiam, et ita pergat ut non discernat utrum corpora sint an similitudines corporum, aliquando a corpore accidit, aliquando a spiritu: et a corpore quidem, siue naturali uicissitudine, ut sunt uisa somniantium, dormire quippe a corpore est homini; siue aliqua mala ualetudine sensibus perturbatis, ut cum a phreneticis simul et corpora uidentur, et uisa similia corporibus tanquam et ipsa pre oculis adsint: aut penitus interclusis, sicut sepe male affecti morbo aliquo ingrauescente, presente corpore diu absentes, deinde hominibus redditi, multa se uidisse dixerunt: a spiritu uero, cum omnino sano atque integro corpore in alienationem rapiuntur, siue ita ut et per sensus corporis corpora uideant, et in spiritu quedam similia que a corporibus non discernant; siue penitus auertantur a sensibus carnis, et nichil per eos omnino sentientes, illa spirituali uisione habitent in similitudinibus corporum. Sed cum malus in hec arripit spiritus, aut demoniacos facit, aut arreptitios, aut falsos prophetas: cum autem bonus, fideles mysteria loquentes, aut accedente etiam intelligentia ueros prophetas, aut ad tempus quod per eos oportet ostendi, uidentes atque narrantes.



CAPUT XX.---uisa que a corpore occasionem habent, non tamen exhiberi a corpore.

42. Sed cum a corpore causa est ut talia uisa cernantur, non ea corpus exhibet; neque enim habet eam uim, ut formet aliquid spirituale: sed sopito, aut perturbato, aut etiam intercluso itinere intentionis a cerebro, qua dirigitur sentiendi motus, anima ipsa que motu proprio cessare ab hoc opere non potest, quia per corpus non sinitur, uel non plene sinitur corporalia sentire, uel ad corporalia uim sue intentionis dirigere, spiritu corporalium similitudines agit, aut intuetur obiectas. Et si quidem eas ipsa agit, phantasie tantum sunt; si autem obiectas intuetur, ostensiones sunt. Denique cum oculi dolent uel exstincti sunt, quia non est causa in sede cerebri, unde ipsa dirigitur intentio sentiendi, non fiunt huiusmodi uisiones, quamuis cernendis corporalibus obstaculum  existat a corpore. Magis enim ceci aliquid dormientes quam uigilantes uident. Dormientibus quippe in cerebro consopitur uia sentiendi, que intentionem ad oculos ducit, ideoque ipsa intentio in aliud auersa, cernit uisa somniorum tanquam species corporales adsint, ut sibi dormiens uigilare uideatur, et non similia corporibus, sed ipsa corpora intueri se putet: cum autem uigilant ceci, ducitur per illa itinera intentio cernendi, que cum ad loca uenerit oculorum, non exseritur foras, sed ibi remanet, ut uigilare se sentiant, potiusque esse in tenebris uigilando etiam per diem, quam dormiendo, siue per diem siue per noctem. Nam et qui ceci non sunt, plerique patentibus oculis dormiunt nichil per eos uidentes, sed non ideo nichil uidentes, cum spiritu cernant uisa somniorum: si autem clausis oculis uigilent, neque dormientium presto sunt uisionibus neque uigilantium. Tantum tamen ualet, quod usque ad oculos eorum nec sopita nec perturbata nec interclusa peruenit a cerebro uia sentiendi, et anime intentionem usque ad ipsas quamuis clausas fores corporis ducit, ut cogitentur quidem imagines corporum, sed nullo modo pro eis habeantur corporibus que per oculos sentiuntur.

43. Tantum interest, ubi fiat impedimentum sentiendi corporalia, cum fit in corpore. Si enim non fit nisi in ipsis aditibus, et quasi ianuis sensuum, uelut in oculis, in auribus, ceterisque sensibus corporalibus, sola impeditur perceptio corporalium; non autem anime intentio in aliud sic auertitur, ut pro corporibus habeat imagines corporum: si autem causa est intus in cerebro, unde diriguntur uie ad ea que foris sunt, sentienda; ipsius intentionis uasa sopiuntur, uel turbantur, uel intercluduntur, quibus nititur anima in ea que foris sunt, intuenda uel sentienda. Quem nisum quoniam non amittit, tanta expressione format similia, ut imagines corporalium a corporibus discernere non ualens, utrum in illis an in istis sit nesciat; et cum scit, longe alio modo sciat, quam dum in cogitando uersantur siue occurrunt similitudines corporum. Qui modus nisi ab expertis capi utcumque non potest. Hinc enim erat, quod me dormiens in somnis uidere sciebam, nec tamen illas corporalium rerum similitudines quas uidebam, sic ab ipsis corporalibus discernebam, quemadmodum eas cogitantes etiam clausis oculis uel in tenebris constituti discernere solemus. Tantum ualet ipsa animi intentio utrum perducatur usque ad sensus licet clausos, an in ipso cerebro, unde in hec nititur, aliqua causa existente in aliud auertatur, ut quamuis aliquando se nouerit non corpora, sed corporum similitudines cernere, uel minus erudita etiam ipsa esse corpora existimans, sentiat se non ea corpore, sed spiritu uidere, longe sit tamen ab affectione qua suo corpori presentatur: unde se norunt et ceci uigilare, cum similitudines corporum cogitatas a corporibus, que uidere non possunt, certa notione discernunt.



CAPUT XXI.---uisa corporalibus similia in que anima rapitur, non ideo esse nature diuerse.


44. Cum autem sano corpore, nec somno sensibus consopitis, aliquo occulto opere spirituali in ea uisa que similia sunt corporalibus anima rapitur, non quia modus diuersus est, ideo est etiam diuersa natura uisorum; cum et in illis causis que de corpore existunt, sit utique differentia, et aliquando a contrario. Nam phrenetici non dormiendo potius perturbatas habent sentiendi uias in capite, ut talia uideant, qualia somniantes uident, quorum dormiendo auertitur intentio a sensu uigilandi, et in ea uidenda conuertitur. Cum ergo illud fiat non dormiendo, hoc autem dormiendo, non tamen ea que uidentur ex alio genere sunt, quam ex natura spiritus, de quo uel in quo fiunt similitudines corporum. Ita quamuis diuersa sit causa intentionis alienate, quando sano corpore uigilantis occulta quadam ui spirituali anima rapitur, ut uice corporum expressas corporalium rerum similitudines in spiritu uideat, eadem tamen est natura uisorum. Neque enim dici potest, cum causa in corpore est, tunc animam sine ulla presensione futurorum ex seipsa uersare imagines corporum, sicut etiam cogitando eas solet; cum uero in ea uidenda spiritu assumitur, diuinitus hec demonstrari: quandoquidem aperte Scriptura dicit, Effundam de spiritu meo super omnem carnem, et iuuenes uisa uidebunt, et senes somnia somniabunt , diuine operationi utrumque tribuens; et, Angelus Domini apparuit Ioseph in somnis dicens, Noli timere accipere Mariam coniugem tuam; et iterum, Tolle puerum, et uade in Aegyptum .



CAPUT XXII.---Quomodo contingant uisa illa, ex quibus diuinationes occulto instinctu seu casu facte.

45. Itaque bono quidem spiritu assumi spiritum hominis ad has uidendas imagines, nisi aliquid significent, non puto: cum uero in corpore causa est, ut in eas expressius intuendas humanus intendatur spiritus, non semper aliquid significare credendum est; sed tunc significant, cum inspirantur a demonstrante spiritu, siue dormienti, siue aliquid aliud ex corpore, ut a carnis sensibus alienaretur, patienti. uigilantibus etiam neque ullo morbo afflictis nec furore exagitatis, occulto quodam instinctu ingestas esse cogitationes quas promendo diuinarent, non solum aliud agentes, sicut Caiphas pontifex prophetauit , cum eius intentio non haberet uoluntatem prophetandi, uerum etiam id suscipientes, ut diuinandi modo aliquid dicerent, nouimus.

46. Nam quidam iuuenes iocando ut fallerent, ubi peregrini iter agebant, mathematicos se esse finxerunt, ignorantes omnino utrum duodecim signa dicerentur. Qui cum hospitem suum mirari cernerent que dicebant, et attestari esse uerissima, audacius in plura progressi sunt. At ille attestans ad omnia mirabatur. Postremo ab eis de filii salute quesiuit, quem diu absentem desiderabat, et quod inopinate tardaret, ne quid ei accidisset sollicitus erat. At illi non curantes quid post eorum abscessum ueri cognosceretur, dum  tamen in presentia letum hominem redderent, mox profecturi responderunt saluum ac propinquantem, et eo ipso die quo hec loquebantur, esse uenturum: neque enim metuebant, ne cum totus dies peractus esset, eos ille redarguendos postridie sequeretur. Quid multa? dum iam abire disponerent, ecce subito adhuc eis illic positis uenit.

47. Item alius ante symphoniacum saltabat, ubi erant multa idola per quamdam Paganorum solemnitatem, non aliquo spiritu arreptus, sed imitatione ludicra arreptitios emulatus, scientibus circumstantibus et spectantibus. Moris enim erat ut ante prandium peractis sacrificiis agitatisque fanaticis, si qui adolescentes post prandium uellent eo more ludere, nullus prohiberetur. Ille ergo inter saltandum, facto sibi silentio, iocabundus, et ridente multitudine circumseptus, ea nocte que impendebat, in ea silua que iuxta erat, hominem a leone interemptum iri, ad cuius cadauer spectandum illucescente die confluxuram turbam, et illius solemnitatis locum deserturam, predixit. Et factum est; cum satis cunctis qui aderant in omnibus eius motibus claruisset, hoc eum ludendo et iocando nusquam perturbata uel alienata mente dixisse; ipso etiam tanto amplius mirante quod accidit, quanto magis nosset quo id animo atque ore protulerit.

48. Quonam modo hec uisa in spiritum hominis ueniant, utrum ibi primitus formentur, an formata ingerantur, et quadam coniunctione cernantur, ut sic hominibus angeli ostendant cogitationes suas, et corporalium rerum similitudines, quas in suo spiritu futurorum cognitione preformant, quemadmodum et ipsi nostras cogitationes, non utique oculis, quia non corpore, sed spiritu uident; uerum hoc intersit, quod illi nostras, etiam si nolimus, nouerunt, nos autem ipsorum, nisi ostendantur, nosse non possumus; quia sic eas, ut opinor, habent in potestate occultare spiritualibus modis, quemadmodum nos quibusdam interiectis obstaculis, nostra corpora ne aliorum oculis uideantur, abscondimus: et quid fiat in spiritu nostro, ut aliquando cernantur tantummodo significantes imagines, et utrum aliquid significent ignoretur; aliquando autem aliquid significare sentiantur, sed quid significent nesciatur; aliquando uero tanquam pleniore demonstratione anima humana et spiritu ipsas et mente quid significent uideat; et scire difficillimum est, et si iam sciamus, disserere atque explicare operosissimum.



CAPUT XXIII.---Spiritualem naturam, ubi tam multis causis similitudines corporalium formentur, in nobis existere.

49. Quod autem nunc insinuare satis arbitror, certum est esse spiritualem quamdam naturam in nobis, ubi corporalium rerum formantur similitudines; siue cum aliquod corpus sensu corporis tangimus, et continuo formatur eius similitudo in spiritu, memoriaque reconditur; siue cum absentia corpora iam nota cogitamus, ut ex eis formetur quidam spiritualis aspectus, que iam erant in spiritu et antequam ea cogitaremus; siue cum eorum corporum que non nouimus, sed tamen esse non dubitamus, similitudines, non ita  ut sunt illa, sed ut occurrit, intuemur; siue cum alia, que uel non sunt, uel esse nesciuntur, pro arbitrio uel opinatione cogitamus; siue unde unde, neque id agentibus, neque uolentibus nobis uarie forme corporalium similitudinum uersantur in animo; siue cum aliquid corporaliter acturi, ea ipsa disponimus que in illa actione futura sunt, et omnia cogitatione antecedimus; siue iam in ipso actu, uel cum loquimur, uel cum facimus, omnes corporales motus, ut exseri possint, preueniuntur similitudinibus suis intus in spiritu; neque enim ulla uel breuissima syllaba in ordine suo nisi prospecta sonuisset: siue cum a dormientibus somnia uidentur, uel nichil uel aliquid significantia; siue cum ualetudine corporali turbatis intrinsecus itineribus sentiendi, imagines corporum spiritus ueris corporibus ita miscet, ut internosci uel uix possint, uel omnino non possint; et aut significent aliquid, aut sine ulla significatione oboriantur; siue prorsus ingrauescente aliquo morbo uel dolore corporis, et intercludente intus uias quibus anime, ut per carnem sentiret, exserebatur ac nitebatur intentio, altius quam somno absentato spiritu, corporalium rerum existunt aut monstrantur imagines, uel significantes aliquid uel sine ulla significatione apparentes; siue nulla ex corpore causa existente, sed assumente atque rapiente aliquo spiritu tollitur anima in huiusmodi uidendas similitudines corporum, miscens eis uisa corporalia, cum simul etiam corporis sensibus utitur; siue ita spiritu assumente alienatur ab omni corporis sensu, et auertitur, ut solis similitudinibus corporum spirituali uisione teneatur, ubi nescio utrum possint aliqua nichil significantia uideri.



CAPUT XXIu.---uisionem intellectualem spirituali, spiritualem corporali prestare.

50. Hec igitur natura spiritualis, in qua non corpora, sed corporum similitudines exprimuntur, inferioris generis uisiones habet, quam illud mentis atque intelligentie lumen, quo et ista inferiora diiudicantur, et ea cernuntur que neque sunt corpora, neque ullas gerunt formas similes corporum; uelut ipsa mens et omnis anime affectio bona, cui contraria sunt eius uitia, que recte culpantur atque damnantur in hominibus. Quo enim alio modo ipse intellectus nisi intelligendo conspicitur? Ita et caritas, gaudium, pax, longanimitas, benignitas, bonitas, fides, mansuetudo, continentia, et cetera huiusmodi, quibus propinquatur Deo : et ipse Deus, ex quo omnia, per quem omnia, in quo omnia .

51. Quanquam itaque in eadem anima fiant uisiones, siue que sentiuntur per corpus, sicut hoc corporeum celum, terra, et quecumque in eis nota esse possunt, quemadmodum possunt; siue que spiritu uidentur similia corporum, de quibus multa iam diximus; siue cum mente intelliguntur, que nec corpora sunt, nec similitudines corporum; habent utique ordinem suum, et est aliud alio precellentius. Prestantior est enim uisio spiritualis quam corporalis, et rursus prestantior intellectualis quam spiritualis. Corporalis enim sine spirituali esse non potest; quandoquidem momento  eodem quo corpus sensu corporis tangitur, fit etiam in animo tale aliquid, non quod hoc sit, sed quod simile sit; quod si non fieret, nec sensus ille esset, quo ea que extrinsecus adiacent, sentiuntur. Neque enim corpus sentit, sed anima per corpus, quo uelut nuntio utitur ad formandum in seipsa quod extrinsecus nuntiatur. Non potest itaque fieri uisio corporalis, nisi etiam spiritualis simul fiat: sed non discernitur, nisi cum fuerit sensus ablatus a corpore, ut id quod per corpus uidebatur, inueniatur in spiritu. At uero spiritualis uisio etiam sine corporali fieri potest, cum absentium corporum similitudines in spiritu apparent, et finguntur multe pro arbitrio, uel preter arbitrium demonstrantur. Item spiritualis uisio indiget intellectuali ut diiudicetur, intellectualis autem ista spirituali inferiore non indiget; ac per hoc spirituali corporalis, intellectuali autem utraque subiecta est. Cum ergo legimus, Spiritualis omnia iudicat, ipse autem a nemine diiudicatur ; non secundum spiritum, a quo mens discernitur, sicut illud quod dictum est, Orabo spiritu, orabo et mente , sed ex illa notione debemus accipere qua dictum est, Renouamini autem spiritu mentis uestre . Iam enim supra docuimus alio modo et ipsam mentem spiritum dici, secundum quam spiritualis omnia diiudicat. Quapropter non absurde neque inconuenienter arbitror spiritualem uisionem inter intellectualem et corporalem tanquam medietatem quamdam obtinere. Puto enim non incongruenter medium dici, quod corpus quidem non est, sed simile est corporis, inter illud quod uere corpus est, et illud quod nec corpus est, nec simile corporis.



CAPUT XXu.---Solam intellectualem uisionem non fallere.

52. Illuditur autem anima similitudinibus rerum, non earum uitio, sed opinionis sue, cum approbat que similia sunt pro iis quibus similia sunt, ab intelligentia deficiens. Fallitur ergo in uisione corporali, cum in ipsis corporibus fieri putat quod fit in corporis sensibus; sicut nauigantibus uidentur in terra moueri que stant, et intuentibus celum stare sidera que mouentur, et diuaricatis radiis oculorum duas lucerne species apparere, et in aqua remus infractus, et multa huiusmodi: aut cum putat aliquid hoc esse, quod similiter coloratum est, uel similiter sonat, uel olet, uel sapit, uel tangitur; hinc enim et medicamentum aliquod ceratum coctum in cacabo putatur legumen, et sonitus transeuntis uehiculi putatur ex tonitruo, et si nullis aliis sensibus exploretur, sed soli adiaceat olfactui, citrium putatur herba que uocatur apiaria, et cibus aliquo dulciculo succo affectus putatur melle conditus; et ignotus annulus contrectatus in tenebris, putatur aureus, cum sit ereus aut argenteus. aut cum repentinis inopinatisque corporalibus uisis anima turbata uel in somnis uidere se putat, uel aliquo huiusmodi spirituali uiso affici: unde in omnibus corporalibus uisis, et aliorum sensuum contestatio, et maxime ipsius mentis atque rationis adhibetur, ut  quod in hoc rerum genere uerum est, inueniatur quantum inueniri potest. In uisione autem spirituali, id est in corporum similitudinibus, que spiritu uidentur, fallitur anima, cum ea que sic uidet, ipsa corpora esse arbitratur; uel quod sibi suspicione falsaque coniectura finxerit, hoc etiam in corporibus putat, que non uisa coniectat. At uero in illis intellectualibus uisis non fallitur: aut enim intelligit, et uerum est; aut si uerum non est, non intelligit: unde aliud est in his errare que uidet, aliud ideo errare quia non uidet.



CAPUT XXuI.---Raptus anime duplex, spirituali uisione et intellectuali.

53. Quapropter cum rapitur anima in ea uisa que spiritu cernuntur similia corporalibus, ita ut omnino a sensibus corporis auertatur amplius quam in somno solet, sed minus quam in morte; iam diuine admonitionis est et adiutorii, ut se non corpora, sed uisa corporum similia spiritualiter nouerit cernere, sicuti que se in somnis uidere, etiam antequam euigilent, sciunt. Ibi si etiam uidentur futura, ita ut omnino futura noscantur, quorum imagines presentes uidentur, siue ipsa hominis mente diuinitus adiuta, siue aliquo inter ipsa uisa quid significent exponente, sicut in Apocalypsi Ioanni exponebatur , magna reuelatio est: etiamsi forte ignoret ille cui hec demonstrantur, utrum e corpore exierit, an adhuc sit in corpore, sed spiritu a sensibus corporis alienato ista uideat; potest enim sic raptus id ignorare, si ei et hoc non ostendatur.

54. Porro autem, si quemadmodum raptus est a sensibus corporis, ut esset in istis similitudinibus corporum, que spiritu uidentur, ita et ab ipsis rapiatur, ut in illam quasi regionem intellectualium uel intelligibilium subuehatur, ubi sine ulla corporis similitudine perspicua ueritas cernitur; nullis opinionum falsarum nebulis offuscatur: ibi uirtutes anime non sunt operose ac laboriose. Neque enim opere temperantie libido frenatur, aut opere fortitudinis tolerantur aduersa, aut opere iustitie iniqua puniuntur, aut opere prudentie mala deuitantur. Una ibi et tota uirtus est amare quod uideas, et summa felicitas habere quod amas. Ibi enim beata uita in fonte suo bibitur, inde aspergitur aliquid huic humane uite, ut in tentationibus huius seculi, temperanter, fortiter, iuste, prudenterque uiuatur. Propter illud quippe adipiscendum, ubi secura quies erit et ineffabilis uisio ueritatis, labor suscipitur, et continendi a uoluptate, et sustinendi aduersitates, et subueniendi indigentibus, et resistendi decipientibus. Ibi uidetur claritas Domini, non per uisionem significantem, siue corporalem, sicut uisa est in monte Sina , siue spiritualem, sicut uidit Isaias , uel Ioannes in Apocalypsi: sed per speciem, non per enigmata, quantum eam capere mens humana potest, secundum assumentis Dei gratiam, ut os ad os loquatur ei quem dignum tali Deus colloquio fecerit; non os corporis, sed mentis,



CAPUT XXuII.---Quo genere uisionis Deus a Moyse uisus.


Sicut intelligendum arbitror quod de Moyses scriptum est .

55. Concupiuerat enim, sicut in Exodo legimus, uidere Deum; non utique sicut uiderat in monte, nec sicut uidebat in tabernaculo , sed in ea substantia qua Deus est, nulla assumpta corporali creatura, que mortalis carnis sensibus presentetur: neque in spiritu figuratis similitudinibus corporum; sed per speciem suam, quantum eam capere creatura rationalis et intellectualis potest, seuocata ab omni corporis sensu, et ab omni significatiuo enigmate spiritus. Sic enim scriptum est, Si ergo inueni gratiam in conspectu tuo, ostende mihi temetipsum manifeste, ut uideam te; cum paulo superius legatur locutus Dominus ad Moysen facie ad faciem, sicut quis loquitur ad amicum suum. Sentiebat ergo quid uidebat, et quod non uidebat desiderabat. Nam et paulo post, cum dixisset ei Deus, Inuenisti enim gratiam in conspectu meo, et scio te pre omnibus; respondit ei, Ostende mihi claritatem tuam. Et tunc quidem responsum accepit a Domino figuratum, de quo nunc longum est disputare, quando ei dixit: Non poteris uidere faciem meam, et uiuere. Non enim uidebit homo faciem meam, et uiuet. Deinde subiecit et ait illi: Ecce locus penes me, et stabis super petram, statim ut transiet mea maiestas, et ponam te in spelunca petre, et tegam manu mea super te donec transeam; et auferam manum, et tunc uidebis posteriora mea: nam facies mea non apparebit tibi . Nec tamen secuta Scriptura hoc etiam corporaliter factum esse narrauit, satisque per hoc demonstratum est figurate dictum esse in Ecclesie significatione. Ipse est enim locus penes Dominum, quia Ecclesia est templum eius et ipsa edificata est super petram, et cetera que ibi dicta sunt, eidem intelligentie congruunt. Nisi tamen concupitam et desideratam Dei claritatem Moyses uidere meruisset, non in libro Numerorum diceret Deus ad Aaron et Mariam fratres eius: Audite uerba mea, Si fuerit propheta inter uos Domino, in uisione illi cognoscar [1 1Kb] , et in somno loquar illi; non ita quomodo famulus meus Moyses in tota domo mea fidelis est. Os ad os loquar ad illum in specie, et non per enigmata, et claritatem Domini uidit . Neque enim hoc secundum substantiam corporis, que carnis sensibus presentatur, intelligendum est; nam utique sic loquebatur ad Moysen facie ad faciem, contra in contra, quando tamen dixit ei, Ostende mihi temetipsum; et nunc etiam ad ipsos quos obiurgabat, et quibus Moysi meritum ita preferebat, sic loquebatur per creaturam corporalem presentatam sensibus carnis. Illo ergo modo, in illa specie qua Deus est, longe ineffabiliter secretius et presentius loquitur locutione ineffabili, ubi eum nemo uidens uiuet [2 1Kb] uita ista, qua mortaliter uiuitur in istis sensibus corporis: sed nisi ab hac uita quisque  quodammodo moriatur, siue omnino exiens de corpore, siue ita auersus et alienatus a carnalibus sensibus, ut merito nesciat, sicut Apostolus ait, utrum in corpore an extra corpus sit , cum in illam rapitur et subuehitur uisionem.



CAPUT XXuIII.---Tertium celum et paradisum de quo Apostolus, posse intelligi tertium genus uisionis.

56. Quapropter si hoc tertium uisionis genus, quod superius est, non solum omni corporali, quo per corporis sensus corpora sentiuntur, uerum etiam omni illo spirituali, quo similitudines corporum spiritu et non mente cernuntur, tertium celum appellauit Apostolus; in hoc uidetur claritas Dei, cui uidende corda mundantur, unde dictum est, Beati mundo corde, quia ipsi Deum uidebunt : non per aliquam corporaliter uel spiritualiter figuratam significationem tanquam per speculum in enigmate, sed facie ad faciem , quod de Moyse dictum est, os ad os; per speciem scilicet qua est Deus quidquid est, quantulumcumque eum mens, que non est quod ipse, etiam ab omni terrena labe mundata, et ab omni corpore et similitudine corporis alienata et abrepta capere potest: a quo peregrinamur mortali et corruptibili onere grauati, quamdiu per fidem ambulamus, non per speciem , et cum hic iuste uiuimus. Cur autem non credamus, quod tanto Apostolo doctori Gentium, rapto usque ad istam excellentissimam uisionem, uoluerit Deus demonstrare uitam, in qua post hanc uitam uiuendum est in eternum? Et cur non dicatur iste paradisus, excepto illo in quo corporaliter uixit Adam inter ligna nemorosa atque fructuosa? Quandoquidem et Ecclesia, que nos congregat in caritatis sinum, paradisus dicta est cum fructu pomorum . Sed hoc figurate dictum est, tanquam illo paradiso, ubi proprie fuit Adam, Ecclesia significata sit per formam futuri. Quanquam diligentius considerantibus fortassis occurrat illo paradiso corporali, in quo Adam corporaliter fuit, et istam uitam sanctorum significatam, que nunc agitur in Ecclesia, et illam que post hanc erit in eternum: sicut Ierusalem, que interpretatur uisio pacis, et tamen quedam terrena ciuitas demonstratur, significat Ierusalem matrem nostram eternam in celis, siue in iis qui spe salui facti sunt, et quod non uident sperantes per patientiam exspectant , secundum quos multi filii deserte, magis quam eius que habet uirum ; siue in ipsis Angelis sanctis per Ecclesiam multiformis sapientie Dei , cum quibus post hanc peregrinationem sine labore et sine fine uiuendum est.



CAPUT XXIX.---An ut plures celi, ita in spirituali et intellectuali uisione plures gradus.

57. Si autem sic accipimus tertium celum quo Apostolus raptus est, ut quartum etiam, et aliquot ultra superius celos esse credamus, infra quos est hoc tertium celum, sicut eos alii septem, alii octo, alii nouem uel etiam decem perhibent, et in ipso uno quod dicitur firmamentum, multos gradatim esse  confirmant; ac per hoc corporeos esse uel ratiocinantur uel opinantur, de quorum ratione siue opinione nunc disserere longum est: potest etiam [1 1Kb] fieri, ut etiam in spiritualibus uel intellectualibus multos quosdam gradus quisquam esse contendat, aut si possit ostendat, eosque distinctos iuxta aliquem prouectum magis minusue illustrium reuelationum. Sed utcumque se ista habeant, et accipiantur ut libet, ab alio sic, ab alio autem sic; ego uisorum uel uisionum preter ista tria genera, aut corpore, aut spiritu, aut mente, usque adhuc uel nosse uel docere non possum. Sed quot et quante singulorum generum sint differentie, ut in unoquoque aliud alio gradatim superferatur, ignorare me fateor.



CAPUT XXX.---In spirituali genere uisionis alia uisa quasi diuina, alia humana.

58. Sicut autem in ista luce corporea est celum, quod super terras suspicimus, unde luminaria clarent et sidera, que corpora longe sunt meliora terrestribus: sic in illo genere spirituali, in quo uidentur corporum similitudines luce quadam incorporali ac sua, sunt quedam excellentia et merito diuina, que demonstrant Angeli miris modis; utrum uisa sua facili quadam et prepotenti iunctione uel commixtione etiam nostra esse facientes, an scientes nescio quomodo nostram in spiritu nostro informare uisionem, difficilis perceptu, et difficilior dictu res est. Sunt autem alia uisa usitata et humana, que siue ex ipso spiritu nostro multipliciter existunt, siue ex corpore spiritui quodammodo suggeruntur, sicut fuerimus affecti uel carne uel animo. Non solum enim uigilantes homines curas suas cogitando uersant in similitudinibus corporum, uerum etiam dormientes hoc sepe somniant, quo indigent: nam et negotia sua gerunt ex animi cupiditate, et epulis poculisque inhiantes insistunt, si forte esurientes sitientesque dormierunt. Que omnia puto comparata illis angelicis demonstrationibus sic habenda, ac si in ista natura corporum terrena celestibus comparentur.



CAPUT XXXI.---In intellectuali uisione alia sunt que in anima uidentur, aliud lumen quo ipsa illustratur. Lumen anime Deus.

59. Sic etiam in illo genere intellectualium uisorum alia sunt, que in ipsa anima uidentur, uelut uirtutes quibus uitia sunt contraria; siue permansure, ut pietas; siue utiles huic uite, et postea non future, sicut fides qua credimus ea que nondum uidemus, et spes qua futura cum patientia exspectamus, et ipsa patientia qua omnia toleramus aduersa, donec quo uolumus ueniamus. Iste quippe et huiusmodi uirtutes, que nunc propter transigendam istam peregrinationem ualde necessarie sunt; non erunt in illa uita, propter quam adipiscendam sunt necessarie: et tamen etiam ipse intellectualiter uidentur; neque enim aut corpora sunt, aut species habent similes corporum. Aliud autem est ipsum lumen, quo illustratur anima, ut omnia uel in se uel in illo ueraciter intellecta conspiciat: nam illud iam ipse Deus est, hec autem  creatura, quamuis rationalis et intellectualis ad eius imaginem facta, que cum conatur lumen illud intueri, palpitat infirmitate, et minus ualet. Inde est tamen quidquid intelligit sicut ualet. Cum ergo illuc rapitur, et a carnalibus subtracta sensibus, illi uisioni expressius presentatur non spatiis localibus, sed modo quodam suo, etiam supra se uidet illud, quo adiuta uidet quidquid etiam in se intelligendo uidet.



CAPUT XXXII.---Anima corpore exuta quo feratur.

60. Si autem queritur, cum anima de corpore exierit, utrum ad aliqua loca corporalia feratur, an ad incorporalia corporalibus similia, an uero nec ad ipsa, sed ad illud quod et corporibus et similitudinibus corporum est excellentius; cito quidem responderim, ad corporalia loca eam uel non ferri nisi cum aliquo corpore, uel non localiter ferri. Iam utrum habeat aliquod corpus, cum de hoc corpore exierit, ostendat qui potest; ego autem non puto: spiritualem enim arbitror esse, non corporalem [1 1Kb] . Ad spiritualia uero pro meritis fertur, aut ad loca penalia similia corporibus: qualia sepe demonstrata sunt iis qui rapti sunt a corporis sensibus, et mortuis similes iacuerunt, et infernales penas uiderunt, cum et ipsi in seipsis gererent quamdam similitudinem corporis sui, per quam possent ad illa ferri, et talia similitudinibus sensuum experiri. Neque enim uideo cur habeat anima similitudinem corporis sui, cum, iacente sine sensu ipso corpore, nondum tamen penitus mortuo, uidet talia, qualia multi ex illa subductione uiuis redditi narrauerunt; et non habeat, cum perfecta morte penitus de corpore exierit. Aut ergo ad illa fertur penalia, aut ad illa itidem similia corporalibus, nec tamen penarum, sed quietis atque gaudiorum.

61. Neque enim recte dici potest, uel illas falsas esse penas, uel illam falsam requiem atque letitiam: tunc enim hec falsa sunt, quando per opinationis errorem alia pro aliis putantur. Nam Petrus non solum cum discum illum uidebat, et in eo non similitudines corporum, sed corpora putabat , in hoc utique fallebatur; uerum etiam cum alio tempore ab angelo solutus e uinculis ibat in corpore ambulans, et presentatus corporalibus formis, et putabat se uisum uidere , nichilominus fallebatur. Nam et ille in disco erant spirituales forme corporalibus similes; et ista corporalis expressio soluti de uinculis, propter miraculum spirituali similis erat. Fallebatur autem anima in utrisque, nonnisi cum alia pro aliis approbaret. Quamuis ergo non sint corporalia, sed similia corporalibus, quibus anime corporibus exute afficiuntur, seu bene seu male, cum et ipse corporibus suis similes sibimet appareant; sunt tamen et uera letitia et uera molestia facta de substantia spirituali. Nam et in somnis magni interest utrum in letis an in tristibus simus. Unde quidam in rebus quas concupiuerant constituti, se euigilasse doluerunt;  et rursus grauibus terroribus atque cruciatibus exagitati atque uexati, cum expergefacti essent, dormire timuerunt, ne in eadem mala reuocarentur. Et utique dubitandum non est quod expressiora sint illa que inferna dicuntur, atque ob hoc uehementius sentiantur. Nam et qui subtracti sunt sensibus corporis, minus quidem quam si omni modo morerentur, sed tamen amplius quam si dormirent, expressiora se uidisse narrauerunt, quam si somnia narrauissent. Est ergo prorsus inferorum substantia, sed eam spiritualem arbitror esse, non corporalem.



CAPUT XXXIII.---De inferis questio. Animam esse incorpoream. Sinus Abrahe.

62. Nec audiendi sunt, qui affirmant inferos in hac uita explicari, nec esse post mortem. uiderint enim quemadmodum petica figmenta interpretentur; nos ab auctoritate diuinarum Scripturarum, quibus solis de hac re fides habenda est, recedere non debemus. Quanquam possimus ostendere, illorum quoque sapientes de inferorum substantia minime dubitasse, que post hanc uitam excipit animas mortuorum. Unde autem sub terris esse dicantur inferi, si corporalia loca non sunt, aut unde inferi appellentur, si sub terris non sunt, merito queritur  . Animam uero non esse corpoream non me putare, sed plane scire, audeo profiteri: tamen habere posse similitudinem corporis et corporalium omnino membrorum quisquis negat, potest negare animam esse, que in somnis uidet uel se ambulare, uel sedere, uel hac atque illac gressu aut etiam uolatu ferri ac referri, quod sine quadam similitudine corporis non fit. Proinde si hanc similitudinem etiam apud inferos gerit, non corporalem, sed corpori similem; ita etiam in locis uidetur esse non corporalibus, sed corporalium similibus, siue in requie, siue in doloribus.

63. Quanquam et illud me nondum inuenisse confiteor, inferos appellatos, ubi iustorum anime requiescunt. Et Christi quidem animam uenisse usque ad ea loca in quibus peccatores cruciantur, ut eos solueret a tormentis quos esse soluendos occulta nobis sua iustitia iudicabat, non immerito creditur. Quomodo enim aliter accipiendum sit quod dictum est, Quem Deus suscitauit ex mortuis, solutis doloribus inferorum, quia non poterat teneri ab eis , non uideo nisi ut quorumdam dolores apud inferos eum soluisse accipiamus, ea potestate qua Dominus est, cui omne genu flectitur, celestium, terrestrium, et infernorum , per quam potestatem etiam illis doloribus, quos soluit, non potuit attineri. Neque enim Abraham, uel ille pauper in sinu eius, hoc est in secreto quietis eius, in doloribus erat, inter quorum requiem et illa inferni tormenta [1 1Kb] legimus magnum chaos [2 1Kb] firmatum: sed nec apud inferos esse dicti sunt. Contigit enim, inquit, mori inopem illum, et auferri ab Angelis in sinum Abrahe: mortuus est autem et diues, et sepultus est; et  cum apud inferos in tormentis esset , et cetera. uidemus itaque inferorum mentionem non esse factam in requie pauperis, sed in supplicio diuitis.

64. Illud etiam quod Iacob dicit ad filios suos, Deducetis senectam meam cum tristitia ad inferos , uidetur hoc magis timuisse, ne nimia tristitia sic perturbaretur, ut non ad requiem beatorum iret, sed ad inferos peccatorum. Neque enim paruum anime malum est tristitia, cum et Apostolus cuidam tam sollicite timuerit, ne maiore tristitia absorberetur . Proinde, ut dixi, nondum inueni, et adhuc quero, nec mihi occurrit inferos alicubi in bono posuisse Scripturam duntaxat canonicam: non autem in bono accipiendum sinum Abrahe, et illam requiem quo ab Angelis pius pauper ablatus est, nescio utrum quisquam possit audire; et ideo quomodo eam [1 1Kb] apud inferos credamus esse, non uideo.



CAPUT XXXIu.---De Paradiso et tertio celo quo raptus est Paulus.

65. uerum hoc dum querimus, et aut inuenimus, aut non inuenimus, urget nos longitudo libri huius eum aliquando concludere. Quapropter quoniam de paradiso sermonem instituimus, propter illud quod Apostolus ait, scire se raptum hominem usque in tertium celum, nescire autem siue in corpore siue extra corpus, et quia raptus est in paradisum, et audiuit ineffabilia uerba, que non licet homini loqui; non temere affirmamus, utrum in tertio celo sit paradisus, an etiam in tertium celum, et inde rursus in paradisum raptus sit. Si enim proprie quidem nemorosus locus, translato autem uerbo, omnis etiam spiritualis quasi regio, ubi anime bene est, merito paradisus dici potest; non solum tertium celum, quidquid illud est, quod profecto magnum sublimiterque preclarum est, uerum etiam in ipso homine letitia quedam bone conscientie paradisus est. Unde et Ecclesia in sanctis temperanter et iuste et pie uiuentibus paradisus recte dicitur , pollens affluentia gratiarum, castisque deliciis: quandoquidem et in tribulationibus gloriatur de ipsa patientia plurimum gaudens, quia secundum multitudinem dolorum in corde consolationes Dei iucundant animam eius . Quanto magis ergo post hanc uitam etiam sinus ille Abrahe paradisus dici potest, ubi iam nulla tentatio, ubi tanta requies post omnes dolores uite huius? Neque enim et lux ibi non est propria quedam et sui generis, et profecto magna, quam diues ille de tormentis et tenebris inferorum, tam utique de longinquo, cum magnum chasma esset in medio, sic tamen uidit, ut ibi illum quondam contemptum pauperem agnosceret.

66. Que si ita sunt, ideo sub terris dicuntur inferi uel creduntur, quia congruenter in spiritu per illas corporalium rerum similitudines sic demonstrantur, ut quoniam defunctorum anime inferis digne, carnis amore peccauerunt, hoc eis per illas corporalium similitudines exhibeatur, quod ipsi carni mortue solet,  ut sub terram recondatur. Denique inferi eo quod infra sint, latine appellantur: sicut autem secundum corpus si ponderis sui ordinem teneant, inferiora sunt omnia grauiora; ita secundum spiritum inferiora sunt omnia tristiora: unde et in greca lingua origo nominis quo appellantur inferi, ex eo quod nichil suaue habeant, resonare perhibetur. Nec ipsam tamen rerum partem noster Saluator mortuus pro nobis uisitare contempsit, ut inde solueret quos esse soluendos secundum diuinam secretamque iustitiam ignorare non potuit. Quapropter anime illius latronis cui dixit, Hodie mecum eris in paradiso , non utique inferos prestitit, ubi pene sunt peccatorum: sed aut illam requiem sinus Abrahe; non enim alicubi non est Christus, cum ipse sit Sapientia Dei attingens ubique propter suam munditiam ; aut illum paradisum, siue in tertio celo, siue ubicumque alibi est, quo post tertium celum est raptus Apostolus: si tamen non aliquid unum est diuersis nominibus appellatum, ubi sunt anime beatorum.

67. Si ergo celum primum recte accipimus hoc omne corporeum generali nomine quidquid est super aquas et terram; secundum autem, in similitudine corporali quod spiritu cernitur, sicut illud unde animalibus plenus in ecstasi Petro discus ille submissus est ; tertium uero, quod mente conspicitur ita secreta et remota et omnino abrepta a sensibus carnis atque mundata, ut ea que in illo celo sunt, et ipsam Dei substantiam, uerbumque Deum per quod facta sunt omnia, in caritate Spiritus sancti ineffabiliter ualeat uidere et audire: non incongruenter arbitramur, et illuc esse Apostolum raptum , et ibi fortassis esse paradisum omnibus meliorem, et si dici oportet, paradisum paradisorum. Si enim anime bone letitia in rebus bonis est in omni creatura, quid ea letitia prestantius que in uerbo Dei est per quod facta sunt omnia?



CAPUT XXXu.---Resurrectio corporum ad perfectam beatitudinem anime cur sit necessaria.

68. Sed si quem mouet, quid opus sit spiritibus defunctorum corpora sua in resurrectione recipere, si potest eis etiam sine corporibus summa illa beatitudo preberi; difficilior quidem questio est, quam ut perfecte possit hoc sermone finiri: sed tamen minime dubitandum est, et raptam hominis a carnis sensibus mentem, et post mortem ipsa carne deposita, transcensis etiam similitudinibus corporalium, non sic uidere posse incommutabilem substantiam, ut sancti Angeli uident; siue alia latentiore causa, siue ideo quia inest ei naturalis quidam appetitus corpus administrandi; quo appetitu retardatur quodammodo ne tota intentione pergat in illud summum celum, quamdiu non subest corpus, cuius administratione appetitus ille conquiescat. Porro autem si tale sit corpus, cuius sit difficilis et grauis administratio, sicut hec caro que corrumpitur, et aggrauat animam , de propagine transgressionis existens, multo magis auertitur mens ab illa uisione summi celi: unde necessario abripienda erat ab eiusdem carnis sensibus,  ut ei, quomodo capere posset, illud ostenderetur. Proinde cum hoc corpus iam non animale, sed per futuram commutationem spirituale receperit Angelis cequata, perfectum habebit nature sue modum, obediens et imperans, uiuificata et uiuificans, tam ineffabili facilitate, ut sit ei glorie quod sarcine fuit.



CAPUT XXXuI.---Tria uisionum genera quomodo erunt in beatis.

69. Nimirum enim erunt et tunc ista tria genera uisionum, sed nulla falsitate aliud pro alio approbabitur, nec in corporalibus, nec in spiritualibus uisis; multo minus in intellectualibus, quibus ita presentatis et perspicuis perfruetur [1 1Kb] ut longe minore euidentia nunc nobis adiaceant iste species corporales, quas sensu carnis attingimus, et eis multi ita sunt dediti, ut solas esse arbitrentur, et quidquid tale non est, putent omnino non esse. Sapientes autem ita sunt in his corporalibus uisis, ut quamuis ea presentiora uideantur, certiores sint tamen in illis que preter corporis speciem preterque corporis similitudinem intelligendo utcumque perspiciunt; quamuis ea non ualeant ita mente conspicere, ut hec sensu corporis intuentur. Sancti uero Angeli et his corporalibus iudicandis atque administrandis presunt, nec eis tanquam presentioribus familiarius inclinantur; et eorum significatiuas similitudines in spiritu ita discernunt, et tanta potentia quodammodo tractant, ut eas possint etiam hominum spiritibus reuelando miscere; et illam incommutabilem substantiam Creatoris ita conspiciunt, ut uisione atque amore et eam preponant omnibus, et secundum eam iudicent de omnibus, et in eam dirigantur ut agantur, et ex ea dirigant quidquid agunt. Denique quamuis abrepto Apostolo a carnis sensibus in tertium celum et paradisum, hoc ipsum certe defuit ad plenam perfectamque cognitionem rerum, que Angelis inest, quod siue in corpore siue extra corpus esset, nesciebat. Hoc utique non deerit, cum receptis corporibus in resurrectione mortuorum corruptibile hoc induetur incorruptione, et mortale hoc induetur immortalitate . Omnia enim euidentia erunt sine ulla falsitate, sine ulla ignorantia, suis ordinibus distributa et corporalia et spiritualia et intellectualia, in natura integra et beatitate perfecta.



CAPUT XXXuII.---Sententia quorumdam de tertio celo.

70. Scio quidem nonnullos eorum qui Scripturas sanctas ante nos in fide catholica tractasse laudantur, etiam sic exposuisse quod ait Apostolus, tertium celum, ut corporalis et animalis et spiritualis hominis hic differentias accipi uellent, atque ad illud incorporearum rerum genus excellenti euidentia contemplandum esse Apostolum raptum: quod genus etiam in hac uita spirituales homines pre ceteris rebus diligunt, eoque perfrui concupiscunt. Ego autem cur maluerim spirituale et intellectuale dicere, quod illi fortasse animale et spirituale dixerunt, ut earumdem rerum alia tantummodo nomina ponerem, iam in primis huius libri partibus me disseruisse suffecerit. Que si rite  pro modulo nostro disputauimus, aut spiritualis lector hec approbabit, aut etiam ut sit spiritualis, adiuuante Spiritu sancto, aliquid ex ista lectione proficiet. Sed  iam uniuersum hoc opus, quod duodecim uoluminibus continetur, isto tandem fine concludimus.



[LOCUTIONES IN HEPTATEUCHUM.]





DE SUBSEQUENTI LOCUTIONUM OPERE.


LIBRI II RETRACTATIONUM CAPUT LIu.

Septem libros de septem libris diuinarum Scripturarum, id est Moysi quinque, et uno Iesu Naue, et altero Iudicum feci, notatis locutionibus singulorum que minus usitate sunt lingue nostre: quas parum aduertendo sensum querunt, qui legunt, diuinorum eloquiorum, cum sit locutionis genus, et nonnunquam exsculpunt aliquid quod a ueritate quidem non abhorreat; non tamen id sensisse auctor a quo hoc scriptum est inuenitur, sed genere locutionis hoc dixisse credibilius apparet. Multa autem in Scripturis sanctis obscura, cognito locutionis genere dilucescunt. Propter quod cognoscenda sunt eadem genera locutionum ubi sententie patent; ut etiam ubi latent cognitio ipsa succurrat, easque intentioni legentis aperiat. Huius operis titulus est, Locutiones de Genesi; atque ita de singulis libris. Quod autem in libro primo posui scriptum esse: Et fecit Ne omnia uerba quecumque precepit illi Dominus, sic fecit , eamque locutionem dixi esse similem ei, quod in conditione creature posteaquam dicitur, Et sic est factum, additur, et fecit Deus ; non omni modo simile hoc eidem mihi uidetur. Denique ibi etiam sensus latet; hic sola locutio est. Hoc opus sic incipit: Locutiones Scripturarum.





S. AURELII AUGUSTINI HIPPONENSIS EPISCOPI In Heptateuchum LOCUTIONUM LIBRI SEPTEM  . [1Kb] [1Kb] 



LIBER PRIMUS. Locutiones de Genesi.

Locutiones Scripturarum, que uidentur secundum proprietates, que idiomata grece uocantur, lingue hebraice uel grece.

[Gen. cap. I, u\ 14.] Et diuidant inter medium diei, et inter medium noctis.

[Ib. 20, 26.] uolatilia uolantia super terram secundum firmamentum celi. Queritur quomodo accipiendum sit, secundum firmamentum. Sic etiam, Faciamus hominem secundum imaginem et secundum similitudinem: quod multi latini codices habent, ad imaginem et similitudinem.

 [Ib. 28.] Implete terram, et dominamini eius: latina enim locutio est, Dominamini ei.

[Ib. II, 5.] Et homo non erat operari terram: quod latini codices habent, qui operaretur terram.

[Ib. 8.] Plantauit Deus paradisum secundum orientem: quod latini habent, ad orientem.

[Ib. 9.] Quod habent multi latini codices, Et lignum sciendi bonum et malum, uel, lignum scientie boni et mali, uel, lignum sciendi boni et muli; et si que sunt alie uarietates de hac re interpretum, grecus habet, et lignum ad sciendum cognoscibile boni et mali: quod  nescio utrum locutionis sit, et non magis certum sensum aliquem insinuet.

[Ib. 16.] Quod habent latini codices, Ex omni ligno quod est in paradiso, esce edes: non, in paradiso esce, distinguendum est; sed, esce edes: nam esca edes dici admittit latina locutio, quoniam pro datiuo casu greco, ablatiuum uel quem appellant septimum, in huiusmodi locutionibus solent ponere. Aut certe ordo uerborum est, Ex omni ligno esce.

[Ib. III, 1.] Serpens erat prudentissimus omnium bestiarum, quod multi latini habent; in greco scriptum est [1 1Kb] , non .

[Ib. 7.] Quod scriptum est de Adam et Eua, Aperti sunt oculi eorum; cum absurde credatur eos in paradiso cecos, uel oculis clausis prius oberrasse, locutionis est, qua etiam de Agar scriptum est, Aperuit oculos suos, et uidit puteum ; neque enim clausis prius oculis sedebat: et quod in fractione panis aperti sunt oculi eorum qui cognouerunt Dominum post resurrectionem ; neque enim per uiam cum illo clausis oculis ambulabant.

[Ib. 15.] Quod habent multi codices, Inimicitiam ponam inter te et mulierem; greci habent, in medio tui et in medio mulieris: quod locutionis est; nam tantumdem ualet quantum cum dicitur, inter te et mulierem: hoc et in eo quod sequitur, in medio seminis tui, et in medio seminis eius.

[Ib. 17.] Quod habent multi latini codices, Quia audisti uocem mulieris tue, et edisti de ligno de quo preceperam tibi, de eo solo non edere; greci habent, edisti de ligno de quo preceperam tibi, eo solo non edere ex eo: alii autem interpretes greci habent, manducasti, uel edisti; ut ita sit sensus secundum ipsos, Quia audisti uocem mulieris tue, et edisti de ligno de quo preceperam tibi eo solo non edere, ex eo edisti.

[Ib. Iu, 2.] Et apposuit parere fratrem eius Abel: locutio est frequens in Scripturis, apposuit dicere.

[Ib. 8.] Et factum est, dum essent in campo, insurrexit Cain super Abel, et occidit eum: locutio est; nam etsi non haberet, Et factum est, posset integer sensus esse, et cum essent in campo.

[Ib. uI, 6.] Quod scriptum est in quibusdam latinis codicibus, Et penituit, et dixit Deus, Deleam hominem, quem feci a facie terre; in greco inuenitur , quod magis recogitauit, quam penituit, significare perhibetur: quod uerbum etiam nonnulli latini codices habent.

[Ib. 14.] Quod habent latini codices plurimi, Nidos facies in arcam; cum latina locutio sit non In arcam, sed In arca: greci nec In arcam, nec In arca habent; sed, Nidos facies arcam; quod intelligitur, ut ipsa arca nidi essent.

[Ib. 16.] Quod habent plerique codices, Facies ostium arce a latere; nonnulli habent, ex transuerso: sic enim uoluerunt interpretari quod grece dicitur, .

[Ib. uII, 4.] Quod scriptum est, Adhuc enim septem dies, ego inducam diluuium aque super terram, quod  nonnulli latini codices habent, in greco inuenitur, ego inducam pluuiam super terram: greca locutio genitiuum casum habet, non accusatiuum, ut si hoc in latinum exprimamus, ita dicatur, Adhuc enim septem dierum inducam pluuiam super terram.

[Ib. 5.] Quod scriptum est, Et fecit Ne omnia quecumque precepit illi Dominus Deus, sic fecit, locutio est similis ei quod in conditione creature posteaquam dicitur, Et sic est factum, additur, Et fecit Deus.

[Ib. 4.] Quod scriptum est, Delebo omnem suscitationem, non creationem dictam notandum est: enim grece scriptum est, quod nomen etiam resurrectionis assidue ponitur in scripturis grecis, cum posset dici, ut suscitatio sit , resurrectio . Quo uerbo et Apostolus usus est, Si quo modo occurram in resurrectionem mortuorum : ibi enim Greci non , sed habent.

[Ib. 14.] Quod scriptum est, Et omnes bestie secundum genus, et omnia pecora secundum genus, et omne repens quod mouetur super terram secundum genus, et omne uolatile secundum genus intrarunt ad Ne in arcam, bina ab omni carne in quo est spiritus uite; non refertur in quo, nisi genus subaudias, id est, in quo genere: nam si carne subaudiremus, In qua fuerat dicendum; quod solus interpres Symmachus dixit.

[Ib. 23.] Quod iterum scriptum est, Et deleta est omnis suscitatio, notandum locutionis esse, pro eo ac si diceret, conditionem uel creaturam carnis. Cum dixisset, Et deleta est omnis suscitatio que erat super faciem omnis terre, ab homine usque ad pecudem [1 1Kb] et repentium et uolatilium celi, deinde addidit, Et deleta sunt de terra; locutionem illam esse repetitionis, qua familiariter utitur [2 1Kb] Scriptura, notandum est.

[Ib. uIII, 6, 7.] Quod scriptum est, Dimisit coruum uidere si cessauit aqua, et exiens reuersus non est, donec siccauit aqua a terra, locutio est usitata in Scripturis, que iam nunc incipiat aduerti: non enim postea reuersus est, quia dictum est non reuersum donec siccauit aqua.

[Ib. 9.] Quod scriptum est, Et extendit manum suam, accepit eam, et induxit eam ad semetipsum in arcam, locutio est, quam propterea hebream puto, quia et punice lingue familiarissima est, in qua multa inuenimus hebreis uerbis consonantia: nam utique sufficeret, Et extendit manum, etsi non adderet, suam. Tale est etiam quod paulo post dicit, Habebat oliue folia, surculum in ore suo.

[Ib. 12.] Et non apposuit reuerti ad eum amplius: locutio est familiarissima in Scripturis.

[Ib. 21.] Quod scriptum est, Et non adiiciam adhuc maledicere super terram, simile est superiori, Et non apposuit reuerti ad eum.

[Ib. 21.] Et non adiiciam percutere omnem carnem uiuam: ipsa locutio est.

[Ib. IX, 5.] Etenim sanguinem uestrum animarum uestrarum;  cum sufficeret aut sanguinem uestrum, aut sanguinem animarum uestrarum.

[Ib. 12.] Hoc signum testamenti quod ego ponam inter medium meum et uestrum; quod est, inter me et uos.

[Ib. X, 9.] Hic erat gigas [1 1Kb] uenator contra Dominum Deum; incertum est utrum possit accipi, coram Domino Deo; quia et sic solet intelligi quod grece dicitur, .

[Ib. 14.] Unde exiit inde Philisthiim; cum sufficeret, Unde exiit Philisthiim.

[Ib. XI, 1.] Et erat omnis terra labium unum; quod usitate nos dicimus, lingua una. Et erat omnis terra labium unum; notandum, omnem terram appellatam omnes homines qui tunc erant, quamuis nondum in omni terra.

[Ib. 3.] Et facti sunt illis lateres pro lapide: grecus habet, Et facti sunt illis lateres in lapidem; quod si latine diceretur, locutio minus intelligeretur.

[Ib. 4.] uenite, edificemus nobis ciuitatem et turrim, cuius caput erit usque ad celum; secundum hyperbolen dictum est, si locutionis genus hic accipiendum est: si autem, usque ad celum, proprie dictum accipitur, inter questiones consideretur.

[Ib. 10.] Quod quidam latini codices habent, Sem filius Ne erat annorum centum cum genuit Arphaxad; greci habent, Sem filius centum annorum cum genuit Arphaxad: ubi ellipsis est, quia deest erat. Sed quod non habent filius Ne, sed filius tantum, noua locutio est.

[Ib. 30.] Et erat Sara sterilis, et non generabat; cum posset sufficere, Et erat Sara sterilis.

[Ib. XII, 12.] Erit ergo cum te uiderint Aegyptii, dicent, Quia uxor illius hec: genere locutionis adiunctum est, Quia; nam sufficere potuit, uxor illius hec.

[Ib. 14.] Quod ait Scriptura, Factum est autem statim ut intrauit Abram in Aegyptum; sufficeret, Statim autem ut intrauit Abram in Aegyptum.

[Ib. 18.] Quid hoc fecisti mihi, quia non annuntiasti mihi quia uxor tua est? cum sufficeret, non annuntiasti. Et ipsum, annuntiasti, more Scripturarum dictum est; nam latini habent plerique, non dixisti.

[Ib. XIII, 1.] Ascendit autem Abram de Aegypto, ipse et uxor eius et omnia eius, et Loth cum eo in desertum; subauditur, ascenderunt: nec tamen proprie dicitur ascendisse cum eo quod habebat exanime, sicut aurum et argentum et omnis supellex; ac per hoc intelligitur hic locutio, que uocatur grece .

[Ib. 7.] Et facta est rixa inter medium pastorum pecorum Abram et pecorum Loth: unde latini codices pene omnes non transtulerunt istam locutionem, sed ita loquuntur ut consuetudo nostra habet, et nobis deinceps eam notare non placuit; ipsa est enim per omnia in greca scriptura, ubi tale aliquid dicitur.

[Ib. 8.] Quoniam homines fratres nos sumus, Abram dixit ad Loth: unde intelligitur morem esse Scripture ita loqui, ut fratres appellentur unius cognationis,  etiamsi gradu sanguinis differant, ut alter sit in superiore, alter in inferiore, sicut hoc loco; nam patruus eius [1 1Kb] erat Abram.

[Ib. XIu, 1.] Factum est autem in regno Amarphal regis Sennaar; secundum nostre locutionis consuetudinem sic incipere sufficeret, in regno autem Amarphal: ergo quod ait Scriptura, Factum est autem, more suo locuta est.

[Ib. 5.] Quarto decimo autem anno Chodollogomor et reges qui cum eo; subauditur, erant: unde a quibusdam latinis etiam additum est.

[Ib. 6.] Et Chorreos qui in montibus Seir; subauditur, erant.

[Ib. 13.] Adueniens autem eorum qui euaserunt quidam, nuntiauit Abram transfluuiali, ipse autem habitabat ad quercum Mambre, Amorrhis fratris Eschol, et fratris Aunan; qui erant coniurati Abram; obscurum hyperbaton: ordo est enim, Adueniens eorum qui euaserunt quidam Amorrhis fratris Eschol et fratris Aunan, qui erant coniurati, nuntiauit Abram transfluuiali; ipse autem habitabat ad quercum. Hoc hyperbaton obscurius fit etiam per ellipsin: cum enim dictum esset, quidam Amorrhis fratris Aunan; non dictum est, quid fratris, sed intelligitur, filius: sicut cum dicitur Iacobus Alphei, quamuis non dicatur filius, nichil aliud intelligitur; et multe sunt tales locutiones Scripturarum ubi filius tacetur et intelligitur.

[Ib. 22.] Quod habent quidam latini codices, Et dixit Abram ad regem Sodomorum, Extendo manum meam ad Deum altissimum, qui creauit celum et terram, si a sparto usque ad corrigiam calceamenti; fefellit interpretem, quod grecus habet , quod latine filium intelligitur, ut ista Scripturarum locutio sit, Extendo manum meam ad Deum altissimum, qui creauit celum et terram, si accipiam de omnibus tuis: si enim pro eo dixit, Extendo manum meam ad Deum altissimum, ac si diceret, iuro, non est in latino usitata locutio, nisi ita dicatur, Extendo manum meam ad Deum altissimum, me non accipere de omnibus tuis.

[Ib. Xu, 13.] Sciendo scies quia peregrinum erit semen tuum in terra: locutio quidem Scripturarum est usitatissima; sed greci habent, Sciens scies, quod pene tantumdem est.

[Ib. XuI, 3.] Et dedit eam Abram uiro suo ipsi uxorem: plus habet, ipsi.

[Ib. 4.] Cum autem uidit se conceptum habere, spreta sum coram illa: greci habent hoc loco participium, quod latina lingua non habet, hoc est : sed tanquam si diceretur, uidens autem se conceptum habere, spreta sum coram illa; quasi solecismus sonat: sic etiam per illud participium quod dictum est, , pro quo nos dicimus, uidens.

[Ib. XuII, 6.] Quod latini habent, Augeam te nimis ualde; greci habent, ualde ualde.

[Ib. 8.] Et dabo tibi et semini tuo post te terram in qua habitas, omnem terram Chanaan in possessionem eternam: uidendum utrum locutio sit quod dicit, eternam, greci habent : et quod ait, et semini tuo  post te; ibi enim uoluit intelligi quod dixerat, tibi.

[Ib. XuII, 9.] Tu autem testamentum meum conseruabis, et semen tuum post te in progenies suas: conseruabis, pro, conserua; promissiuum pro imperatiuo modo posuit.

[Ib. 12.] Et puer octo dierum circumcidetur, omne masculinum: pro, omnis masculus; quasi posset circumcidi nisi masculus.

[Ib. 17.] Et procidit Abraham in faciem, et dixit in animo suo dicens, Si mihi centum annos habenti nascetur, et si Sara annorum nonaginta pariet? Admirantis esse istam locutionem, non dubitantis, dubitandum non est.

[Ib. 24.] Abraham autem erat annorum nonaginta nouem cum circumcisus est carnem preputii sui: non dixit, Carne; aut, in carne.

[Ib. XuIII, 7.] Et in boues accucurrit Abraham: non dixit, Ad boues.

[Ib. 11.] Abraham autem et Sara seniores progressi in diebus: quod greci habent, progressi dierum.

[Ib. 20.] Dixit autem Dominus, Clamor Sodomorum et Gomorrhe impletus est, et delicta eorum magna ualde. Clamorem Scriptura solet ponere pro tanta impudentia et libertate iniquitatis, ut nec uerecundia, nec timore abscondatur.

[Ib. 28.] Et dixit, Quia non perdam si inuenero ibi quadraginta quinque: superfluum uidetur, quia, et ideo in codicibus nonnullis latinis non legitur.

[Ib. 30.] Numquid, Domine, si loquar: subauditur, irasceris, aut aliquid huiusmodi.

[Ib. XIX, 29.] Cum euerteret Dominus ciuitates, in quibus habitabat in eis [1 1Kb] .

[Ib. XX, 13.] In omni loco ubi intrauerimus ibi.

[Ib. XXI, 19.] Et aperuit Deus oculos eius, et uidit puteum aque uiue: locutio est, non enim clausis oculis erat; unde iam in principio libri locuti sumus, ubi scriptum est, Et aperti sunt oculi eorum.

[Ib. 23.] Et terra quam inhabitasti in ea.

[Ib. 27.] Et disposuerunt ambo testamentum, uel testati sunt ambo: amat Scriptura testamenti nomine pactum appellare.

[Ib. XXII, 2.] Accipe filium tuum dilectum: illa locutione dictum est, Accipe, qua etiam ad Agar de filio eius.

[Ib. 4.] Et respiciens Abraham oculis; cum sufficeret, respiciens.

[Ib. 16.] Per memetipsum iuraui, nisi benedicens benedicam te: ac si diceret, Per memetipsum iuraui quod benedicens benedicam te; aut nullo uerbo addito simpliciter, Per memetipsum iuraui, benedicens benedicam te.

[Ib. 17.] Et multiplicans multiplicabo semen tuum; cum sufficere posset, multiplicabo.

[Ib. 20.] Et nuntiatum est Abrahe, dicentes; cum consuetudo loquendi habeat, Nuntiauerunt Abrahe dicentes, aut, nuntiatum est a dicentibus.

[Ib. XXIII, 3, 4.] Et surrexit Abraham a mortuo suo: non dixit, a mortua sua. Et iterum de eadem: Et sepeliam,  inquit, mortuum meum: quod non neutro quasi corpus mortuum, sed masculino genere dictum greca scriptura demonstrat.

[Ib. XXIu, 3.] Et adiurabo te per Dominum Deum celi et Deum terre: greci non habent, per, sed, adiurabo Dominum Deum celi.

[Ib. 3.] Cum quibus ego habito in eis.

[In 5.] Ne quando noluerit mulier ire mecum: mulierem feminam appellare proprium est illius lingue.

[Ib. 5.] In terram de qua existi inde.

[Ib. 6.] Attende tibi ne reuoces filium meum illuc: his uerbis solet comminatio declarari.

[Ib. 9, 8.] Et posuit puer manum suam sub femore Abrahe, et iurauit ei de uerbo hoc: ergo locutio est qua dixerat Abraham, adiuro te, ac si dixisset, iura mihi; non autem solemus sic loqui, sed obseruandum est utrum sint in Scripturis alie similes locutiones: nam quod dixit Abraham, Si noluerit mulier uenire tecum, purus eris a iuramento hoc; manifestauit ita se dixisse, adiuro te, tanquam diceret, iura mihi.

[Ib. 16.] Quod scriptum est de Rebecca, uirgo autem erat speciosa ualde, uirgo erat, uir non cognouerat eam, ista repetitio commendationem uirginitatis insinuat. Sed cur additum sit, uir non cognouerat eam, nisi locutionis sit, mirum si possit ita accipi ut uirgo nomen sit etatis, non integritatis. Greci autem non habent, cognouerat, sed cognouit; quod uidetur inconsequens.

[Ib. 26.] Adorauit Domino: quod nobis usitatum est dicere, Adorauit Dominum.

[Ib. 27.] Quoniam non dereliquit iustitiam et ueritatem a Domino meo: id est iustitiam et ueritatem que est a Domino meo, ac si diceret, quam fecit Dominus meus.

[Ib. 28.] Et currens puella nuntiauit in domum matris sue: quasi non ipsa esset et patris domus.

[Ib. 32.] Et aquam lauare pedibus ipsius, et pedibus uirorum qui cum eo erant.

[Ib. 40.] Dominus cui placui ante ipsum, ipse mittet angelum suum tecum; quasi non sufficeret, cui placui: an poterat ei placere nisi ante ipsum?

[Ib. 42.] Si tu prosperas uiam meam, qua ego nunc ingredior in eam.

[Ib. 43, 44.] Cum uerba sua narraret seruus Abrahe, que dixit accessurus ad fontem, ita narrauit: Et erit uirgo cui ego dixero, Da mihi bibere pusillum aque de hydria tua, et dicet mihi, Et tu bibe, et camelis tuis hauriam: hec mulier est quam parauit Dominus famulo suo Isaac. Quibus uerbis satis euidenter expressum est, etiam mulieres appellatas locutione hebraica, que uirgines essent.

[Ib. 48.] Et benedixi Dominum Deum domini mei Abraham: honorificentie locutio est, et familiarissima Scripturis, sicut Deus Helie.

[Ib. 49.] Renuntiate mihi ut redeam in dextram aut sinistram. Per dextram prosperitatem, per sinistram aduersitatem significauit; id est dextram, si concesserint; sinistram, si non concesserint; nam utique ea uia rediturus fuerat qua uenerat: quam locutionem  Scripturarum etiam cetera earum loca indicabunt; quia dextra nominatur in omnibus bonis, sinistra in malis, siue felicitas et infelicitas, siue iustitia et iniustitia, et aliquando dextra in eternis, sinistra in temporalibus.

[Ib. XXu, 13.] Hec sunt nomina filiorum Ismel secundum nomina generationum eorum: tanquam dixisset, secundum que nomina generationes eorum appellate sunt.

[Ib. 20.] Accepit Rebeccam filiam Bathuel Syri de Mesopotamia, sororem Laban Syri, sibi in uxorem: cum posset dici tantummodo, uxorem; aut, sibi uxorem.

[Ib. 24.] Et ei erant gemini in utero eius; cum posset non addi quod dictum est, eius.

[Ib. 27.] Creuerunt autem iuuenes. Est talis locutio et apud auctores seculares, sicuti est, Et scuta latentia condunt : id est, condendo latentia faciunt. Sic et hic, Creuerunt iuuenes, cum infantes essent, intelligitur, crescendo facti sunt iuuenes.

[Ib. 31.] Iacob ad Esau, uende mihi hodie primogenita tua mihi: sic enim habent codices greci.

[Ib. XXuI, 28.] uidentes uidimus quia est Dominus tecum.

[Ib. 28.] Et disponemus tecum testamentum: amant Scripture pro pacto ponere testamentum, id est . Quod latini habent, Et disponemus tecum testamentum ne facias nobiscum malum: tanquam diceretur, ut paciscaris non facere nobiscum malum.

[Ib. XXuII, 1.] Et uocauit filium suum seniorem Esau, et dixit: hoc loco senioris nomen non significat etatem grauem, sed ex comparatione maiorem.

[Ib. 3.] Nunc ergo sume uas tuum pharetramque et arcum: non dixit uasa, sed uas: quod autem intelligi uoluit, non apparet, nisi forte locutio est, ut uas pharetram uoluerit intelligi, et exponendo quid dixerit uas, adiunxerit pharetramque et arcum, tanquam dixerit, sume uas tuum et pharetram; ueluti si diceret, sume uas tuum, id est pharetram: deinde aliud, et arcum, quod non ad illud uas pertineret quod est pharetra: aut certe pharetram et arcum uas uoluit appellare, singularem ponens numerum pro plurali; tanquam si diceret, accipe uestem tuam, quo nomine intelligeremus plures uestes, sicuti intelligimus militem pro militibus, et multa sunt talia.

[Ib. 3.] Exi in campum, et uenare mihi uenationem.

[Ib. 9.] Et uade ad oues, et sume mihi duos hedos teneros et bonos: nomine ouium utriusque pecoris genus significauit, quod in eisdem pascuis simul erant.

[Ib. XXuIII, 4.] Et det tibi benedictionem patris tui Abraham: Isaac dicit filio suo de auo eius patre suo.

[Ib. 5.] Et exiit in Mesopotamiam Syrie: quasi Mesopotamia dicatur nisi Syrie, quamuis hoc Septuaginta non habere perhibeantur Syrie, sed cum asterisco scriptum est.

[Ib. 15.] Deus ad Iacob, Non derelinquam te, donec faciam omnia que tecum locutus sum: quasi dimissurus,  cum fecerit; non utique, sed locutio est.

[Ib. XXuIII, 16.] Surrexit Iacob de somno suo, et dixit, Quia est Dominus in loco hoc, ego autem ignorabam: plenus sensus est, etsi non habeat, quia. Est Dominus in loco hoc; ac si diceret, est hic demonstratio Domini: non enim Dominus in loco est.

[Ib. XXIX, 5.] Iacob interrogans quod ait, Nostis Laban filium Nachor? cum esset filius Bathuel; intelligendum est nobiliorem fuisse Nachor, et merito dignitatis eius factum esse ut de ipso interrogaret. Filium autem dici et aui et proaui et ultra maioris alicuius eum qui ex illo propagatur, usitatissime locutionis est. Hinc est quod et Isaac patrem filii sui appellauit Abraham, sicut paulo ante commemoraui.

[Ib. 7.] Adhuc est dies multa, nondum est hora congregandi pecora.

[Ib. XXX, 4.] Et dedit illi Ballam ancillam suam ipsi uxorem: plenum esset, etsi ipsi non adderetur.

[Ib. 27.] Si inueni gratiam ante te, auguratus essem; benedixit enim me Deus in introitu tuo: non uidetur consequens; quia hic dicendum fuit, Si inuenissem gratiam ante te, auguratus essem; nunc autem Si inueni: ordo est, Si inueni gratiam ante te, permitte me augurari; ita enim dixit, auguratus essem, tanquam diceret, o si auguratus essem! id est, ad bonum augurium te in domo mea haberem.

[Ib. 33.] Et exaudiet me iustitia mea in die crastino: id est, exaudiri me faciet.

[Ib. XXXI, 2.] Et uidit Iacob faciem Laban, et ecce non erat ad eum sicut hesterna et nudiustertiana die: familiarissima in Scripturis locutio, hesterna et nudiustertiana die, pro tempore preterito posuit.

[Ib. 10.] Et uidi oculis meis in somno; cum clausi sint in somno oculi corporis.

[Ib. 13.] Ego sum Deus, qui apparui tibi in loco Dei, locutio est: an Deus in loco Dei sic accipiendum est, quomodo, Pluit Dominus a Domino , Filius a Patre?

[Ib. 31.] Respondens autem Iacob dixit ad Laban, Dixi enim ne forte auferas filias tuas a me, et omnia mea.

[Ib. 33.] Intrauit autem Laban et inscrutatus est in domo Lie: aduertendum est quomodo dicatur domus uxoris, cum in itinere comprehensi sint a Laban; nisi forte consuetudo Scripturarum dicit domum pro cubiculo uel tentorio, quomodo etiam ancillarum domos dicit.

[Ib. 37.] Iacob dicit ad Laban, Quia scrutatus es omnia uasa domus mee: nunc unam domum dicit, cuius membra erant domus uxorum eius et concubinarum; ut intelligatur domos appellatas, cum essent cubicula aut tentoria, quos etiam papiliones uocant.

[Ib. 42.] Nisi Deus patris mei Abraham et timor Isaac adfuisset [1 1Kb] mihi: patrem suum appellat auum suum, sicut ei dixerat Isaac pater eius.

[Ib. XXXII, 3-5.] Misit autem Iacob nuntios ante se  ad Esau fratrem suum in terram Seir in regionem Edom, mandauit illis dicens, Sic dicetis domino meo Esau, Sic dicit puer tuus Iacob, cum Laban habitaui et demoratus sum usque modo, et facti sunt mihi boues et asini et oues et pueri et puelle, et misi nuntiare domino meo Esau: non dixit, misi nuntiare tibi.

[Ib. XXXII, 17.] Si interrogauerit te Esau dicens, Cuius es? et quo uadis? et cuius hec que antecedunt te? et dices, Pueri tui Iacob: plenum esset et integrum, etiam si et non haberet.

[Ib. 18.] Munera misit domino meo Esau, et ecce ipse post nos: dicendum autem fuerat usitata locutione, domino meo tibi, aut, domino suo tibi.

[Ib. 22.] Surrexit autem eadem nocte, et accepit uxores duas et duas ancillas: hic distinguuntur ab uxoribus, quas prius uxores Scriptura dixerat. Et accepit duas uxores et duas ancillas: notandum est quemadmodum dicatur consuetudine Scripturarum, accepit; non enim tunc eas duxit, aut tunc a socero accepit.

[Ib. XXXIII, 13.] Quod habent latini codices, Et oues et boues fetantur; greci habent, fetantur super me: quod ea significatione dictum est, ut intelligatur, super sollicitudinem uel curam meam; quomodo solemus loqui, cum dicimus super caput nostrum esse aliquid, cuius maximam curam gerimus.

[Ib. XXXIu, 7.] Et filii Iacob uenerunt de campo, et cum audissent, compuncti sunt uiri, et triste erat illis ualde quod turpe fecerat in Isrel, quod dormisset cum filia Iacob, et non sic erit: difficile talis locutio reperitur in Scripturis, non inducta persona loquentium scriptorem uerba eorum interposuisse: non enim ait, et dixerunt; sed hoc tacito uerba dixit eorum: nam qui alii dicere potuerunt, et non sic erit, nisi qui grauiter indignati uindictam moliebantur?

[Ib. 8.] Notandum quod Emmor loquens de Dina ad Iacob et filios eius, filiam dicit uestram; non dicit, filiam tuam, sororem istorum.

[Ib. 15, 16.] In hoc similes erimus uobis, et habitabimus in uobis: id est, inter uos.

[Ib. 19.] Appositus enim erat filie Iacob: id est, amabat eam.

[Ib. 26.] Et filium eius Sichem interfecerunt in ore gladii: ac si diceret, gladio.

[Ib. 28, 29.] Que abstulerunt filii Iacob de ciuitate Sichimorum Salem, cum eam expugnassent, sic enumerantur: Oues eorum, et boues eorum, et asinos eorum, quecumque erant in ciuitate, et quecumque erant in campo tulerunt; et omnia corpora eorum captiuauerunt, et diripuerunt quecumque erant in ciuitate, et quecumque erant in domibus. Inter hec omnia non satis intelligitur quid dixit, et corpora eorum: neque enim suspicandum est, quod corpora abstulerunt peremptorum; sed rerum intelligenda sunt, que corporaliter possidentur: ut eorum sit exsecutio quod sequitur, et supellectilem, et cetera, sicut in iure dicitur traditio corporum; quanquam greci seruos appellant usitatissima locutione, sed quia non , sed hic dictum est, non est temere confirmandum,  seruos significatos: fieri tamen potest, ut hoc magis sit.

[Ib. XXXuI, 40.] Cum gentem Edom, id est Idumeorum, commemoret Scriptura, et qui in ea regnassent, postea dicit, Hec nomina principum Esau, secundum loca eorum in regionibus eorum, et in gentibus eorum: gentes appellans unius gentis, propter familiarum multiplicatas generationes, cum etiam ipse Edom uocaretur; unde et gens quam propagauit cognominata est, cuius utique pater fuit.

[Ib. XXXuII, 21.] Cum audisset autem Ruben, liberauit eum de manibus eorum, et dixit, Non feriamus eum in animam. Non ergo liberauit eum, et inde hoc dixit; sed hoc dicendo eum liberauit. Prius ergo dixit, liberauit eum, et deinde breui recapitulatione quomodo eum liberauerit, insinuat.

[Ib. 22.] Non feriamus eum in animam: hoc loco nomine anime uitam corporis animati significat, per efficientem id quod efficitur. Secundum hoc uideri potest etiam ad diabolum dictum esse de Iob, Animam eius ne tangas ; id est, ne occidas eum. Nam secundum illam significationem qua natura anime commemoratur, illud a Domino dicitur: Nolite timere eos qui corpus occidunt, animam autem non possunt occidere .

[Ib. 27.] Quod Iudas dicit, Manus autem nostre non sint super eum, hoc est quod dici a nobis solet, Manus ei non inferamus.

[Ib. 27.] Quoniam frater noster et caro nostra est: non aliud, sed bis hoc idem dictum est, tanquam exponendo quid sit frater noster, id est caro nostra, quod ex eadem carne fuerant procreati.

[Ib. 31.] Occiderunt hedum caprarum: sic solet loqui Scriptura, quemadmodum in Psalmo, Sicut agni ouium . quasi possit esse aut hedus nisi caprarum, aut agni nisi ouium.

[Ib. XXXuIII, 13.] Et nuntiatum est nurui eius Thamar dicentes: dicendum autem fuit, Nuntiauerunt dicentes.

[Ib. 14.] Et depositis uestimentis uiduitatis sue a se: quid minus esset, si non adderetur, a se?

[Ib. 26.] Et non apposuit amplius scire eam: pro eo quod est misceri ei.

[Ib. XXXIX, 4.] Et inuenit Ioseph gratiam in conspectu domini sui: hec locutio nulli est ignota in Scripturis.

[Ib. 6.] Et nesciebat que circa eum erant nichil [1 1Kb] : apud Grecos usitata est uulgo locutio, apud nos recta non est; sed, nesciebat aliquid, dicimus.

[Ib. 6.] Preter panem quem ipse edebat: per panem utique omnia intelligi uoluit ad uictum eius pertinentia; unde pro quotidiano uictu, panis solus positus intelligitur in oratione Dominica .

[Ib. 7.] Et misit uxor Domini eius oculos suos in Ioseph: solet et apud nos uulgo esse usitata locutio, pro eo quod est, Amauit eum.

 [Ib. XXXIX, 7.] Et ait, Dormi mecum: et ista usitata est locutio, pro eo quod est, Concumbe mecum.

[Ib. 22.] Et dedit carceris custos carcerem per manum Ioseph: pro eo quod est, In manus Ioseph; per quod significat, in potestate.

[Ib. XL, 8.] Et dixerunt, Somnium uidimus, et non est qui interpretetur illud: cum somnium suum unusquisque uidisset, non dixerunt, Somnia uidimus; sed, Somnium uidimus.

[Ib. 12.] Tres fundi, tres dies sunt: non dixit, tres dies significant. Et multum hec locutio notanda est, ubi aliqua significantia, earum rerum quas significant, nomine appellantur: inde est quod ait Apostolus, Petra autem erat Christus ; non ait, Petra significabat Christum.

[Ib. 13.] Et dabis calicem Pharaoni in manum eius; cum plenum esset, etiamsi non adderetur, in manum eius.

[Ib. 19.] Et auferet Pharao caput tuum abs te: plenum esset, etiam si non haberet, abs te.

[Ib. 19.] Et manducabunt aues celi carnes tuas abs te: similis superiori locutioni.

[Ib. XLI, 1.] Et factum est post biennium dierum: quid minus esset si non haberet, dierum?

[Ib. 7.] Surrexit autem Pharao, et erat somnium: amant Scripture sic loqui de somniis, cum fuerit euigilatum, tanquam reddita homini ueritate uigilantium, tunc illud appareat somnium, quod cum uideretur, quasi ueritas fuit.

[Ib. 9.] Peccatum meum recordor hodie. Pharao iratus fuit pueris suis, et posuit nos in carcere: illi loquebatur tanquam de altero.

[Ib. 11.] Et uidimus somnium ambo nocte una, ego et ille: quasi non sufficeret, quod ambo dixerat. Deinde et hic, uidimus somnium dicit; non, uidimus somnia: tanquam unum ambo uidissent.

[Ib. 13.] Factum est autem sicut comparauit nobis, ita et contigit. Factum est autem; sic solet Scriptura ponere: nam plenum esset, sicut enim comparauit nobis, ita et contigit.

[Ib. 19.] Quales nunquam uidi tales in tota terra Aegypti turpiores: dici autem posset more nostro, quibus nunquam uidi turpiores; aut, quales nunquam uidi; aut, nunquam uidi tales. Exsurgens autem dormiuit: exsurgens ait, pro expergiscens.

[Ib. 25.] Quanta Deus facit, ostendit Pharaoni: cum illi loqueretur, tanquam de altero dicit.

[Ib. 30.] Et consumet fames terram: pro, homines qui sunt in terra.

[Ib. 33.] Nunc ergo uide hominem prudentem et intelligentem, et constitue eum super terram Aegypti; et faciat Pharao et constituat locorum principes super terram: quasi alius sit cui dixit, Prouide hominem prudentem, et alius de quo dixit, constituat Pharao.

[In. 35.] Et congregetur triticum sub manu Pharaonis: id est, sub potestate.

[Ib. 40.] Tamen thronum precedam tui ego: sic se habent uerba in greco, que dixit Pharao ad Ioseph. Sed precedam tui, usitata est apud Grecos locutio,  apud nos autem dicitur, precedam te: illud uero, precedam te thronum, nec apud Grecos usitata perhibetur, sed, precedam te throno, id est honore sedis; quod intelligitur, precedam te regno, hoc enim illi et postea dicit.

[Ib. XLI, 44.] Ego Pharao; sine te nemo extollet manum suam super omnem terram Aegypti: tanquam diceret, ego sum rex, tu autem princeps uel prepositus Aegypti. Pharao quippe non hominis nomen est, sed regie potestatis.

[Ib. XLII, 1, 2.] uidens autem Iacob quia est uenditio in Aegypto, dixit filiis suis, Quare segnes estis? Ecce audiui quod est uenditio in Aegypto: notandum quia id quod audisse se dicit, uidisse eum Scriptura dixerat.

[Ib. 2.] Emitte nobis pusillas escas, ut uiuamus, et non moriamur: unum horum sufficeret, aut, uiuamus, aut, non moriamur.

[Ib. 11.] Pacati sumus; non sunt pueri tui exploratores: quasi de aliis dixerint, non sunt pueri tui exploratores, cum possent dicere, non sumus: honorificentie autem more maxime ita loquebantur.

[Ib. 13.] Duodecim sumus pueri tui fratres in terra Chanaan: cum posterius dicant, quod unus eorum non sit, ipsum scilicet Ioseph non esse existimantes, id est, periisse. Hac locutione dictum est etiam illud, H filii Iacob qui facti sunt in Mesopotamia ; cum ibi non fuerit natus Beniamin. Quod autem dixerunt, sumus in terra Chanaan, cum eo tempore quo loquebantur, in Aegypto essent, sumus dictum est, pro habitamus: inde enim uenerant illico redituri, ibi commorantes.

[Ib. 14.] Hoc est quod dixi uobis, dicens quod exploratores estis: quid deesset, etiam si non adderet, dicens?

[Ib. 19.] Ipsi uero ite et ducite emptionem tritici uestri: ducite, pro eo quod est, ferte; quia enim ducuntur iumenta in quibus fertur, etiam hoc duci dictum est.

[Ib. 22.] Nonne locutus sum uobis, dicens, Ne noceatis puero, et non exaudistis me? Notandum exauditionem non eam solam dici qua exaudit Deus.

[Ib. 23.] Ipsi autem ignorabant quia audit Ioseph: audit, pro intelligit; nam uoces audit utique aure etiam qui non intelligit linguam. Repetitur illa locutio quando narrant patri suo quid eis acciderit in Aegypto, et quid dixerint ad Ioseph.

[Ib. 32.] Duodecim sumus fratres filii patris nostri: unus non est, pusillus autem cum patre nostro hodie in terra Chanaan. Multa in his paucis uerbis genera locutionum sunt, et illud quod paulo ante memoraui, duodecim sumus, cum ipsi dicant, unus non est: et, filii sumus patris nostri, quasi possent esse filii non patris sui. Pusillus autem cum patre nostro hodie in terra Chanaan, nec dixerunt, est, aut aliquid huiusmodi. Deinde notandum est, quod maxime necessarium uidetur propter Euangelistarum narrationes, quomodo cum ea que dicta sunt, dicta esse narrantur, non omnino eodem modo repetuntur, cum tamen in diuersitate  uerborum nichil sententie depereat ueritatis. Nam quod dixerunt dictum sibi esse a Ioseph, et in terra mercamini, non inuenitur ab illo dictum. Sine mendacio autem dixerunt, quod ex uerbis que dixerat, in eius uoluntate cognouerant: neque enim uerba sunt necessaria nisi ad expromendam, et in audientium notitiam perferendam, quantum possumus, uoluntatem.

[Ib. XLII, 35.] Et erat uniuscuiusque alligatura argenti in sacco eorum: non dixit, in sacco eius, aut, in saccis eorum, sed quasi unus saccus omnium esset.

[Ib. 36.] Super me facta sunt omnia hec: id est, me miseria onerant.

[Ib. XLIII, 3.] Ait autem illi Iudas, dicens: potuit plenum esse, etsi non haberet, dicens.

[Ib. 3.] Interrogans interrogauit nos homo: assidua est talis locutio in Scripturis, interrogans interrogauit nos homo; aut, interrogando interrogauit, et si qua similia.

[Ib. 16.] Mecum enim manducabunt homines panes meridie: numquid panes tantum? sed ab eo quod excellit et cetera est complexa locutio. Mecum enim manducabunt homines panes meridie: quod dicit meridie, prandium significat quod fit medio die, hoc est enim meridies.

[Ib. 18.] Ut accipias nos in seruos et asinos nostros: non utique subauditur, seruos; nam quod latini codices seruos habent, in grecis legitur, quod nullo modo asini possunt esse. Ergo asinos nostros tantummodo accipias subauditur.

[Ib. 21.] Aperuimus saccos nostros, et hoc argentum uniuscuiusque in sacco suo: non addidit, inuentum est; aut, apparuit; aut, erat, aut aliquid huiusmodi.

[Ib. 23.] Propitius uobis, nolite timere: in his uerbis quibus dictum est, Propitius uobis, duo uerba sunt que subaudiuntur, et sit, et Deus. Plenum est enim, Propitius sit uobis Deus, quod omnino in greco usitatissimum est.

[Ib. 28.] Saluus est puer tuus pater noster, adhuc uiuit: hic expressius ostenditur pueri nomine seruum solere significari; non enim in illo sene posset hoc esse nomen etatis.

[Ib. 32.] Non enim poterant Aegyptii manducare cum Hebreis panes: abominatio est enim Aegyptiis. Illa locutio frequentatur, ut in panibus omnes esce intelligantur.

[Ib. 34.] Magnificata facta est autem pars Beniamin pre partibus omnium quincupliciter ad illorum: iam quia dictum erat, pre partibus omnium, potuit non dici, ad illorum.

[Ib. XLIu, 6, 7.] Inueniens autem eos, dixit secundum uerba hec: potuit dicere, dixit eis uerba hec. An forte non locutionis genus est, sed interest etiam sententie? Aliud enim est ipsa uerba dicere, aliud secundum ipsa, ut quecumque alia dicta fuerint, eadem sententia teneatur que illis uerbis comprehensa est: hoc est, secundum ipsa, etiamsi non ipsa. Sed quia sequitur illis respondentibus, Utquid loquitur dominus secundum uerba hec? qui utique dicere debuerunt usitato  more, Utquid loquitur dominus uerba hec? constat esse locutionis genus.

[Ib. XLIu, 7.] Absit a pueris tuis facere secundum uerbum hoc: potuerunt dicere, Absit a nobis; sed illa honorificentia est usitata in Scripturis sic dicere, tanquam de aliis: pueris autem, pro seruis dictum est.

[Ib. 9.] Et nos autem erimus serui domino nostro. Etiam hic , greci habent, hoc est pueri, quod tam assidue Scriptura pro seruis ponit, ut difficile inueniatur non isto nomine appellare seruos.

[Ib. 34.] Quomodo autem ascendam ad patrem, cum puer non sit nobiscum, ut non uideam mala que inuenient patrem meum? Magis consuetudo loquendi exigebat dici, Ut uideam mala que inuenient patrem meum [1 1Kb] ; hoc est, Quomodo ascendam ut uideam! Nouo itaque loquendi more id quod dixit, pro eo dixit ac si dixisset, non. Sic enim usitatus ordo iste uerborum est: Non ascendam ad Patrem, cum puer non sit nobiscum, ut non uideam mala que inuenient patrem meum.

[Ib. XLu, 2, 4.] Quando fleuit Ioseph, cum recognosceretur a fratribus suis, ait Scriptura, Audierunt autem omnes Aegyptii, et auditum est in domo Pharaonis. Deinde sequitur quod narrabat, Dixit autem Ioseph ad fratres suos: prius itaque Scriptura dixit quod postea factum est; hoc enim fame celebritate accidit, ut omnibus Aegyptiis notum fieret; et postea reuersa est narratio ad id quod dicebatur breui recapitulatione.

[Ib. 16.] Et diuulgata est uox in domo Pharaonis, dicentes, uenerunt fratres Ioseph: dicentes, posuit pro dicentium; uox enim dicentium diuulgata est, uenerunt fratres Ioseph.

[Ib. XLuI, 2.] At ille respondit, Quid est, dicens? Ordo est, At ille respondit dicens, Quid est?

[Ib. 4.] Deus ad Iacob dicit, Ego descendam tecum in Aegyptum, et ego ascendere te faciam in finem: sic habent greci, quod latini habent, et ego deducam te in finem.

[Ib. 28.] Iudam autem misit ante se ad Ioseph, ut ueniret sibi obuiam iuxta Heroum ciuitatem: nescio utrum Heroum nomen facile in Scripturis reperiatur.

[Ib. 31, 32.] In uerbis Ioseph, quibus ait ad fratres suos, Ascendens nuntiabo Pharaoni et dicam ei, Fratres mei et domus patris mei qui erant in terra Chanaan, uenerunt ad me: uiri autem sunt pastores , et iumenta et oues et omnia sua adduxerunt, quod interpositum est, uiri enim pecorum nutritores erant, ex persona sua scriptor interposuit, et redit ad uerba Ioseph, adiungendo, et iumenta et omnia sua adduxerunt, ut ordo sit in uerbis Ioseph - uiri autem sunt pastores, et iumenta et oues et omnia sua adduxerunt.

[Ib. XLuII, 8.] Dixit autem Pharao ad Iacob, Quot anni dierum uite tue? subauditur, sunt.

[Ib. 9.] Pusilli et mali fuerunt dies annorum uite mee. Pussilli, pro paucis, positum est: neque enim uite  alicuius quam ceterorum dies possunt esse horarum spatio breuiores. Hoc autem Iacob ex comparatione dixit uite maiorum suorum: nam utique centum triginta annos, quos ille iam agebat, nemo nunc uiuit.

[Ib. XLuII, 12.] Triticum secundum corpus: id est, secundum numerum corporum. Per corpus etenim, numerum corporum; per numerum corporum, numerum hominum significat.

[Ib. 13.] Inualuerat autem fames ualde, et defecit terra Aegypti: terram posuit pro hominibus qui erant in terra.

[Ib. 15.] uenerunt autem omnes Aegyptii ad Ioseph dicentes, Da nobis panes: per panes triticum significat, locutione per id quod efficitur, id quod efficit.

[Ib. 20.] Et facta est terra Pharaoni: non ait, Pharaonis. Amat sic loqui Scriptura, sicut in Psalmo dictum est, Et custodiui legem tuam; hec facta est mihi, quia iustificationes tuas exquisiui : de lege Dei dixit, hec facta est mihi, id est, in meam utilitatem.

[Ib. 22.] Preter terram sacerdotum tantum non possedit Ioseph: quasi dixisset, Preter terram sacerdotum tantum, omnem terram possedit Ioseph.

[Ib. 26.] Et posuit illis Ioseph in preceptum usque in hodiernum diem in terra Aegypti, ut prestent quintas Pharaoni: hinc intelligitur Pharaonis nomen potestatis fuisse regalis, quod dixit usque in hodiernum diem. Non enim illi qui tunc fuit, prestare poterant Aegyptii usque ad illum diem, quo ista scribebantur, quando ille iam non uiuebat.

[Ib. 28.] Et fuerunt dies Iacob annorum uite eius: dies annorum sepe dicit Scriptura, cum semel posset annos dicere.

[Ib. XLuIII, 1.] Quod scriptum est, Nuntiatum est Ioseph, quia pater tuus turbatur: aliqui codices habent uexatur, aliqui estuatur, et aliud alii, sicut interpretari Latini potuerunt, quod grece scriptum est . Ideo autem turbatur, accomodatius dici uidetur, quia hoc dici solet de iis qui afflictatione corporis morte propinquante iactantur. Et ex hoc etiam turba dicitur: est enim turba, multitudo inordinata, non sicut populus, quod dicitur, nec sicut plebs, quod dicitur, sed sicut , quod turba dicitur.

[Ib. 16.] Iacob benedicens nepotes suos filios Ioseph, ait inter cetera, Et inuocabitur in his nomen meum, et nomen patrum meorum: unde notandum est, non solum exauditionem, sed etiam inuocationem dici aliquando que non Dei, sed hominum sit.

[Ib. 18.] Hic enim primitiuus: minus habet, est, secundum codices grecos.

 [Ib. XLIX, 24.] In benedictione Ioseph ait inter cetera Iacob, Inde qui confortauit Isrel: mirum si non subauditur, est, ut plenum sit, Inde est qui confortauit Isrel.

[Ib. L, 2, 3.] Quod scriptum est, Dixit Ioseph seruis suis sepultoribus, ut sepelirent patrem eius; non inuenit lingua latina quemadmodum appellaret : non enim ipsi sepeliunt, id est, terre mandant corpora mortuorum, quod non est grece , sed . Illi ergo id agunt quod exhibetur corporibus humanis, uel condiendo uel siccando uel inuoluendo et alligando, in quo opere maxime Aegyptiorum cura precellit. Quod ergo dicit, Etiam sepelierunt; curauerunt, intelligere debemus. Et quod dicit, quadraginta dies sepulture, ipsius curationis accipiendi sunt. Sepultus enim ille non est, nisi ubi se mandauerat sepeliri.

[Ib. 4.] Loquimini in aures Pharaonis: locutio est usitata in Scripturis.

[Ib. 6.] Et dixit Pharao ad Ioseph, Descende et sepeli patrem tuum: etiam si per potentes illos per quos Ioseph mandauerat, Pharao dixit quod perferrent ad Ioseph, non utique dixit nisi ipsi Ioseph. Unde illud est in Euangelio, quod unus Euangelistarum dicit, centurionem uenisse ad Dominum et dixisse illi, Puer meus iacet in domo paralyticus : alius autem totum diligentius narrans, amicos eum ad Dominum misisse commemorat, qui hoc ei dicerent ; in quibus amicis utique ipse uenit, cuius in eis uoluntas presens fuit: unde est, Qui uos recipit, me recipit; et qui me recipit, recipit eum qui me misit .

[Ib. 10.] Planxerunt eum planctum magnum et ualidum: planxerunt planctum, non planxerunt planctu; locutio est in latina lingua non ignota, sicut dicitur, seruitutem seruiuit, militiam militauit, et similia.

[Ib. 15.] Et redditione reddet nobis omnia mala que ostendimus ei. Ex hac locutione ait et Apostolus, Alexander erarius multa mala mihi ostendit : ostendimus enim dictum est, uel ostendit, pro eo quod est, fecimus, uel fecit.

[Ib. 17.] Accipe iniquitatem seruorum Dei patris tui: noua locutio est, Accipe iniquitatem, pro ignosce, aut remitte, aut obliuiscere; sed puto inde esse dictum Accipe, ac si diceretur, equo animo acccipe, hoc est, noli indigne ferre.

[Ib. 18.] Et uenientes ad eum dixerunt: non iterum uenerunt, sed quod dictum fuit iterum dictum est: solet hoc facere Scriptura.



LIBER SECUNDUS. Locutiones de Exodo.


[EXOD. cap. I, u\. 7-12.] Et inualescebant ualde ualde.

[Ib. 21.] Quid est quod dictum est de obstetricibus, Et fecerunt sibi domos, quoniam timuerunt Deum? Predictum est enim, Benefaciebat Deus cum obstetricibus.  Et ad hoc uidetur pertinere, quod fecerunt sibi domos timendo Deum, tanquam beneficia Dei ad hoc eis profuerint ut facerent sibi domos. Numquid antea non eas habuisse domos intelligendum est? An ad diuitias  hoc uerbum pertinet, uel potius ad aliquas rei familiaris idoneas facultates? Huic enim simile uidetur, quod ait etiam Iacob post quatuordecim annos seruitutis sue socero suo uolenti eum adhuc apud se tenere: Nunc ergo quando faciam et ego mihi domum? Dixerat enim quod creuerint pecora Laban sub illo; sicut et ipse Laban confessus fuerat dicens, Benedixit me Deus in introitu tuo : cum ergo dicit, quando faciam et ego mihi domum? subintelligitur, sicut et tu. Hoc uidetur enim ualere quod ait, et ego, ut ad ipsam domum faciendam uideatur pertinere quod consequenter ad Laban merces ipsa statuenda proponitur.

[Ib. I, 22.] Et omne femininum uiuificate illud: sic enim habent greci; latini non habent, illud.

[Ib. II, 1.] Erat autem quidam de tribu Leui, et sumpsit sibi de filiabus Leui: intelligitur uxorem, quod quidam latini interpretes etiam addendum putauerunt; sequitur autem, Et habuit eam, et concepit.

[Ib. 3.] Quid sit thibin, ideo difficile est nosse, quia nec grecus interpres ex hebreo, nec latinus ex greco uertit hoc nomen, sed sic transtulit ut inuenit.

[Ib. 14.] Timuit autem Moyses et dixit, Si sic diuulgatum est uerbum hoc. Duo sunt in hac locutione attendenda: primo, quia pendet sententia, et sic dimissa est; deinde, quia uerbum pro facto posuit.

[Ib. 25.] Et respexit filios Isrel, et innotuit illis: pro eo positum est innotuit, quod egit in eis, quibus Dei curam erga se intelligerent.

[Ib. III, 7.] uidens uidi uexationem populi mei, qui est in Aegypto.

[Ib. 11, 12.] Et dixit Moyses ad Deum, Quis sum, quia ibo ad Pharaonem regem Aegypti, et quia educam filios Isrel de terra Aegypti? Dixit autem, Quoniam ero tecum: sic habet grecus; latinus autem, Et quis ego, dixit: et non dixit, quia ibo, et quia educam; sed, ut eam, et educam. Et quod in greco habet, Dixit autem, quia ero tecum, intelligitur utique quod dixerit ad Moysen: totum autem hoc latinus addidit, et ait, Dixit autem Deus ad Moysen.

[Ib. 16.] Deus dicit quod dicat Moyses filiis Isrel, uisitans uisitaui uos, et quecumque contigerunt uobis in Aegypto: grecus habet, uisitatione uisitaui uos.

[Ib. 18.] Deus dicit ad Moysen de filiis Isrel, Et audient uocem tuam: grecus habet, Et exaudient uocem tuam, quia et exauditio dicitur hominis.

[Ib. 22.] Quod habet latinus, Poscet mulier a uicina, et ab inquilina sua uasa argentea et aurea et uestem; grecus habet a cohabitatrice sua, hoc est [1 1Kb] , quod latini aliqui interpretati sunt, a concellaria sua.

[Ib. Iu, 1.] Moyses dicit, Quid si non crediderint mihi, neque exaudierint uocem meam: quod latinus, audierint interpretatus est.

[Ib. 4.] Extende manum, et apprehende caudam, grecus habet: latinus autem, manum tuam et caudam eius, interpretatus est. Et extendens manum apprehendit caudam, et facta est uirga in manu eius.

[Ib. 5.] Et dixit illi: Ut credant tibi quoniam apparuit  tibi Dominus Deus patrum ipsorum: grecus non habet, Et dixit illi; sed continuo adiunxit, ut credant tibi; id est, uerba Dei, post illud factum miraculum: tanquam adhuc loqueretur, et modo sententiam uerborum impleuerit. Nam ordo est uerborum, Extende manum et apprehende caudam, ut credant tibi: sed interposita est facti narratio, et postea redditum, ut credant tibi.

[Ib. Iu, 6.] Quod latinus habet, Et facta est manus eius leprosa tanquam nix; grecus non habet leprosa, sed tantum, facta est tanquam nix.

[Ib. 8.] Quod si non audierint uocem signi primi; grecus sic habet: latinus autem, uocem tuam signi primi; sic et sequitur, credent tibi in uoce signi sequentis.

[Ib. 9.] Et erit aqua, quam sumes de flumine, sanguis super aridam: uel potius super aridum, id est, super id quod aridum est; quod latinus dixit, sanguis super terram.

[Ib. 10.] Moyses dicit: Precor, Domine, non sum eloquens ante hesternam et nudiustertianam diem.

[Ib. 17.] Et uirgam hanc sumes in manum tuam, in qua facies in ea signa; cum dici posset, in qua facies signa; aut certe, uirgam hanc sumes in manum tuam, et facies in ea signa: nunc uero utrumque dictum est solita locutione Scripturarum.

[Ib. 18, 19.] Post dies autem illos multos, mortuus est rex Aegypti: dixit autem Dominus ad Moysen in Madian, uade, perge in Aegyptum, mortui sunt enim omnes qui querebant animam tuam. Multa in his uerbis genera locutionum notanda sunt: primo, uade, perge in Aegyptum, tanquam non sufficeret tantum uade, uel tantum perge; deinde, mortui sunt omnes qui querebant animam tuam, cum solum regem Aegypti Scriptura dixerit mortuum, et de solo antea dictum fuerit quod Moysen querebat occidere. An ipse post alios inimicos ultimus mortuus est? Quod si ita est, non locutio, sed sensus est. Item, qui querebant animam tuam, non in malo tantum, sed etiam in bono dici solet in Scripturis: nam sicut hic, in malo dictum est etiam in Psalmis, Confundantur et reuereantur qui querunt animam meam ; in bono, Periit fuga a me, et non est qui requirat animam meam : nisi forte aliquid distare dicitur inter querentes et requirentes, ut illud in malo, hoc in bono intelligendum sit.

[Ib. u, 10.] Et dicebant ad populum dicentes, Hec dicit Pharao: quam locutionem piguit latinum interpretari.

[Ib. 21.] uideat Deus uos et iudicet, quoniam exsecrabilem fecistis odorem nostrum palam Pharaone, et palam seruis eius, dare gladium in manus eius, ut occidat nos; sic enim habet grecus: latinus autem ait, quem pro optimo legebamus, ut daretis gladium in manibus eius; qui solecismus, nulla interpretationis necessitate factus est, quia in greco non est.

[Ib. uI, 4.] Statui testamentum meum ad illos, ita ut darem illis terram Chananeorum, et terram quam incoluerunt, in qua et incoluerunt in ea: sic enim habet  grecus, quod utique et in greca lingua absurde uidetur sonare; et tamen Septuaginta interpretum auctoritas tanta est, quos ita loqui non piguit. Quid enim? et sensus hic latet? Quod si nullus est, ipsa locutio notanda est, ne alibi inuenta sensum impediat, uel aliquid querere ubi querendum non est, compellat.

[Ib. uI, 5.] Quod habet latinus, Exaudiui gemitum filiorum Isrel, quemadmodum Aegyptii affligerent eos; grecus habet , quod interpretari posset, in seruitutem redigunt eos: nam uno uerbo non potest.

[Ib. 9.] Et locutus est Moyses sic ad filios Isrel, et non exaudierunt Moysen a defectione animi et ab operibus duris: exaudierunt ait, non, audierunt.

[Ib. 12.] Ego enim ineloquens sum, quod ait Moyses ad Dominum, dixit grecus, non, imperitus, quasi uel .

[Ib. 26.] Hi sunt Aaron et Moyses, quibus dixit eis Deus ut educant filios Isrel de terra Aegypti: sic enim habet grecus.

[Ib. 30.] Ecce ego gracili uoce sum, et quomodo exaudiet me Pharao? Notandum quod exaudiet dixit, non, audiet.

[Ib. uII, 6.] Fecit autem Moyses et Aaron, sicut precepit illis Dominus, ita fecerunt: quid deesset, si non diceretur, ita fecerunt?

[Ib. 9.] Si loquetur uobis Pharao dicens, Date nobis signum aut portentum, et dices Aaron fratri tuo, Sume uirgam: nonne locutionis nostre consuetudo poscebat et quedam eius integritas, ut ita diceretur, Si loquetur uobis Pharao dicens, Date nobis signum aut portentum, dices Aaron fratri tuo, Sume uirgam? quid ergo ibi additum est, et, nisi aliqua proprietate locutionis hebraice? nam neque greca esse perhibetur.

[Ib. 11.] Non mihi uidentur satis commode interpretati latini Pharaonis, ut dicerent sapientes: enim sapientes dicuntur. Potuit enim latinus interpres sophistas dicere, quoniam non est quemadmodum id latine dicatur; et ideo isto uerbo iam utimur pro latino, sicut philosophiam dicimus non solum grece, uerum etiam latine: sophistas appellarunt [1 1Kb] latinarum litterarum eloquentissimi auctores.

[Ib. 12.] Et absorbuit uirga Aaron uirgas illarum: ac si diceret, draco Aaron.

[Ib. 15.] Quod dictum est de Pharaone, Ecce ipse exiit ad aquam; grecus habet, super aquam.

[Ib. 16.] Dimitte populum meum ut seruiat mihi in deserto, et ecce non exaudisti usque adhuc: quoties dicitur exaudisti, cum homini dicatur?

[Ib. 22.] Fecerunt autem similiter et incantatores Aegyptiorum ueneficiis suis. Et induratum est cor Pharaonis, et non exaudiuit eos, sicut dixit Dominus: quia in usu Scripture est, exaudiuit, cum etiam de homine loquitur.

[Ib. uIII, 1.] Dimitte populum meum ut seruiant mihi; non, ut seruiat: qui loquendi modus non fere inuenitur nisi ubi res ipsa singularis pluribus constat. Populus enim singulari nomine dicitur, sed constat ex multis. Sic etiam est, Omnis terra adorent te ; quia omnis terra dictum est, pro hominibus qui sunt in terra.

[Ib. uIII, 2.] Ecce ego ferio omnes fines tuos ranis: sic enim habet grecus elegantissima locutione, ut rane ipse, plaga intelligatur, qua feritur terra Aegypti.

[Ib. 3, 4.] Et eructabit flumen ranas, et ascendentes intrabunt in domos tuas et in promptuaria cubiculorum tuorum super lectos tuos, et in domos seruorum tuorum, et populi tui, et in conspersis tuis, et in clibanis tuis; et super te et super populum tuum et super seruos tuos ascendent rane. Notandum quod in domos, etc. cum dixisset, accusatiuum casum tenuit; et super lectos, etc., ubi dixit, super, accusatiuum similiter seruauit; in conspersis autem et in clibanis ad ablatiuum se transtulit: nam et grecus mutauit prepositionem, quam non mutat latinus. Ille enim habet , in domos; in conspersis autem : ubi mirum si non etiam sensus est, non locutio, ut in conspersionibus et in clibanis exortas ranas forsitan uelit intelligi, non extrinsecus ascendisse uel irruisse, et quia eas fluuium eructaturum predicit, inde implero omnia.

[Ib. 6.] Et extendit Aaron manum super aquas Aegypti et eduxit ranas, et educta est rana et operuit terram: repetitio a plurali ad singularem numerum traiecta est; nam utique rana, pro multitudine ranarum positum est; nescio quo autem modo per loquendi consuetudinem imbutis sensibus hominum, sepe plus uidetur quod singulariter, quam quod pluraliter dicitur: nam plus accipitur cum dicitur, uerbi causa, est illic miles, quam sunt illic milites; est illic piscis, quam sunt illic pisces.

[Ib. 14.] Et colligebant eas aceruos aceruos: hec repetitio multitudinem aceruorum significat, et Scripturis est familiaris.

[Ib. 16.] Quod habent latini, Extende manu uirgam tuam, et percute terra; non, percute terram: grecus habet aggerem terre, si tamen hoc uerbo recte interpretatur quod dictum est .

[Ib. 18.] Fecerunt autem similiter et incantatores ueneficiis suis, ut educerent cyniphes, et non poterant Notandum est, fecerunt dictum pro eo quod est, conati sunt facere. Nam utique si fecerunt similiter, procul dubio eduxerunt cyniphes: sed quia sequitur, ut educerent, et non poterant; non ergo similiter fecerunt, sed similiter facere conati sunt. Aut si forte et ipsi quamuis ueneficiis agerent, eadem tamen agendi specie uirgam extendebant, quod Scriptura non expressit, ad hoc referendum est, fecerunt similiter.

[Ib. 21, 22.] Et in terram super quam sunt super eam. Et gloriosam faciam in die illa terram Gessen, in qua populus meus inest super eam.

[Ib. 29.] Et dixit Moyses, Ego exeam a te, et orabo ad Deum, et exibit cynomyia a Pharaone et a seruis eius: quasi alteri diceret et exeam a te, et de altero Pharaone subsequeretur a quo esset exitura cynomyia.

[Ib. IX, 1.] Dimitte populum meum ut mihi seruiant.

[Ib. 18, 24.] Ecce ego pluam hanc horam crastinam  diem grandinem multam. Grando autem multa ualde ualde.

[Ib. IX, 29, 28.] Et desinent uoces et grando. Notandum est Scripturam, uoces solere appellare tonitrua, quas uoces Dei etiam Pharao superius appellauit dicens, Orate pro me ad Dominum, ut desinant fieri uoces Dei: ubi et illa locutio est quod dixit, desinant fieri uoces.

[Ib. X, 2] Ut narretis in aures filiis uestris, et filiis filiorum uestrorum quecumque illusi Aegyptiis: notandum quemadmodum dicatur illusi, ne forte ita sit dictum, Draco hic quem finxisti ad illudendum ei ; et illud in Iob, Hoc est initium figmenti Domini quod fecit ad illudendum ab Angelis eius .

[Ib. 4.] Ecce ego induco hanc horam crastino die locustam multam. Ecce quemadmodum superius dixit ranam, ubi diximus plerumque plus intelligi cum aliquod huiusmodi singulariter dicitur, quam si pluraliter diceretur. Manifestum est enim plus sonare, locustam multam, quam si diceret, locustas multas.

[Ib. 8.] Qui autem et qui sunt qui ibunt? quotidie dicimus consuetudine familiariore, Quam qui et qui ibunt?

[Ib. 15.] Non est relictum uiride nichil in lignis: dicendum fuit more locutionis nostre, Non est relictum uiride aliquid in lignis.

[Ib. 16, 17.] Pharao ad Moysen, Peccaui ante Dominum Deum uestrum et in uobis; suscipite ergo delictum meum: hac locutione et ad Ioseph usi sunt fratres eius ubi dixerunt, Accipe iniquitatem seruorum Dei patris tui .

[Ib. 23.] Quod latini habent, Et nemo uidit fratrem suum tribus diebus; grecus habet, Et non uidit nemo fratrem suum: notandum etiam fratrem hominis quemlibet hominem dici.

[Ib. 24.] Pharao dicit ad Moysen et Aaron, Ite et seruite Domino Deo uestro, preter oues et boues, relinquite; sic enim habet grecus: ualde inusitata locutio est, nisi post distinctionem inferatur, relinquite, et subaudiatur, ista; ut sit sensus, Ite preter oues et boues, et relinquite ista: solet enim talis ellipsis fieri crebro in locutionibus Scripturarum.

[Ib. 26.] Et non relinquemus ungulam; quasi abductis pecoribus, posset ungula remanere: quid est enim aliud non relinquemus ungulam, nisi, nec ungulam relinquemus?

[Ib. 28.] Pharao ad Moysen, Attende tibi ultra apponere uidere faciem meam: pro eo quod est, attende tibi ne ultra uideas faciem meam.

[Ib. XI, 2.] Et petat unusquisque a proximo suo, et mulier a proxima uasa argentea et aurea et uestem: notandum et Aegyptios Hebreis proximos dictos.

[Ib. 6, 7.] Et erit clamor magnus per omnem terram Aegypti, qualis non fuit, et talis non adhuc apponetur: in filiis autem Isrel non mutiet canis lingua sua ab homine usque ad pecus. Elegantissima locutio est: per canem quippe extremum significauit uel hominum uel pecorum, ita commendans quanta in Hebreis quies futura esset, Aegyptiis acerba orbitate clamantibus.

 [Ib. XII, 3.] Accipiant singuli ouem per domos patriarum. Quas dicat patrias, non facile est intelligere; utrum ciuitates in quibus commanebant, an potius numerosas familias a cuiusque uelut paternitate propagatas: hoc enim magis in greco significari perhibetur.

[Ib. 4.] Si autem pauci sint qui in domo, ita ut non sint idonei ad ouem, id est, ut ipsa paucitas non sit idonea ad ouem consumendam, assumet secum uicinum proximum suum, hoc est ipsa domus assumet uicinum: hominem proximum pro homine posuit, singularem autem pro plurali; non enim unum, sed quot sufficiunt: cum de oue consumenda Scriptura loqueretur, secundum numerum, inquit, animarum unusquisque quod sufficiat; animas pro hominibus, a parte totum.

[Ib. 7.] Sument a sanguine, et ponent super duos postes, et super limen in domibus in quibus manducabunt illas in eis. Cum dixerit, in quibus, dixit etiam, in eis, more usitatissimo: sed manducabunt illas, queritur quas, et intelligitur carnes; hoc enim sequitur, Et manducabunt carnes hac nocte assatas igni; quod habent latini codices, qui manducabunt carnem, greci autem habent , id est carnem, sed genere neutro; ideo in greco est, in domibus, in quibus manducabunt illa in eis. Est uero illa locutio, ut prius diceret illas, quam prediceret quid in consequentibus intelligeretur quas dixerit, similis ei locutioni quam de filio Moysi exposuimus , cum eum uellet angelus occidere, et exemplum adhibuimus de Psalmo, Fundamenta eius in montibus sanctis; diligit Dominus portas Sion : cuius enim fundamenta non intelligimus, nisi ex consequentibus; sic et hic, in quibus manducabunt illas in eis, id est in quibus domibus manducabunt illas, intelligitur carnes, de quibus consequenter loquitur.

[Ib. 22.] Sumetis autem uobis fasciculum hyssopi, et tingetis ex sanguine qui est iuxta ostium, et linietis super limen et super ambos postes de sanguine. Etiam hic fasciculus hyssopi plures utique fasciculos significat, sicut rana plures ranas, et locusta plures locustas: tropus autem iste quando fit in rebus que a nobis non ita dici solent, obscuritatem facit.

[Ib. 26, 27.] Et erit cum dicent ad uos filii uestri, Que est seruitus ista? Et dicetis eis, Immolatio pascha hoc Domino: etiam si non haberet, et, plenum esset, dicetis eis.

[Ib. 28.] Et aduenientes fecerunt filii Isrel sicut precepit Dominus Moysi et Aaron; ita fecerunt: non adderet, ita fecerunt, nisi mos esset Scripturarum.

[Ib. 51.] Et factum est, in die illa eduxit Dominus filios Isrel de terra Aegypti.

[Ib. XIII, 1.] Ait autem Dominus ad Moysen dicens.

[Ib. 12.] Omne adaperiens uuluam, masculina: pluralem numerum intulit singulari, quia ipsum quod dictum est, omne adaperiens, non utique in uno, sed in multis accipitur. Similis est locutio, Attendite, popule meus . Tale est et quod paulo post sequitur, Omne quod adaperit uuluam de armentis  et de pecoribus, quecumque tibi nata erunt: omne quecumque tibi nata erunt, ipse modus est locutionis.

[Ib. XIII, 13.] Omne adaperiens uuluam asine: grecus habet, asini; modo illo locutionis, quem iam in Genesi notauimus, ubi masculinum pro feminino positum est, de morte Sare dicente Scriptura, Surgens Abraham a mortuo, et, Sepeliam mortuum meum ; et talia ibi sepe dicuntur de mortua.

[Ib. 15.] Propter hoc ego immolo Domino omne quod aperit uuluam, masculina: similis locutio superiori.

[Ib. 16.] Et erit in signum super manum tuam: id est, super opera tua; ubi magis sensus est forsitan quam locutio.

[Ib. XIu, 27.] Et excussit Dominus Aegyptios in medium maris: grecus habet, Et excussit Dominus Aegyptios medium maris.

[Ib. 31.] uidit autem Isrel manum magnam, que fecit Dominus Aegyptiis.

[Ib. Xu, 1.] Tunc cantauit Moyses et filii Isrel canticum hoc Domino, et dixerunt dicere: sic enim habet grecus, .

[Ib. 22.] Et non inueniebant aquam, ut biberent: poterat non habere, ut biberent.

[Ib. 24.] Et murmurauit populus aduersus Moysen dicentes: non, dicens; sed, dicentes: ex pluribus enim populus constat.

[Ib. XuI, 1.] Et uenerunt omnis synagoga filiorum Isrel in eremum: non dixit, uenit, quia synagoga ex pluribus constat.

[Ib. 2.] Murmurabant omnis synagoga filiorum Isrel aduersus Moysen et Aaron: eadem est ista locutio.

[Ib. 4.] Dixit autem Dominus ad Moysen, Ecce ego pluam uobis panes de celo. Manna pluiturus, panes promisit: locutio est qua panis pro alimento ponitur; amat autem Scriptura pluraliter magis panes, quam singulariter dicere.

[Ib. 7.] Mane uidebitis, inquit, gloriam, dum exaudiet murmurationem uestram super Deum: id est, quia murmuratis super Deum, quod tantum ualet ac si diceret, aduersus Deum. Deinde notandum nouo modo hic exauditionem dictam non precantium, sed murmurantium, cum reprehendat utique Scriptura murmurationem: tanquam hoc dixerit, quod cognouerit Deus murmurationem eorum, et ipsam Dei cognitionem dixit exauditionem.

[Ib. 9, 12.] Accedite ante Deum; exaudiuit enim murmur uestrum: iterum exauditionem, non precum significat et petitionum, sed etiam murmuris malorum; hoc et postea dicit Deus, Exaudiui murmur filiorum Isrel.

[Ib. 14.] Et ecce in facie eremi minutum tanquam coriandrum. Cum toties Deus dicat, faciem terre, sicut hic faciem eremi, mirum est unde homines ita errent cum faciem audierint, ut aliquid tale opinentur, qualis hominis facies est, uel alicuius animantis.

[Ib. 16.] Secundum numerum animarum uestrarum unusquisque cum commanentibus uobis colligite. Quam sepe Scriptura animas, homines appellat, a parte totum: non facile autem carnes pro hominibus, sed  carnem, sicuti est, Non timebo quid mini faciat caro; quod apertius in eodem psalmo ait, Quid mihi faciet homo . Non autem diceret, secundum numerum carnium uestrarum, sicut dixit, secundum numerum animarum uestrarum.

[Ib. XuI, 21.] Et collegerunt illud mane mane: quomodo puteos puteos, aceruos aceruos, sic dictum est mane mane.

[Ib. 29.] Nullus uestrum egrediatur unusquisque de loco suo die septimo: quod interpositum est, unusquisque, potuit et non dici.

[Ib. XuII, 1.] Non erat autem populo aqua bibere: id est ad bibendum.

[Ib. 2.] Et maledicebat populus ad Moysen: id est, maledictis agebat Moysen; hoc est, maledicebant illi: nam hoc in consequentibus ipse dixit, Quid maledicitis mihi?

[Ib. 3.] Et murmurauit populus ad Moysen dicentes.

[Ib. 5.] Et uirgam in qua percussisti flumen accipe in manu tua: in qua percussisti, dixit pro eo quod dicimus, de qua percussisti; et est ita locutio creberrima in Scripturis.

[Ib. XuIII, 12.] Et sumpsit Iothor socer Moysi holocaustomata et sacrificia Deo: sumpsit, pro eo quod est obtulit. An forte sensus est, non locutio, ut ea sumpsisse intelligatur, que Moyses obtulisset? quanquam Moyses non legatur superius sacrificasse, nec Aaron nec quisquam Hebreorum qui educti sunt de terra Aegypti; sed tantum superius scriptum est, quod altare constituerit Moyses, et appellauerit illud, Dominus meum refugium . Istum autem Iothor legimus sacerdotem fuisse Madian, id est gentis Madian. Mirum est autem, si eius aduentu cepit sacrificare Moyses, et non potius ipse Iothor qui iam sacerdos erat.

[Ib. 18.] Graue tibi uerbum hoc: subauditur, est.

[Ib. 20.] Et demonstrabis illis uias, in quibus ambulabunt in eis.

[Ib. 26.] uerbum autem graue referebant super Moysen: sic enim habet grecus, quod latini interpretati sunt, ad Moysen. Illa sane locutione ipsa etiam cura significatur, qua dictum est, super Moysen; uelut onus ei significaretur impositum. uerbum autem graue dictum est, pro questione graui: unde sequitur, Omne autem uerbum leue iudicabunt ipsi.

[Ib. XX, 24.] Quod grecus habet , supernominauero aut annominauero expressius dicitur, quod usitatius cognominauero nonnulli interpretati sunt; sed non habet necessariam significationem cognominauero: propinquius autem dicitur cognominauero, quam nominauero; nam et hoc aliqui interpretes dixerunt.

[Ib. 24.] Et ueniam ad te, et benedicam te: cum superius pluraliter loqueretur, facietis et immolabitis, dicit, ueniam ad te, tanquam ipsi Isrel, id est, populo.

[Ib. XXI, 1.] Et he iustificationes quas pones coram illis. Si emeris seruum Hebreum, etc. Notanda locutio, quemadmodum cum illud dictum sit ad Moysen, hoc est, he sunt iustificationes quas appones coram illis;  iam ad populum ipsum cetera dicuntur quasi ad Moysen, Si emeris seruum Hebreum. Non enim hoc Moysi dictum est, sed quod populo diceret, tantum ipsi populo dicebat.

[Ib. XXI, 6.] Pertundet ei Dominus auriculam de subula, et seruiet ei in sempiternum, uel in eternum: quod grecus habet, . Ecce quemadmodum Scriptura multis locis dicit secundum hoc uerbum grecum, sempiternum, uel eternum. Ubi non intelligitur eternitas illa, secundum quam nobis eterna promittuntur, uel secundum quam a contrario igne eterno mali cremabantur: neque enim seruus iste qui uiuere in eternum non posset, posset seruire in eternum; sed intelligitur eternum dictum, cuius temporis finis non est; aut certe aliquid hoc sacramento significatur eternum.

[Ib. 13.] Dabo tibi locum, in quem fugiat ibi qui occiderit.

[Ib. 20.] Si quis percusserit seruum suum aut ancillam suam in uirga: quod est, de uirga.

[Ib. 28.] Lapidibus lapidabitur taurus: quasi possit lapidari nisi lapidibus. Differt aliquid ista locutio ab illa qua diceret more Scripturarum, lapidatione lapidabitur, sed tamen similis est.

[Ib. 29.] Si autem taurus cornupeta erat ante hesternam et nudiustertianam: pro tempore preterito posuit partem pro toto, quantumcumque illud fuisset, more Scripturarum.

[Ib. 33.] Si quis autem aperuerit lacum, aut exciderit lacum, et non operuerit eum, et ceciderit illuc uitulus aut asinus, dominus laci reddet. Et hec locutio a parte totum intelligenda est: non enim si equus ceciderit in lacum aut ouis, ideo non reddet, quia hoc scriptum non est.

[Ib. 34.] Quod autem mortuum fuerit, ipsi erit: pro, ipsius erit.

[Ib. XXII, 5.] Si autem depauerit quis agrum aut uineam, et admiserit pecus suum depascere agrum alium; id est, alienum.

[Ib. 26.] Si autem pignus acceperis uestem proximi, ante solis occasum reddes ei: genus pro specie posuit; sic enim dictum est, ac si de omni ueste pignus dederit, cum de illo specialiter se dicere ex consequentibus Scriptura testetur, qui non habet nisi eam uestem unde se nocte cooperiat.

[Ib. XXIII, 20, 21.] Ecce ego mitto angelum meum ante faciem tuam, ut seruet te in uia, et inducat te in terram quam paraui tibi. Ante te ibit [1 1Kb] , et exaudi eum. Angelum suum iubet Deus exaudiri a populo, non utique petentem, sed iubentem.

[Ib. 28.] Et mittam uespas ante te, et eiiciet Amorrheos: a plurali ad singularem numerum se conuertit. Intelligitur autem, Eiiciet Amorrheos uespa, sicut rana, sicut locusta, non quod una sit, sed quod per singularem pluralis numerus intelligatur.

[Ib. 30.] Per partes eiiciam illos a te.

 [Ib. XXIII, 32, 33.] Non dispones illis et diis eorum pactum; et non consident in terra tua, ne peccare te faciant ad me: non dixit, in me, idem tamen significat.

[In. XXIu, 3.] Respondit autem omnis populus uoce una, dicentes.

[Ib. 10.] Et uiderunt locum ubi steterat ibi Deus Isrel; ubi steterat, posset sufficere, sed hebraice dicuntur iste locutiones.

[Ib. XXu, 13:] Et inaurabis illa auro: similis est locutio, lapidibus lapidabitur.

[Ib. 29.] Cyathos in quibus immotabunt in eis.

[Ib. XXuI, 19.] Duas bases columne uni in ambas partes eius, et duas bases columne uni in ambas partes eius. Ne de omnibus diceret, de duabus dicit more suo geminando: sicut puteos puteos, aceruos aceruos, generationes et generationes, et similia.

[Ib. 29.] Et columnas inaurabis auro, et inaurabis seras auro.

[Ib. XXuII, 6.] Et inerabis ea eramento: talis locutio est, inaurabis auro.

[Ib. 21.] Extra uelum, quod est super testamentum: de lucerna accendenda cum diceret, hoc ait, id est quod foris accenderetur ubi est sanctum, non intra uelamen quod est super testamentum, hoc est Sanctum sanctorum. Ergo super non sic ait, tanquam est tectum, uel camera, uel firmamentum celi, uel arce cooperculum; sed etiam quod uice parietis oppositum esset, super dixit: sicut dicimus superiorem discumbere aut stare, non utique alterum portari ab altero.

[Ib. 21.] Legitimum sempiternum in progenies uestras: eo modo sempiternum, quo multa superius diximus.

[Ib. XXuIII, 22  .] Et sumet Aaron nomina filiorum Isrel super rationale iudicii super pectus intreunti sanctum [1 1Kb] Consequens erat ut diceret, introiens in sanctum, hoc est sumet Aaron introiens, quod aliqui latini, solecismum uitantes, interpretati sunt. Sed quia et grecus intreunti habet, et latini aliqui consonant, locutionem potius notandam credidi, quam corrigendam.

[Ib. 24  .] Et pones super rationale iudicii fimbrias catenata. Et hic latini nonnulli solecismum cauentes, fimbrias catenatas, interpretati sunt; grecus autem habet, . Hanc solemus dicere absolutam locutionem, cum generi masculino uel feminino neutrum infertur; quemadmodum si dicamus, Iustitie terrene non sunt stabilia.

[Ib. 35.] Et Aaron cum ceperit fungi sacerdotio, audietur uox eius intranti in sanctum in conspectu Domini, et exeunti. uocem eius ex tintinnabulis dixit, qui magis sonus est eius. Intranti et exeunti, pro intrantis et exeuntis, posuit datiuum pro genitiuo.

[Ib. XXIX, 13.] Et duos renes et adipem que super eos - subauditur, est, quod nonnulli interpretes addiderunt.

[Ib. 26.] Et separabis illud separatione.

[Ib. XXX, 8.] Et cum accendet Aaron lucernas, sero  incendet super illud: sero dixit pro uespere, et ideo notanda locutio est; quippe grecus habet. Sero autem proprie non solet dici, nisi cum tempus transierit quo fieri debuit, quod sero dicitur factum.

[Ib. XXX, 12, 13.] Si acceperis computationem filiorum Isrel in uisitatione eorum, et dabunt singuli redemptionem anime sue Domino, et non erit in eis ruina in uisitatione eorum, et hoc est quod dabunt tibi. Pendet ista locutio, quia interposita est coniunctio copulatiua, que si non interponeretur, non penderet. Tribus autem locis est posita quorum undelibet detracta, plenam facit esse sententiam. Rursus ubi dictum est, Si acceperis computationem filiorum Isrel in uisitatione eorum, et dabunt singuli redemptionem anime sue Domino: si enim non dixisset, et dabunt, sed tantummodo dixisset, dabunt, finiretur sententia nec penderet; ita enim diceretur, Si acceperis computationem filiorum Isrel in uisitatione eorum, dabunt singuli redemptionem anime sue Domino. Si autem hic ponitur hec coniunctio, deorsum tollenda est, ut ita dicatur, Si acceperis computationem filiorum Isrel in uisitatione eorum, et dabunt singuli redemptionem anime sue Domino, et non erit in eis ruina in uisitatione eorum, hoc est quod dabunt. Aut certe in medio ubi dictum est, et non erit in eis ruina, si detrahas coniunctionem, non pendebit sententia: erit enim sensus, Si acceperis computationem filiorum Isrel in uisitatione eorum, et dabunt singuli redemptionem anime sue Domino, non erit in eis ruina. Cum uero ubique posita est eadem coniunctio, pendere facit locutionem: ideo eam notandam putauimus.

[Ib. XXXII, 1.] Consurrexit populus in Aaron, et dixerunt ei: usitata locutio est, quia ex multis populus constat. Deinde notandum, totum pro parte positum. Apostolus enim, sicut reuera erat, quosdam eorum dixit hoc fecisse, non totum populum, ubi ait, Neque idolis seruiamus, sicut quidam illorum .

[Ib. 1.] Surge, et fac nobis deos qui nos precedant. Sedenti loquebantur? an potius locutio est notanda, propter quod sepe dicitur, Exsurge, Domine ; aut, Surge, Deus, iudica terram 

[Ib. 10.] Et nunc sine me, et iratus ira; quomodo, morte morietur: amat ita loqui Scriptura.

[Ib. 24.] Cui sunt aurea demite: non dixit quid aurea, unde latini interpretes dixerunt, qui habet aurum demat.

[Ib. 26.] Quis ad Dominum, ueniat ad me.

[Ib. 31.] Fecerunt sibi deos aureos: de uno uirtulo; pluralem ergo numerum pro singulari posuit. Inde est et illud, Hi dii tui Isrel qui eduxerunt te de terra Aegypti. Non sane locutiones iste reperiuntur ubi pluralis pro singulari ponitur, nisi in eo rerum genere in quo etiam de pluribus fieri uel intelligi potest. Non enim quia unus ille uitulus erat, ideo non et plures fieri poterant, aut ideo non multis idolis similis fuerat. Hac locutione dictum est latrones insultasse Domino , cum hoc unum fecisse Scriptura testetur , sed non solus fuerat  latro. Quin etiam cum ista locutio fit per nomina propria, qualiter eam in Scripturis factam nondum comperimus, plures illic intelliguntur, sicut Phedras et Medeas quidam dixerunt, cum fuerit una Phedra et una Medea, sed Phedras et Medeas appellauerunt omnes similes Phedre et Medee. Ita non sine causa nec utcumque ac passim sicut ab imperitis uitiose fit, sed certo modo certisque regulis iste locutiones interponuntur.

[Ib. XXXIII, 1.] uade, ascende hinc tu, et populus tuus, quos eduxisti de terra Aegypti: non, quem eduxisti, quod ita usitatum est ut rarius aliter dicatur.

[Ib. 5.] Et dixit Dominus, Deponite stolas gloriarum uestrarum et cultum, et ostendam que facturus sum tibi. A plurali ad singularem numerum locutionem terminauit, quia multi erant et populus erat, sicut eis dixerat, uos populus dura ceruice: non dixit, tu populus, sed, uos populus, cum uos, numeri sit pluralis, populus autem numeri singularis.

[Ib. XXXIu, 9.] Si inueni gratiam in conspectu tuo, simul ambulet Dominus meus nobiscum: tanquam de alio dicat. Assidue sunt he locutiones, sed cum dicitur ad Deum, putatur Patri dici de Filio. Cum autem talia dicerentur ad Pharaonem et ad Ioseph et ad alios multis locis, genus locutionis intelligebatur.

[Ib. 15.] Nequando ponas testamentum iis qui sedent super terram: ac si diceret, sedes habent, quod est, habitant.

[Ib. 17.] Et deos fusiles ne feceris tibi: locutio est a parte totum significans; non enim quia fusiles tantummodo nominauit, fieri sculptiles, ductiles, fictilesque permisit, uel ullum genus simulacrorum, aut qualiumcumque factitiorum deorum.

[Ib. 19.] Omne adaperiens uuluam, masculina: id est, omne adaperiens uuluam mihi erit, ex iis que sunt masculina.

[Ib. 20.] Primitiuum subiugalis redimes oue: et hoc a parte totum est; neque enim si subiugale non sit iumentum quodlibet, cuius caro tanquam immunda respuitur, ideo non est redimendum, aut alio quam oue redimendum.

[Ib. 25.] Non occides super fermentum sanguinem immolatorum meorum: locutio est utique, occides sanguinem, pro eo quod est, occidendo effundes.

[Ib. 25.] Et non dormiet usque in mane immolatio solemnitatis Pasche: dormiet dixit, manebit; nam caro pecudis occise et cocte quomodo dormiet? Quod ergo dicitur, Quare obdormis, Domine , hoc genere locutionis dicitur, et intelligitur, Quare cessas, id est, non uindicas.

[Ib. 28.] De quadraginta dierum ieiunio Moysi Scriptura sic loquitur, Panem non manducauit, et aquam non bibit: a parte totum, pane omnem cibum, et aqua omnem potum significans.

[Ib. 1.] Excide tibi duas tabulas, sicut et prime: subauditur, fuerunt; unde hoc uerbum nostri interpretes etiam abdendum putauerunt, quoniam inusitata est in lingua latina talis ellipsis.

[Ib. XXXu, 4.] Et ait Moyses ad omnem synagogam  filiorum Isrel, dicens: plenum esset, etsi non haberet, dicens.

[Ib. XXXu, 21.] Et attulerunt unusquisque quod afferebat cor eorum: poterat usitatius dici, Et attulit unusquisque quod afferebat cor eius.

[Ib. 21.] Et quibus uisum est anime eorum, attulerunt demptionem [1 1Kb] Domino: non dixit, et sicut uisum est anime eorum.

[Ib. 23.] Et omnis cui inuentum est apud eum coria arietum rubricata: quod diceretur usitate, omnes apud quos inuenta sunt coria arietum rubricata.

[Ib. 24.] Omnis afferens demptionem, argentum et es attulerunt demptiones Domino: usitatius diceretur, omnis attulit, quam, omnis attulerunt.

[Ib. 24.] Et apud quos inuentu sunt apud eos ligna imputribilia: apud eos more Scripturarum additum est, nam sine hoc esset plena sententia.

[Ib. 25.] Et omnis mulier sapiens mente, manibus nere; quasi nere posset non manibus: et sapiens nere, elegans atque inusitata locutio est. Deinde, Omnis mulier attulerunt: more superiorum plurali concluditur singularis, quia, omnis mulier attulit, usitatius diceretur.

[Ib. 26.] Et omnes mulieres quibus uisum est sensu suo, in sapientia nerunt pilos caprinos: notandum sapientiam in his artibus sepe apellare Scripturam, id est .

[Ib. 28.] Et compositiones et oleum unctionis et compositionem incensi: non compositiones aliquas extra debemus intelligere; sed cum dictum esset, et compositiones, per coniunctionem copulatiuam non aliud adiunxit, sed quod dixerat exposuit, ut sciremus quas compositiones, et oleum, inquit, unctionis et compositionem incensi: compositiones autem uocat, quia ex multis ista confecta sunt.

[Ib. 29.] Et omnis uir et mulier quorum afferebat sensus eorum, ut intrarent, et facerent omne opus quodcumque  precepit Dominus fieri illud per Moysen, attulerunt filii Isrel demptionem Domino. Ergo omnis uir et mulier, intelliguntur filii Isrel. Cetere locutiones similes superioribus.

[Ib. 32, 33.] Facere aurum et argentum et es: pro eo quod est facere ex auro et argento et ere; non enim aurum faciebant, sed ex auro. Tale est etiam quod paulo post dicit, Et operari ligna; hoc est, ex lignis.

[Ib. 35.] Facere omnia opera sancti textilia, et uaria texere cocco et bysso, facere omne opus architectonicum uarietatis. Ecce et in rebus textilibus architectonicum opus appellat: mirum nisi propterea, quia tabernaculum fiebat, quod edificii simile fuit, et tanquam domus erigebatur. Quid autem dicat opera sancti, non euidenter apparet, utrum sancti sacerdotis, quoniam et de stola uel de stolis eius hec dicuntur; an sancti Dei, in cuius cultum hec fiebant; an opera sancti, sicut dicebatur Sanctum et Sanctum sanctorum.

[Ib. XXXuI, 8  .] Humeralia continentia ex utrisque partibus eius: non dixit ex utrisque partibus eorum, quamuis illa humeralia, non humerale dixisset, sicut solet humerale dicere; ipsum enim appellauit pluraliter humeralia, sicut stolam et easdem stolas.

[Ib. 37  .] Et Eliab filius Achisamach de tribu Dan, qui architectonatus est textilia et consutilia, et diuersicoloria, texere de cocco et bysso. Nouo more dicuntur architectonari textilia. Etiam illud a parte totum intelligendum est quod ait, texere cocco et bysso: ex his enim et cetera intelligimus, id est, purpuram et hyacinthum.

[Ib. XXXIX, 31.] Et fecerunt filii Isrel sicut precepit Dominus Moysi, ita fecerunt: plenum esset, etiamsi non adderetur, ita fecerunt.

[Ib. XL, 14.] Et fecit Moyses omnia que precepit ei Dominus, ita fecit: similiter ut dictum est de filiis Isrel.



LIBER TERTIUS. Locutiones de Leuitico.


 [LEuIT. cap. I, u\ 2.] Homo ex uobis si obtulerit dona Domino a pecoribus, a bobus et ab ouibus offeretis: hoc est, si a pecoribus offeretis, a bobus, ab ouibus offeretis. Ouium nomine etiam caprarum genus inclusit, sicut in aliis locis solet.

[Ib. II, 6.] Et confringes ea fragmenta: id est, confringendo facies ea fragmenta.

[Ib. Iu, 23.] Et cognitum ei fuerit peccatum quod peccauit in eo. Duo modi locutionis hic notandi sunt, et peccatum peccauit, et quod addidit, in eo. In quo enim nisi in ipso, id est peccato?

[Ib. u, 1.] Si autem anima peccauerit, et audierit uocem  iurationis, et ipse testis fuerit, aut uiderit, aut conscius fuerit, si non nuntiauerit, et accipiet peccatum: plus uidetur habere, et; nam eo dempto integre sequitur, accipiet peccatum.

[Ib. 1.] Si autem anima peccauerit, et audierit uocem iurationis, et ipse testis fuerit, aut uiderit, aut conscius fuerit non nuntiauerit: et positum est, pro id est: nam sic dici posset nostre locutionis consuetudine, Si autem anima peccauerit, id est audierit uocem iurationis, et cetera.

[Ib. 3.] Aut tetigerit ab immunditia hominis, ab omni immunditia eius, quam si tetigerit inquinetur, et latuit eum, post hoc autem cognouerit et deliquerit; cum recto ordine dicendum esset, et deliquerit, post hoc autem cognouerit.

 [Ib. Xu, 16.] Anima si latuerit eum obliuione, et peccauerit nolens: non ait, si latuerit eam, quoniam animam pro homine ponit, sicut facit et in aliis, ubi animam prius dicit, que generis feminini est, postea masculinum infert genus ad hominem referens. Sed hic multo est hec locutio pressior, quoniam continuatim utrumque genus positum est, ut diceretur, Anima si latuerit eum. Hec locutio terruit interpretes latinos, et noluerunt eam transferre, sed ita posuerunt: Anima si qua latuerit, et peccauerit non uolens, cum aliud sit utique si anima lateat, aliud si animam lateat: hoc autem Scriptura dicit, si lateat eam; non, si ipsa lateat. In greco autem alio inuenimus, Animam [1 1Kb] si latuerit ea obliuione; sed etiam ipse in consequentibus masculinum intulit dicens, Sacerdos exorabit pro eo, et dimittetur illi, quod ibi habet . Unde apparet scriptorem timuisse solecismum, nec tamen perseuerare potuisse in genere feminino uictum euidentia Scripture consequentis.

[Ib. uI, 9.] Ista holocaustosis super incensionem eius super altare totam noctem usque in mane, et ignis altaris ardebit super illud: potuit non habere et, atque ita dici, totam noctem usque in mane ignis altaris ardebit. Sed addita ista coniunctio facit obscuritatem his qui in talibus Scripturarum locutionibus non assuefacti sunt.

[Ib. 14.] Ista lex sacrificii, quod offerrent illud filii Aaron, sacerdotes ante Dominum: nichil deesset si non haberet, illud.

[Ib. 17.] Sancta sanctorum est. Sic habet et grecus, sed greca locutio est, quam nostri quidam transferre nolentes dixerunt, Sancta sanctorum sunt.

[Ib. 32  .] Occident arietem qui pro delicto ante Dominum. Latini interpretes addiderunt, est, et dixerunt, qui pro delicto est, quod grecus non habet.

[Ib. uII, 6  .] Et si uotum aut uoluntarium sacrificauerit donum suum, quacumque die obtulerit sacrificium, edetur crastina die: pro eo quod est, postera die; unde alii, altera die, interpretati sunt.

[Ib. uIII, 31.] Coquite carnes in atrio tabernaculi testimonii in loco sancto, et ibi edetis eas, et panes qui sunt in canistro consummationis, quomodo preceptum est mihi dicens, Aaron et filii eius edent eam. Hanc locutionem quidam transferre nolentes dixerunt quomodo precepit mihi dicens; quia hoc uidetur consequens, ille autem in nostre locutionis consuetudine solecismus est.

[Ib. 35.] Et ad ostium tabernaculi testimonii sedebitis septem dies, die et nocte: pro eo quod est, habitabitis.

[Ib. IX, 7.] Et ait Moyses ad Aaron, Accede ad altare, et fac quod pro peccato tuo, et holocaustum: et exora pro te et domo tua, et fac dona populi, et exora pro eis quomodo precepit Dominus Moysi. Non ait, Quomodo precepit Dominus mihi; sed ita locutus est, quasi fuisset alter Moyses cui Dominus precepit, et alter iste qui hoc ad Aaron loquebatur.

 [Ib. X, 8, 9.] Et locutus est Dominus ad Aaron dicen., uinum et siceram non bibetis, et cetera. Quam locutionem Domini ita concludit, Omnia legitima que locutus est Dominus ad eos per manum Moysi: cum Dominus loqueretur, non ait, Que locutus sum ad eos per manum Moysi; sed ea locutione usus est qua superius ipse Moyses.

[Ib. 9.] Legitimum eternum in progenies uestras distinguere inter medium mundorum et contaminatorum, et cetera. Notandum quemadmodum dicat, eternum, quod utique non erit sine fine.

[Ib. 14.] Moyses loquens ad Aaron, Eleazar et Ithamar filios eius, inter cetera etiam hoc ait, A sacrificiis salutarium filiorum Isrel brachium ablationis et pectusculum segregationis super hostias adipum offerent, segregationem segregare ante Deum. Et erit tibi et filiis tuis et filiabus tuis tecum legitimum eternum; cum hoc totum finem fuisset habiturum.

[Ib. XI, 9.] Cum de animantibus que in aquis sunt preciperet, que sint eorum munda uel immunda, In aquis, inquit, et in mari, et in torrentibus. Sed in mari latini codices habent, quia nimis insolens fuit pluralem numerum transferre de greco, et non dicere in mari, sed in maribus, maxime propter ambiguitatem, ne non maria, sed mares intelligerentur, id est masculi: nam nichilo minus insolens est, sed tamen interpretatum est de sanguinibus, quia latina lingua sanguinis numerum pluralem non recipit, uel in ipso nominatiuo casu. Nam etsi ab eo quod est mare nemo dicit maribus, dicuntur tamen maria, cum sanguines non dicantur, et tamen scriptum est, Libera me a sanguinibus ; et, Non congregabo conuenticula eorum de sanguinibus . Ergo et maribus ita dici posset nisi, ut dixi, ambiguitas uitaretur. Torrentes uero isto loco pro fluminibus posuit Scriptura, cum torrentes proprie dicantur hiemales fluuii qui siccantur estate, et ideo pisces habere non possunt. Unde nonnulli interpretes nostri non torrentes interpretari, sed flumina maluerunt. Poni autem in Scripturis torrentes pro fluminibus locus ille Psalmi satis ostendit ubi legitur, Et torrente uoluptatis tue potabis eos. Non enim tale aliquid intelligi uoluit nomine torrentis quod ad tempus flueret, ac deinde siccaretur, cum sequatur et dicat, Quoniam apud te est fons uite ; que utique eterna est et indeficiens.

[Ib. 21.] Sed hec edetis a repentibus uolatilibus, que ambulant super quatuor, que habent crura superiora pedum eius: non dixit, pedum suorum.

[Ib. 44.] Et eritis sancti, quoniam sanctus ego: subauditur, sum; unde plerique nostri interpretati sunt, quoniam sanctus sum ego.

[Ib. XII, 1.] Et locutus est Dominus ad Moysen dicens. Hec usitatissima locutio est et creberrima in Scripturis, locutus est dicens. Sed ea que sequitur, rarius reperitur, et latini sermonis coarctat inopiam: grecus enim habet, , quod latine exprimi posset, et dices ad eos dicens; minus autem offendit, si dicatur, et inquies ad eos dicens; et similius  est greco, quia et ille non dixit, , sed, .

[Ib. XII, 2.] Mulier quecumque semen receperit et pepererit masculum, et immunda erit septem dies: nostri plerique noluerunt transferre, sed ita dixerunt, Mulier quecumque semen receperit et pepererit masculum, immunda erit septem dies. Illa ergo locutio quoniam et greco eloquio inusitata est, posset nec in greco transferri: quia uero eam Grecos transferre non piguit, cur Latinos piguerit, ignoro.

[Ib. 4.] Triginta et tres dies [1 1Kb] sedebit in sanguine mundo suo. Similiter et de illa que feminam peperit, dictum est, sedebit in sanguine mundo suo, sed duplicatis eisdem diebus, id est, sexaginta sex diebus. Sedebit ergo dictum est manebit, non enim per tot dies de sella ei surgere non licebat.

[Ib. XIII, 2.] Homini si cui facta fuerit in cute corporis eius cicatrix signi lucida. Notandum cicatricem dicere Scripturam non uulneris, sed etiam solius coloris notam.

[Ib. 2.] Et fuerit in cute coloris eius tactus lepre: tactum dicit ipsam maculam, quod ipse homo lepra sit tactus.

[Ib. 3.] Et uidebit eum sacerdos, et inquinabit eum: pro eo quod est, inquinatum pronuntiabit.

[Ib. 3.] Et pilus qui est in tactu conuertatur albus: id est, conuertatur in album.

[Ib. 6.] Et purgabit eum sacerdos; signum enim est: purgatum pronuntiabit; sicut, inquinabit, quod supra dixit, inquinatum pronuntiabit.

[Ib. 7, 8.] Et uiderit eum sacerdos, et ecce commutata est significatio in cute, et inquinabit illum sacerdos: plus habet, et; nam ea coniunctione detracta integer sensus est hoc modo, Si autem conuersa fuerit significatio in cute, posteaquam uidit eum sacerdos, ut purget illum, et uisus fuerit denuo sacerdoti, et uiderit eum sacerdos, et ecce commutata est significatio in cute, inquinabit illum sacerdos.

[Ib. 9, 10.] Et tactus lepre, si fuerit in homine, ueniet ad sacerdotem, et uidebit sacerdos, et ecce cicatrix alba in cute, et hec mutauit pilum album, et a sano carnis uiue in cicatrice: id est, mutauit pilum in album colorem in cicatricem, mutauit autem a sano carnis uiue, id est, quia non talem pilum habet, quod sanum est in carne uiuat.

[Ib. 45, 46  .] De leproso cum loqueretur, ait, Et immundus immundus uocabitur; quasi non satis esset semel dicere, immundus uocabitur. Quanquam nonnulli codices ita habeant, in alio greco ita inuenimus semel dictum, immundus uocabitur. Item paulo post dicit, Cum sit immundus, immundus erit; quod in latinum de greco non sicut positum est exprimi potuit: ait enim Grecus, : quasi diceret, immundus existens, immundus erit: sed non hoc est existens, quod grecus dicit , sed si dici posset,  essens, ab eo quod est esse, non ab eo quod est existere.

[Ib. XIII, 47.] Et uestimento si fuerit in eo tactus lepre: potuit usitate ita dicere, Et in uestimento si fuerit tactus lepre.

[Ib. 51.] Aut in omni uase pelliceo, in quocumque fuerit in eo tactus; poterat satis esse, in quocumque fuerit tactus.

[Ib. 55.] Et ecce non commutauit tactus aspectum suum: id est colorem in quem aspicitur; non enim aspectum quo ipse aspicit: tactum quippe ipsam maculam dicit.

[Ib. XIu, 15.] Et accipiens sacerdos de hemina olei, superfundet in manum sacerdotis sinistram: non dixit, in manum suam sinistram, cum utique in suam faciet.

[Ib. Xu, 2.] uiro, uiro cuicumque fuerit fluor.

[Ib. 16.] Et homo cuicumque exierit ex eo concubitus seminis.

[Ib. 21.] Et omne super quodcumque dormit super illud: et omne super quod sederit super illud, immundum erit.

[Ib. XuI, 21.] Et emittet in manu hominis parati in eremum: id est, emittet in eremum in manu hominis ad hoc parati; de hirco emissario loquebatur cum hoc diceret: notandum est autem quomodo dicat Scriptura, in manu.

[Ib. XuII, 3.] Homo, homo filiorum Isrel: id est, ex filiis Isrel; ista autem repetitio quemlibet hominem uidetur significare, id est, ille aut ille.

[Ib. XuIII, 7.] Turpitudinem patris tui et turpitudinem matris tue non reuelabis: hac locutione concubitum uetuit cum his personis.

[Ib. 14.] Turpitudinem fratris patris tui non reuelabis, et ad uxorem eius non introibis: propinqua enim tua est: et posuit, pro id est; hanc enim dicit turpitudinem fratris patris eius, id est, turpitudinem patrui, pudenda uxoris patrui.

[Ib. 25.] Et exhorruit terra eos qui insident super eam: id est, sedes habent, quod est habitant.

[Ib. XIX, 9.] Et permetentibus uobis messem terre uestre, non perficietis messem uestram agri tui permetere. Hoc quod a plurali cepit, et ad singularem numerum terminauit, plerique latini interpretari noluerunt, sed dixerunt, agri uestri, ubi dictum est agri tui, quasi grecus hoc non posset dicere: magis ergo locutio notanda fuit quam emendanda.

[Ib. XX, 17.] Quicumque acceperit sororem suam ex patre suo aut ex matre sua, et uiderit turpitudinem eius, et ipsa uiderit turpitudinem eius, turpitudinem sororis sue reuelauit, peccatum suum accipient: peccatum posuit pro pena peccati.

[Ib. 25.] Et segregabitis uosmetipsos inter medium pecorum mundorum, et inter medium pecorum immundorum, et inter medium uolucrum mundarum et immundarum. Segregabitis uosmetipsos, dixit, inter medium mundorum et immundorum, quoniam segregantur munda ab immundis, uel a mundis immunda: noua est omnino locutio. Aliud est enim, Segregabis inter medium  pecorum mundorum, et inter medium pecorum immundorum, sicut sepissime loqui solet; aliud est quod modo ait, Segregabitis uosmetipsos, tanquam illa ab alterutris segregantes, seipsos segregent ab utrisque, tanquam iudicando inter utraque.

[Ib. XXI, 1.] Dic sacerdotibus filiis Aaron, et dices ad eos, In animabus non inquinabuntur in gente eorum, nisi in propinquo qui proximus est eis: in luctu dicit qui debetur animabus defunctorum; ideo enim lugetur, quia excesserunt.

[Ib. 5.] Et caluitium non rademini super mortuum, et super carnes suas non secabunt sectiones: usitata esset locutio, carnes suas non secabunt sectionibus.

[Ib. 7, 8.] Mulierem fornicariam et profanam non accipient, et mulierem eiectam a uiro suo; quoniam sanctus est Domino Deo suo: non dixit, quoniam sancti sunt, sed tanquam de uno loqueretur, cum ceperit a plurali. Deinde sequitur singulariter, Sanctificabit [1 1Kb] eum, dona Domini Dei uestri iste offeret; sanctus est, quoniam sanctus ego Dominus qui sanctifico eos: rursus ad pluralem conclusit.

[Ib. XXII, 11.] Si autem sacerdos possederit animam emptam pecunia, hic edet de panibus eius: non dixit, hec edet, cum animam dixerit, que generis est feminini; sed potius ad illud respexit quod per animam significare uoluit, id est hominem.

[Ib. 12.] Et filia hominis sacerdotis si fuerit uiro alienigene: id est, si nupserit uiro alienigene.

[Ib. 26, 27.] Et locutus est Dominus ad Moysen dicens, uitulum aut ouem aut capram, cum natum fuerit, et erit septem dies sub matre sua: plus uidetur habere, et, secundum usitatissimas locutiones in Scripturis, quas latini plerique transferre noluerunt.

[Ib. 32.] Et sanctificabor in medio filiorum Isrel: quod est, sanctus habebor; neque enim Dominus etiam preter filios Isrel non est sanctus. Eo sensu dictum est et in oratione dominica, Sanctificetur nomen tuum , id est, sanctum habeatur ab hominibus.

 [Ib. XXIII, 2.] Loquere ad filios Isrel, et dices ad eos, Solemnia Domini que uocabitis uocata sancta, ista sunt solemnia mea: sex diebus facies opera: cum ad plures loquendum dixerit, tanquam ad unum postea loquitur.

[Ib. 15 et 16.] Et numerabitis uobis a die crastino sabbati qua obtulerit gremium superpositionis, septem septimanas integras numerabis: non dixit, numerabitis, cum ad plures superius loqueretur.

[Ib. XXIu, 11.] Et cum nominasset filius mulieris Isrelitidis, nomen maledixit: cum hic non addiderit, Dei, manifestum est tamen nomen Dei esse intelligendum cui maledixit.

[Ib. 15.] Homo, homo si maledixerit Deum, suum peccatum accipiet. Ecce ubi satis apparet locutionis esse, cum dicitur, Homo, homo, tanquam dicat, homo ille aut ille, hoc est quicumque homo: non sicut quidam putauerunt, Homo, homo ita dici, tanquam laudabiliter nuncupetur, ac si diceretur, Homo, sed homo; id est, non qualiscumque uelut similis pecori, sed qui uere sit homo: quem sensum non esse uerum, sed locutionis hoc esse Scripturarum, aperte hic ostenditur, cum in eo dicitur qui culpatur, non qui laudatur.

[Ib. XXu, 46.] Cum de seruis ageret, quos liceret habere Isrelitis, Et erunt uobis, inquit, in possessionem in eternum: cum utique eterni moriendo esse non possent uel domini uel serui; eternum ergo dixit, ubi non est temporis prestitutus modus quousque seruiant sicut constitutus est eis, quos in remissione dimitti iubet libertati sue.

[Ib. XXuI, 3.] Si in preceptis meis ambulaueritis, et mandata mea obseruaueritis, et feceritis ea, et dabo pluuiam uobis in tempore suo: superfluum est, et, consuetudini locutionis nostre, sed more Scripturarum additum; sequebatur enim, dabo uobis.

[Ib. 18.] Et si usque adhuc non obedieritis mihi, et apponam castigare uos septies in peccatis uestris: etiam hic superfluum est, et; sequebatur enim, apponam castigare uos: quod autem ait, septies, pro omni numero accipiendum est.



LIBER QUARTUS. Locutiones de Numeris.


[Num. cap. I, u\ 4.] Et uobiscum erun unusquisque secundum caput uniuscuiusque principum.

[Ib. 22, 20.] Filiis Simeon secundum propinquitates eorum, secundum populos eorum, secundum domos familiarum eorum, secundum numerum nominum eorum, secundum caput eorum, omnia masculina, a uiginti annis et supra, omnis qui procedit in uirtute, recognitio eorum. Hec locutio quod non dicit, filii Simeon, uel, ex filiis Simeon, sed, filiis Simeon, datiuo casu, et hoc seruat deinceps in ceteris tribubus, non est translata ab interpretibus latinis quos inspicere potuimus. In sola autem tribu Ruben, que prima numerata est, non est  ista locutio: non enim ait, Filiis Ruben secundum propinquitates eorum, etc., sed ait, Et fuerunt filii Ruben primogeniti Isrelis secundum propinquitates eorum; et deinde similiter ut in ceteris.

[Ib. 54.] Et fecerunt filii Isrel secundum omnia que mandauit Dominus Moysi et Aaron; ita fecerunt.

[Ib. III, 3.] Sacerdotes qui uncti sunt, quorum consummauerunt manus eorum sacerdotio fungi.

[Ib. Iu, 14.] Et imponent super illud omnia uasa eius, quibus ministrant in ipsis.

[Ib. u, 7.] Et reddet cui deliquit ei: quidam locutionem istam transferre nolentes, emendato ordine  uerba transtulerunt, dicentes, Et reddet ei cui deliquit.

[Ib. 6.] uir aut mulier quicumque fecerit ab omnibus peccatis humanis: non ait, quecumque fecerit; sed locutio est, ubi sexus masculinus pronomen uindicauit, quamuis posterius femininus sit positus, que locutio usitata non est.

[Ib. 12.] uiri uiri, si preuaricata fuerit uxor eius: non solum quia geminauit nomen, ut diceret, uiri, uiri, sed etiam quia addidit, eius, notanda locutio est.

[Ib. 14.] Si superueniet illi spiritus zelandi, illa autem non fuerit inquinata, et adducet homo uxorem suam ad sacerdotem: superfluum est, et, sed Scripturis usitata locutio.

[Ib. 18.] Erit aqua argutionis, que maledicitur hec: hanc locutionem inusitatam fecit ordo uerborum; posset enim usitate ita dici, Erit aqua argutionis hec que maledicitur, aut, Erit hec aqua argutionis que maledicitur, uel si quid aliud usitata uerba ordinando dici potest.

[Ib. 19.] Innocense sto ab aqua argutionis, que maledicitur hec. In hac locutione non solus uerborum ordo inusitate sonat, sed etiam casus mutatus est: esset enim integrum et usitatum, Innocens esto ab hac aqua argutionis, que maledicitur; aut, ab aqua argutionis hac, que maledicitur.

[Ib. 27.] Et inflabitur uentrem; pro, inflabitur uentre: hec locutio et apud latinos auctores frequentatur; sed interpretes nostri qui eam transferre noluerunt, dixerunt, Et inflabitur uenter eius.

[Ib. uI, 2.] uir uel mulier quicumque magne uouerit uotum: non dixit, quecumque.

[Ib. 9.] Et radetur caput suum, talis locutio est qualis superius, inflabitur uentrem.

[Ib. uII, 3.] Sex uehicula tecta et duodecim boues, uehiculum a duobus principibus, et uitulum a singulis: in hac locutione notandum putaui eosdem dictos uitulos quos boues dixerat; sed hoc etiam grecum idioma esse perhibetur.

[Ib. 11.] Princeps unus quotidie, princeps quotidie offerent dona sua: pro eo ut diceret, singulis diebus singuli principes.

[Ib. 15.] uitulum unum pro bobus, et hircum ex capris unum.

[Ib. uIII, 19.] Et non erit in filiis Isrel accedens filiorum Isrel ad sancta: uidetur potuisse sufficere, Et non erit in filiis Isrel accedens ad sancta; aut certe, non erit filiorum Isrel accedens ad sancta.

[Ib. 20.] Et fecit Moyses et Aaron et omnis synagoga filiorum Isrel Leuitis secundum que precepit Dominus Moysi de Leuitis; ita fecerunt eis filii Isrel.

[Ib. IX, 13.] Et homo, homo quicumque mundus fuerit, et in uiam longinquam non est, et defuerit facere pascha, exterminabitur anima illa de populo suo: ergo homo, homo, locutio est, ac si diceret, quicumque homo, ille uel ille.

[Ib. 17.] Et cum ascendisset nubes a tabernaculo, et postea promouebant filii Isrel: poterat plenum esse, Et cum ascendisset nubes a tabernaculo, promouebant filii Isrel.

 [Ib. X, 14.] Et promouebunt ordo castrorum filiorum Iuda primi.

[Ib. 17.] Et promouebunt filii Gerson et filii Merari: futuri temporis uerbum posuit, cum rem gestam preteritam narret, sicut in superioribus cum de nube loqueretur, ad cuius motum uel stationem castra promouebant uel consistebant , atque ita deinceps in plurium promotionibus hoc uerbo utitur.

[Ib. 29.] Et dixit Moyses Obeth filio Raguel Madianite genero Moysi: non ait, genero suo.

[Ib. 30.] Et dixit ad eum, Non ibo, sed ad terram meam et ad progeniem meam: subauditur, ibo.

[Ib. XI, 4.] Et promiscuus qui erat in eis, concupiuerunt concupiscentiam: singularem posuit pro plurali, ut promiscuus diceret, non promiscui; et tamen pluralem reddidit, cum ait, concupiuerunt.

[Ib. 6.] Nunc autem anima nostra arida, nichil preter in manna oculi nostri: desunt uerba, est et sunt; plenum quippe esset, Anima nostra arida est, nichil preter in manna sunt oculi nostri: nam quidam interpretes ita transtulerunt, et addiderunt uerba que non sunt in greco.

[Ib. 8.] Et molebant illud in mola.

[Ib. 21.] Sexcenta millia peditum, in quibus sum in eis.

[Ib. 25.] Et abstulit de spiritu qui super ipsum: subauditur, aut erat, aut erit. Sed hanc locutionem, que dicitur ellipsis, greco eloquio familiarissimam, et, quantum puto, etiam hebreo, latinos interpretes transferre piguit, cum et in latina lingua frequentetur, quamuis minus quam in greca.

[Ib. 33.] Et percussit Dominus plagam magnam ualde: notanda fuit locutio, percussit plagam; non, percussit plaga, quod est usitatum.

[Ib. XII, 3.] Et homo Moyses lenis ualde: subauditur, erat.

[Ib. 9.] Et ira animationis Domini super eos: subauditur, facta est.

[Ib. 10.] Et ecce Maria leprosa sicut nix: et hic subauditur, facta est.

[Ib. XIII, 20.] Et que terra, in qua isti insident super eam; et que ciuitates, in quibus isti habitant in ipsis.

[Ib. 25.] Locum ipsum quem nominauerunt uallem Botri [1 1Kb] ; cum superius dixisset, uenerunt in uallem Botri; dictum est ergo per anticipationem, non quia iam hoc uocabatur quando uenerunt, sed cum scriberetur hic liber, iam uocabatur.

[Ib. 32.] Quoniam fortior nobis est magis: usitata esset locutio si non haberet, magis.

[Ib. 33.] Et protulerunt pauorem terre, quam explorauerunt eam.

[Ib. 33.] Terram quam transiuimus eam explorare, terra comedens qui habitant super eam est: dicendum autem fuit usitate, terra quam transiuimus explorare.

[Ib. XIu, 7.] Terra quam explorauimus eam, bona est ualde ualde.

[Ib. 10.] Et ait omnis synagoga lapidare eos in lapidibus: non dictum est, lapidibus; cum ipsum lapidare, posset usitata locutione sufficere.

 [Ib. 11.] Et quousque non credunt mihi in omnibus signis, quibus feci in ipsis? non ait, que feci in ipsis.

[Ib. 24.] Puer autem meus Chaleb, quoniam spiritus alius in eo, et assecutus est me, et inducam eum in terram: usitatum esset, si non haberet, et.

[Ib. 24.] Et inducam eum in terram, in quam intrauit illuc: sufficeret usitata locutione, in quam intrauit.

[Ib. 26.] Et ait Dominus ad Moysen et Aaron, dicens: hoc illatum est, cum Dominus et superius loqueretur. Facit hoc sepe Scriptura, cum aliquid aliud uult dicere, iterum inducit loquentem, qui iam loquebatur.

[Ib. 29.] Quotquot murmurauerunt super me: non ait, de me, aut aduersus me.

[Ib. 31.] Et hereditate possidebunt terram, quam uos abscessistis ab ea: usitatum esset, a qua uos abscessistis; nunc uero, et quam abscessistis dictum est nouo more, et additum est, ab ea, sicut Scripture loqui solent: sicut est, Penitusque sonantes accestis scopulos, id est, accessistis scopulos, non ait, ad scopulos; et, Deuenere locos , non ait, ad locos: ita et quam abscessistis, non ait, a qua abscessistis.

[Ib. 35.] Ego Dominus locutus sum, nisi ita fecero synagoge maligne isti. Querendum est sane quid sit quod grece positum est [1 1Kb] nostri enim interpretes hoc pene ubique interpretati sunt, nisi.

[Ib. Xu, 18.] In terram in quam ego induco uos illuc.

[Ib. 27, 28.] Si autem anima una peccauerit non sponte, offeret capram unam anniculam pro peccato, et exorabit sacerdos pro anima inuita, et que peccauerit nolenter ante Dominum, exorare pro eo; et remittetur ei. In hac sententia, et illa locutio notanda erat, quod ait, exorabit sacerdos, et postea dixit, exorare, utrumque enim simul ita dici posset, exorabit exorare. Et illa, quod a feminino genere incipiens ad masculinum clausit. Cum enim dixisset, Si anima una peccauerit; conclusit dicens, exorare pro eo: ubi intelligitur, pro eo homine: nam et quod adiunxit, et dimittetur ei, in latino quidem non apparet, quia hoc pronomen generis omnis est; sed in greco masculinum elucet, ubi habet , quod hic positum est, ei. Quod uero hic dictum est, pro anima inuita, intelligitur que inuita peccauerit, non quod nolit pro se offerri. Hoc enim etiam consequenter exposuit, cum ait, et que peccauerit nolenter. Et ideo inuita positum est, quia latine non potuit exprimi quod grece dictum est , non enim potuit dici nolentata, uel quid aliud ab eo quod nolens fecerit.

[Ib. 30.] Et anima quecumque fecerit in manu superbie; subauditur peccatum: notandum etiam quod ait, manu superbie, manum ponens pro opere siue potestate.

[Ib. 35.] Morte moriatur homo; lapidate eum lapidibus, omnis synagoga: et morte moriatur, et lapidate lapidibus, et lapidate, omnis synagoga, locutiones sunt inusitate nobis.

[Ib. XuI, 17.] Et accipite singuli thuribulum suum.

 [Ib. 33.] Et descenderunt ipsi et omnia que sunt eis: presens posuit pro preterito, sunt pro erant uel fuerunt.

[Ib. 34.] Et omnis Isrel qui in circuitu eorum, fugerunt a uoce eorum: subauditur erat; id est, omnis Isrel qui erat in circuitu eorum.

[Ib. 37.] Quoniam sanctificauerunt thuribula peccatorum horum in animabus suis: non dixit, quia sanctificauerunt thuribula peccatores hi in animabus suis; sed quasi quereretur quorum thuribula pro eo ut diceret sua, dixit, peccatorum horum. Qui autem sanctificauerint, intelligendum reliquit, id est, quia ipsi.

[Ib. XuII, 8.] Et ecce germinauit uirga Aaron in domum Leui: latina consuetudo, in domo Leui exigeret dici.

[Ib. XuIII, 6.] Et ego accepi fratres uestros Leuitas de medio filiorum Isrel dationem datam Domino: hec locutio in latinum necessitate ita translata est. Nam grecus habet , quod si quisquam latine uelit exprimere, dicturus est, datum datum, quia et datum est, secundum quod dicit Apostolus, Non quia quero datum, sed requiro fructum , quod in greco scriptum est: et in Genesi, Dedit Abraham data filiis suis ; grecus habet, : et in Euangelio, Nostis bona data dare filiis uestris ; est in greco: et , datum est, non nomen, sed participium. Ac per hoc datum datum dici posset, tanquam datum quod datur, nisi ambiguitas uitanda esset. Hanc ambiguitatem quidam nostri interpretes uitare conantes, donum datum dixerunt; sed donum, grece dicitur, non unde hoc loco non recte diceretur, quia non sibi hoc donatum a filiis Isrel dicit Deus, sed pro primogenitis sibi debitis redditum: unde et que redduntur et que donantur, data dici possunt; et ideo omne donum etiam datum est, non omne datum etiam donum est: quia non omne quod datur continuo etiam donatur.

[Ib. XuIII, 12] Omnis primitia olei, et omnis primitia uini et tritici, primitia eorum quecumque dederint Domino, tibi dedi ea. Non dixit, omnem primitiuum tibi dedi eum; sed cum dixisset, omnis primitia, et enumeraret de quibus rebus esset, intulit, tibi dedi ea: nec saltem, tibi dedi eam, aut, tibi dedi eas, id est primitias; sed neutrum genus intulit, quod quidem fieri absoluta locutione etiam in latina lingua solet. Neque hoc quod dictum est, primitia, latinum uidetur: primitie quippe numeri tantum pluralis dici solent. Sed si potuerunt interpretes nostri transferre quod in greco inuenerunt, Non congregabo conuenticula eorum de sanguinibus ; et alio loco, uirum sanguinum et dolosum abominabitur Dominus ; cum sanguis in latina lingua numeri sit tantum singularis; cur etiam hic pigeret singularem numerum primitia, sicut habet grecus, exprimere? Aliqui tamen interpretes primitias transtulerunt, et per accusatiuum casum, ut dicerent, omnes primitias tibi dabo. Ita utramque locutionem nobis inusitatam, quomodo in greco inuenta est, transferre noluerunt.

[Ib. XIX, 2.] Loquere filiis Isrel, et accipiant a te iuuencam rufam: pro eo ac si diceret, adducant ad te;  aut certe utrumque usitate diceretur, accipiant et adducant ad te iuuencam rufam.

[Ib. 7.] Et lauabit corpus suum aqua: hoc intelligeretur etiamsi non haberet, aqua.

[Ib. 9.] Et ponet extra castra in locum mundum: non in loco mundo dixit, quod latine locutionis est.

[Ib. 15.] Omne uas apertum quecumque non habent alligaturam alligatam super ea.

[Ib. XX, 9.] Et accepit Moyses uirgam que ante Dominum: subauditur, erat.

[Ib. 12.] Quia non credidistis sanctificare me in conspectu filiorum Isrel: id est, sanctitatem meam declarare. Secundum istam locutionem dictum est, Et pro eis sanctifico meipsum . et in oratione Dominica, Sanctificetur nomen tuum .

[Ib. 15.] Et incole fuimus in Aegypto dies plures: pro, annis multis.

[Ib. 18.] Et dixit ad eum Edom: hoc est gens ipsa; non enim adhuc uiuebat Edom qui erat Esau: sicut ipsi qui nuntios miserunt, Isrel uocabantur, quod prius nomen unius hominis erat.

[Ib. 19.] Et dicunt ei filii Isrel, Iuxta montem transibimus: si autem de aqua tua biberimus ego et pecora mea, dabo pretium tibi: satis eleganter a plurali transit ad singularem numerum, tanquam Isrel diceret, cum dixisset, filii Isrel, et a uerbis cepisset numeri pluralis, quod est, transibimus et biberimus.

[Ib. 30.] Et uidit omnis synagoga quia dimissus est Aaron: non facile hoc uerbum reperitur in Scripturis, dimissus, pro eo quod est mortuus; hoc et in Euangelio est, ubi ait Simeon, Nunc dimittis seruum tuum in pace : uerum tamen habet in greco, quod magis a resolutione quam a dimissione dictum sonat; non enim dixit , quod sine dubio est, dimittis.

[Ib. 30.] Et fleuerunt Aaron triginta dies omnis domus Isrel: non dixit, fleuit; nec dixit, tota uel uniuersa, sed omnis, quasi plures essent; sicuti est, omnis homo, quod de omnibus dicitur, longe utique aliud quam totus homo, quod de uno dicitur: sed assidue ponit Scriptura omne pro toto.

[Ib. XXI, 5.] Et detrahebat populus ad Deum et aduersus Moysen: non dixit, de Deo; sed, ad Deum. Quamuis hanc locutionem quidam transferre nolentes, detrahebant de Deo, transtulerunt.

[Ib. 7.] Ora ergo ad Deum ut auferat a nobis serpentem: sicut et in Exodo dictum est, ranam  Et factum est quando momordit serpens hominem, et aspexit in eneum serpentem, et uiuebat: non solum hoc habet ista locutio quod uertit modum uerbi, et a specie perfecta preteriti temporis ad imperfectam clausit, sed etiam quod plus habet, et.

[Ib. 11.] Et eleuantes ex Oboth, castra collocauerunt in Achalgai trans in eremo: hoc est, in ulteriore eremo.

[Ib. XXII, 23.] Et percussit asinam in uirga: non dixit, uirga, sed, in uirga.

[Ib. XXIII, 11.] In maledictionem inimicorum meorum uocaui te, et ecce benedixisti benedictionem: non dixit,  benedictione, sed tanquam diceret, ecce dixisti benedictionem.

[Ib. 12.] Quecumque miserit Deus in os meum, hoc obseruabo loqui: non dixit, hec obseruabo.

[Ib. 13.] ueni mecum adhuc in locum alium, de quo non uidebis eum inde.

[Ib. XXu, 4.] Et ait Dominus ad Moysen, Accipe duces populi, et ostenta eos Domino contra solem, et auertetur ira animationis Domini ab Isrel: cum Dominus loqueretur; non dixit, et ostenta eos mihi, et auertetur ira mea ab Isrel.

[Ib. 15.] Domus familie est Madian: de muliere hoc dixit, que cum adultero Isrelita percussa est; quibus uerbis, quantum puto, intelligi uoluit nobilem fuisse, ut diceret eam, domus familie, sicut iam uulgo ad insigne diuitiarum et paterfamilias et materfamilias dicitur.

[Ib. XXuI, 1.] Et locutus est Dominus ad Moysen et ad Eleazar sacerdotem dicens, Accipe principium totius synagoge filiorum Isrel a uiginti annis et supra: notandum quid appellauerit principium, robur scilicet etatis in populo.

[Ib. XXuII, 20 et 21.] Ut exaudiant eum filii Isrel; et, In ore eius exibunt; et, In ore eius introibunt, id est, cum iusserit.

[Ib. 22.] Et fecit Moyses secundum que precepit illi Dominus; et assumens Iesum statuit eum ante Eleazarum sacerdotem, etc., ubi hoc notandum fuit, quia cum iam dixisset, Et fecit Moyses secundum que precepit illi Dominus, eadem ipsa repetit.

[Ib. 23.] Et commendauit eum secundum que precepit Dominus Moysi: non ait, secundum que precepit illi Dominus.

[Ib. XXuIII, 13.] Decimam decimam similaginis consparsam in oleo agno uni: id est singulas decimas singulis agnis; quod enim ait, Decimam decimam, significauit quod repetende sint decime per singulos agnos.

[Ib. 16 et 17.] Et in mense primo quarta decima mensis huius dies festus, septem dies azyma edetis: notandum diem festum per plures dies celebrari; et tamen diem festum dici, non dies festos, ipsius festiuitatis celebrationem, quotquot dies tenuerit.

[Ib. XXIX, 1.] Et mense septimo una mensis. Secundum hanc locutionem dictum est in Genesi, Et facta est uespera, et factum est mane dies unus : nam et ibi sicut hic grecus habet , unde quidam hic interpretantes prima die mensis, necessariam locutionem pretermiserunt, quamuis a sententia uerborum non recesserint.

[Ib. 2.] uitulum unum ex bobus, arietem unum: non ait, ex ouibus, sicut illud ex bobus, cum et illud si deesset, plenum esset.

[Ib. 2.] Agnos anniculos sine uitio septem: hoc quod in agnis posuit, sine uitio, per omnia subauditur, et in uitulo scilicet, et in ariete.

[In 4.] Decima decima agno uni, septem agnis: id est, singula singulis.

[Ib. 39.] Exceptis uotis uestris, et uoluntaria uestra, et holocaustomata uestra, sacrificia uestra, et libamina uestra, et salutaria uestra. Hanc locutionem, si uel greca  esset, non notarem: non enim ait, Exceptis uotis uestris et uoluntariis uestris, et cetera, ut ceperat; sed neque, Excepta uota uestra, ut ab ipso uelut solecismo inciperet: sed cum prius recte usitata locutione dixisset, Exceptis uotis uestris; ea deinde adiunxit per alium casum, ubi subaudiri non possit, exceptis, sed, excepta; quod non admittit nec greca nec latina locutio.

[Ib. XXX, 3.] Homo, homo quicumque uouerit uotum Domino: pro eo quod est, omnis homo.

[Ib. 4.] Cum autem mulier uouerit uotum Domino, aut definierit definitione in domo patris sui in iuuentute sua. Hic mulierem feminam dicit etiamsi uirgo sit, more Scripturarum: unde etiam de Christo est, quod ait Apostolus, Factum ex muliere .

[Ib. 4.] Et audierit pater eius uota eius et definitiones eius, quas definiuit. Definitiones definiuit, locutio est.

[Ib. 4.] Definiuit aduersus animam suam: id est, aduersus delectationes anime sue.

[Ib. 4.] Et tacuerit pater eius, et stabunt omnia uota eius: hic plus habet, et; nam integer sensus est, Si audierit et tacuerit pater eius, stabunt omnia uota eius.

[Ib. 7.] Si autem facta fuerit uiro: intelligitur, nupserit; Scriptura sic loquitur.

[Ib. 7.] Et uota eius super eam: subauditur, sunt, quod nonnulli interpretes etiam addiderunt.

[Ib. 13.] Omnia quecumque exierint ex labiis eius secundum uota eius, et secundum definitiones que aduersus animam eius, non manet ei, et cum exspectaretur numerus pluralis, ut diceret, non manent ei; nam ita nonnulli interpretati sunt, uitantes istum quasi solecismum.

[Ib. XXXI, 4.] Mille ex tribu, et mille ex tribu, ex omnibus tribubus Isrel. Numquid duodecies dixit mille? Et tamen repetitio ista millenos significat.

[Ib. 8.] Interfecerunt in gladio: quod usitate diceretur, interfecerunt gladio.

[Ib. 10.] Et omnes ciuitates eorum, que in habitationibus eorum: subauditur, erant.

[Ib. 10.] Et uillas eorum succenderunt in igni: quod usitate diceretur, succenderunt igni.

[Ib. 18.] Et omnem multitudinem mulierum, que non nouit concubitum masculi, uiuificate. Nusquam certius apparet hebrea locutione mulieres etiam dici uirgines solere.

[Ib. 28 et 29.] Et a dimidia parte eorum accipietis, et dabis ea Eleazar sacerdoti primitias Domini: non dixit, dabitis.

[Ib. 35.] Et anime hominum a mulieribus, que non cognouerunt concubitum uiri, omnis anima duo et triginta millia: et hic superior locutio confirmata est, mulieres dici etiam que non cognouerunt concubitum uiri, id est uirgines.

[Ib. 54.] Et accepit Moyses et Eleazar sacerdos aurum a chiliarchis et a centurionibus, et intulit ea in tabernaculum testimonii. uidetur dicere debuisse, et intulit illud in tabernaculum testimonii; quoniam aurum acceptum esse predixerat, et plerique latini codices sic  habent: sed ideo pluraliter uidetur illatum ut diceret, intulit ea, quia multa uasa fuerant superius commemorata, in quibus erat hoc aurum.

[Ib. XXXII, 1.] Et pecora, multitudo erat filiis Ruben et filiis Gad, multitudo copiosa ualde: non dixit, et pecorum multitudo erat.

[Ib. 1.] Et uiderunt regionem Iazer et regionem Galaad, et erat locus, locus pecoribus: non iungendum est in pronuntiatione quod bis dixit locus; sed subdistinguendum, et erat locus, et deinde inferendum, locus pecoribus. Quasi enim exspectaretur qualis locus, ita repetitio eleganter illata est.

[Ib. 2.] Et accedentes filii Ruben et filii Gad, dixerunt ad Moysen et Eleazar sacerdotem, et ad principes synagoge, dicentes: non est ista uel greca uel latina locutio, dixerunt dicentes, sed hebrea uidetur.

[Ib. 5.] Detur terra ista famulis tuis in possessionem: quasi de aliis dicerent, cum sibi peterent.

[Ib. 12.] Non enim secuti sunt post me, preter Chaleb filius Iephone. uidetur dicere debuisse, preter Chaleb filium Iephone; sed nominatiue intulit, quia precessit, secuti sunt. Est autem ista locutio etiam latina, sed rara.

[Ib. 13.] Donec consumeretur omnis generatio facientes maligna in conspectu Domini: non dixit, faciens maligna; neque, facientium maligna.

[Ib. 16.] Et accesserunt ei, et dixerunt: non ait quod usitatum est, accesserunt ad eum.

[Ib. 24.] Et edificabitis uobis ipsis ciuitates impedimentis uestris: ac si diceret, edificabitis uobis ipsis ciuitates propter impedimenta uestra.

[Ib. 26, 27.] Impedimenta nostra et uxores nostre et omnia pecora nostra erunt in ciuitatibus Galaad, pueri autem tui transibunt omnes armati: non dixerunt, nos autem transibimus omnes armati, sed tanquam de aliis dicerent.

[Ib. 28.] Et commendauit eis Moyses Eleazar sacerdotem et Iesum filium Naue, et principes familiarum tribuum Isrel. Non ait, commendauit eos Moyses Eleazar sacerdoti, quod utique ordo locutionis usitate exigebat: per hos enim introducti sunt in terram, quam petebant: unde magis illi istis a quibus introducebantur in terram postulatam, quam isti qui introducebant, illis quos introducebant, commendati uidentur.

[Ib. 30.] Si autem non transierint armati uobiscum in bellum in conspectu Domini, et transferte impedimenta eorum: plus habet, et.

[Ib. 33.] Et dedit eis Moyses filiis Gad et filiis Ruben: plus habet, eis.

[Ib. XXXIII, 14.] Et non ibi erat aqua populo bibere: pro eo quod est, ad bibendum.

[Ib. 51.] Loquere filiis Isrel, et dices ad eos: sufficere uidetur, loquere filiis Isrel.

[Ib. 52.] Et omnia idola fusilia eorum perdetis ea: plus habet, ea.

[Ib. XXXIu, 6.] Hoc erit uobis fines maris: non dixit, hi erunt uobis.

 [Ib. 7. Et hoc erit uobis fines ad Aquilonem: eadem repetita locutio est.

[Ib. XXXu, 3.] Et erunt ciuitates eis habitare: pro eo quod dici solet, ad habitandum.

[Ib. 11.] Refugia erunt uobis fugere illo homicidam: quod usitate dici potest, ut fugiat illo homicida.

 [Ib. 15.] Et incole qui in uobis, iste ciuitates in refugium: singulari numero positum est incole; id est, huic incole qui in uobis, quoniam minus habet, est: non enim ait, qui in uobis est, notissima locutione, sed rariore in lingua latina quam in greca.



LIBER QUINTUS. Locutiones de Deuteronomio.


[DEUTER. cap. I, u\ 7.] Usque ad flumen magnum, flumen Euphratem: non dixit, usque ad flumen magnum Euphratem.

[Ib. 17.] Et iudicium quod durum fuerit a uobis, afferetis illud ad me: non dixit, quod durum fuerit uobis, sed, a uobis; id est, ita durum, ut a uobis iudicari non possit.

[Ib. 35.] Si uidebit aliquis uirorum istorum terram optimam hanc, quam iuraui patribus eorum, preter Chaleb filius Iephone, hic uidebit eam: et in libro Numerorum istam locutionem notauimus, quia non dixit, preter Chaleb filium Iephone; sed, filius.

[Ib. II, 7.] Dominus enim Deus uester benedixit te in omni opere manuum tuarum: non ait, benedixit uos in omni opere manuum uestrarum, cum predixisset, uester, non, tuus.

[Ib. 24.] Nunc ergo surgite, et promouete, et pertransite uos uallem Arnon; ecce tradidi in manus tuas Seon regem Esebon: non dixit, in manus uestras, sed a plurali ad singularem transiit.

[Ib. Iu, 7.] Quoniam que est gens magna, cui est ei Deus appropians illis: duo sunt hic notanda; uel quod ait, cui est ei, uel quod non ait, appropians illi, sed, appropians illis.

[Ib. 12.] Et similitudinem non uidistis, sed uocem: cum uox non possit uideri, sed generaliter hoc uerbum posuit, tanquam ad omnem corporis sensum uidere pertineat.

[Ib. 5 et 14.] In quam uos ingredimini illo, hereditare eam: plenum esset etiamsi non additum esset, illo.

[Ib. 20.] Et eduxit uos de fornace ferrea ex Aegypto: fornacem ferream, duram tribulationem intelligi uoluit: secundum hoc et de Ioseph dictum est in Psalmis, Ferrum pertransiit animam eius .

[Ib. 22.] Et non transeo Iordanem hunc; quasi et alius sit Iordanis: ex hac locutione arbitror sepe dici etiam hunc mundum, quasi alius sit.

[Ib. 25.] Si autem genueris filios et filios filiorum tuorum: notanda locutio est, ubi et auos nepotes dicit gignere.

[Ib. 29.] Et queretis ibi Dominum Deum uestrum; et inuenietis eum, quando exquiretis eum ex toto corde tuo, et ex tota anima tua in tribulatione tua: non dixit, in toto corde uestro, et in tota anima uestra, in tribulatione uestra.

 [Ib. 32.] Interrogate dies priores, qui fuerunt priores te: non dies, sed homines intelligendum est. Similiter et hoc notandum quod etiam superius cum dixerit, Interrogate pluraliter, priores te intulit singulariter; non, priores uobis.

[Ib. 34.] Si et tentauit Deus ingressus accipere sibi gentem de media gente: tentauit, pro eo quod est uoluit, positum est, aut quid aliud: quod autem ait, de media gente, de mediis gentibus intelligendum est, singulari posito pro plurali; sicut serpentem, ranam, et locustam, pro serpentibus; ranis et locustis, scriptum legimus.

[Ib. 34.] Secundum omnia que fecit Dominus Deus uester in Aegypto coram te uidente: nichil minus est, etsi non addatur, uidente.

[Ib. u, 5.] Et ego stabam inter Dominum et uos in tempore illo, annuntiare uobis uerba Domini; quoniam timuistis a facie ignis, et non ascendistis in montem, dicens, Ego sum Dominus Deus tuus, etc. Dicens posuit pro, cum diceret.

[Ib. 14.] Et aduena qui incolit in te: populo dictum accipiendum est, non quasi uni homini, quia in populo incolit aduena.

[Ib. 15.] Propter hoc constituit tibi Dominus Deus tuus, ut obserues diem sabbati, et sanctificare eum: si, et, non haberet, non uideretur inusitata locutio, ut obserues diem sabbati sanctificare eum; aut certe si ita esset, ut obserues diem sabbati et sanctifices eum; aut ita, propter hoc constituit tibi Dominus Deus tuus obseruare diem sabbati et sanctificare eum: nunc uero, ut obserues diem sabbati, et sanctificare eum, inusitata et notanda locutio est.

[Ib. uI, 13.] Attende tibi, ne dilatetur cor tuum, et obliuiscaris Domini Dei tui: notandum etiam in malo dici posse dilatationem cordis; exsultatio quippe in dilatatione intelligitur, cui contrarie sunt angustie, id est tristitia: utrumque autem potest et in bono et in malo accipi.

[Ib. 20.] Et erit cum interrogauerit te filius tuus cras dicens: cras posuit, pro futuro quocumque tempore.

[Ib. uII, 1.] Septem gentes magnas et multas: quomodo ergo multas, si septem? sed multas dixit multitudinem habentes.

[Ib. 2.] Non dispones ad eos testamentum; cum de gentibus diceret: testamentum ergo pro pacto posuit.

 [Ib. 3 et 4.] Et filiam eius non sumes filio tuo; discedere enim faciet filium tuum a me, et seruiet diis aliis, et irascetur indignatione Dominus in uos: non ait, irascar, sed tanquam de alio diceret.

[Ib. IX, 1.] Ciuitates magnas et muratas usque in celum: hyperbolice dictum.

[Ib. 4.] Ne dicas in corde tuo, cum consumpserit Dominus Deus tuus gentes istas ante faciem tuam, dicens, Propter iustitias meas induxit me Dominus hereditare terram bonam istam: ordo est, Ne dicas in corde tuo dicens.

[Ib. 28.] Ne quando dicant inhabitantes terram, unde eduxisti nos inde: more Scripture additum est, inde.

[Ib. XI, 3.] Que fecit uirtutem Aegyptiorum: hoc interpretes quidam latini minus intelligentes noluerunt dicere uirtutem, sed uirtuti, uel exercitui; quoniam id quod ait Grecus , nonnulli exercitum intellexerunt. Sed elegans locutio est, Que fecit uirtutem eorum; intelligendum est quid eam fecit; quoniam ad nichil eam redegit: sed quia pluraliter dictum est, ideo subobscurum est.

[Ib. 6.] Quos aperiens terra os suum deglutiuit eos, et domos eorum, et tabernacula eorum: due locutiones hic notande sunt, quod et additum est, eos, cum sufficere posset quod ait superius, quos; et domos eorum cum dixisset, addidit et tabernacula eorum, quasi alias in eremo haberent domos nisi tabernacula. Sed nimirum domus intelligi uoluit homines ad eos pertinentes, sicut ipsi populo dicitur, Et nunc tu, domus Iacob . Nec ista locutio aliena est a latina lingua: nam et Romani dicti sunt domus Assaraci , quod ex Assaraco Troiano originem ducerent.

[Ib. 7.] Quoniam oculi uestri uiderunt omnia opera Domini magna, que fecit in uobis hodie: cum de his operibus diceret, que per eremum facta sunt eo tempore quo ibi circumducebantur per quadraginta annos; tamen hodie dixit, quod intelligi uoluit hoc tempore, quotquot ibi annos idem tempus habere potuisset.

[Ib. 9.] Terram quam iurauit Dominus patribus uestris dare eis, seminique eorum post eos: tanquam diceret, id est semini eorum post eos; non enim et ipsis dedit, sed ita ipsis dedit, cum semini eorum dedit.

[Ib. 13.] Si autem auditu audieritis omnia mandata eius, que ego mando tibi hodite; auditu uidetur superfluum, sed locutio est Scripture sancte familiarissima.

[Ib. 14.] Et dabit pluuiam terre tue in tempore suo matutinum et serotinum [1 1Kb] . Cum matutinum tempus dies dicatur, numquid hinc intelligi uoluit tempus anni primum? Serotinum uero minus latinum est; sed non potuit magis proprie de greco exprimi, quod illi dicunt tamen etiam in latina lingua uulgo usitatum est; ut dicatur serotinum, sed quod tardius quam oporteat factum est; hic uero tempus anni potius intelligi uoluit.

 [Ib. 15 et 16.] Et cum comederis, et satiatus fueris, attende tibi ipsi ne dilatetur cor tuum, et preuaricemini et seruiatis diis aliis. Iam superius tales locutiones notauimus, siue quod a singulari ad pluralem transit, siue quod in malo uoluit intelligi dilatetur, ubi noxiam prosperitatem significauit.

[Ib. 24.] Et flumen magnum flumen Euphratem, repetitiones iste usitate sunt in Scripturis, et rem decenter commendant.

[Ib. 25.] Timorem uestrum et tremorem uestrum imponet Dominus Deus uester super faciem uniuerse terre: non timorem et tremorem quo ipsi timent et tremunt, sed quo timentur et alios tremere faciunt.

[Ib. XII, 17.] Non poteris manducare in ciuitatibus tuis decimationem frumenti tui: pro eo quod est, non debebis.

[Ib. XIII, 16.] Et incendes ciuitatem in igni: nos usitatius diceremus, igni.

[Ib. XIu, 24.] Si autem longe fuerit uia a te: ac si diceret, longa uia fuerit; aduerbium posuit pro nomine.

[Ib. Xu, 6.] Et fenerabis gentes multas. Fenerationem Scriptura dicit mutuo datam pecuniam, etiamsi usure non accipiantur: unde est et illud in Psalmo, Beatus qui miseretur et commodat . Hoc enim maluerunt interpretari nostri, qui sententiam potius quam uerba sequenda putauerunt: nam in greco habet , quod est feneratur.

[Ib. 6.] Et principaberis gentium multarum; tui autem non principabuntur: tanquam diceret, tibi non dominabuntur, hoc est gentes: genitiuus enim casus est singularis huius pronominis quod ait tui, cuius datiuus est tibi; non pluralis nominatiuus, cuius genitiuus est tuorum.

[Ib. 7.] Si autem fuerit in te egenus in fratribus tuis; non uni homini, sed populo dicitur, ideo in te.

[Ib. 7, 8.] Si autem fuerit in te egenus in fratribus tuis in una ciuitatum tuarum, in terra quam Dominus Deus tuus dat tibi, non auertes cor tuum, neque constringes manum tuam a fratre tuo egente: aperiens aperies manus tuas ei, fenus fenerabis ei quantumcumque postulat, et quantum eget. Hic certe cum opera misericordie precipiat, non utique usurarum crudelitas suscipienda est: unde apparet quod ait, fenus fenerabis ei, mutuo dandum quod postularet, intelligi uoluisse. Quod autem ait, aperiens aperies manus tuas, tale est et quod sequitur, fenus fenerabis, usitata locutio est in Scripturis sanctis.

[Ib. 17.] Cum de aure pertundenda serui precepisset, Et ancillam, inquit, tuam facies similiter: accusatiuum pro datiuo ponens; non ait, ancille tue facies, quod locutionis nostre consuetudo poscebat.

[Ib. 21.] Si autem fuerit in eo uitium, claudum aut cecum, uel omne uitium malum: non ait, claudicatio aut cecitas, ipsa enim sunt uitia; sed claudum, et cecum, quod sunt non uitia, sed animalia que habent uitia. Hoc quoque notandum est quod ait, uitium malum, quasi posset esse uitium bonum.

[Ib. XuI, 4.] Et non dormiet de carnibus, de quibus  immolaueritis uespere die primo usque in mane: pro eo quod est, non remanebit ea nocte, non dormiet dictum est.

[Ib. XuII, 1.] Non offeres Domino Deo tuo uitulum uel ouem, in quo est in ipso uitium: usitata locutio esset, in quo est uitium; sed ista Scripturis est usitatior.

[Ib. 5.] Et lapidabis eos in lapidibus, et morientur: quod ex nostra consuetudine diceretur, lapidibus, non in lapidibus.

[Ib. 16.] Non multiplicabit sibi equum: pro equis uel pro equitatu, equum posuit; unde nonnulli equitatum interpretati sunt.

[Ib. 15.] Non poteris constituere super te hominem alienum, quia non est frater tuus: Non poteris, dictum est pro, non debebis.

[Ib. XuIII, 16.] Secundum omnia que petiisti a Domino Deo tuo in Horeb, in die conuocationis, dicentes: cum dixerit superius petiisti, dicentes subiecit, non, dicens.

[Ib. XX, 4.] Quoniam Dominus Deus noster, qui precedit uobiscum: non dixit, uos.

[Ib. XXII, 6.] Si occurreris nido auis ante faciem tuam in uia. Notandum quod occurreris dixit etiam non ambulanti.

[Ib. 8.] Si autem edificaueris domum nouam, facies coronam solario tuo, et non facies homicidium in domo tua, si cadat qui cecidit ab eo: id est, a solario cadat qui cecidit; nimis inusitata locutio est.

[Ib. XXIu, 2 et 3.] Et abiens fuerit uiro alteri, et oderit eam uir nouissimus. Notandum ex duobus posteriorem nouissimum dici: talis locutio est et in Euangelio, quando queritur ex duobus fratribus quis eorum fecerit uoluntatem patris, et respondetur nouissimus, cum duo fuerint .

[Ib. 6.] Non pignerabis molam, neque superiorem lapidem mole, quia animam iste pignerat: pro eo quod est, quia animam pigneras, si feceris. Deinde notandum animam dixisse, pro ea uita quam habet anima in corpore: ex qua locutione et illud est in Euangelio, Nonne anima plus est quam esca ?

[Ib. 7.] Si autem deprehendatur homo furans animam ex fratribus suis filiis Isrel: animam pro homine posuit. Denique sequitur, et opprimens eum uendiderit; que non minus notanda est locutio: noluit enim dicere, eam, quod esset magis consequens, quoniam animam dixerat; sed eum, id est hominem, in cuius significatione dixerat animam.

[Ib. 10.] Si debitum fuerit in proximo tuo, debitum quodcumque: repetitio uerbi locutionem notandam facit.

[Ib. XXu, 7.] Si autem noluerit homo accipere uxorem fratris sui, et ascendet mulier in porta ad senatum et dicet, Non uult frater uiri mei suscitare nomen fratris sui in Isrel, noluit frater uiri mei. Quamuis uerborum repetitiones amet Scriptura, inusitatior est tamen repetitio hec: sed elegantius querele ostentat affectum.

[Ib. XXuII, 21.] Maledictus omnis qui dormierit cum  omni pecore: pro eo quod est, concubuerit. Deinde cum omni pecore, pro eo quod est, cum quolibet pecore.

[Ib. XXuIII, 48.] Et seruies inimicis tuis, quos immittet Dominus Deus tuus super te. Grecus habet , ubi latinus interpretatus est, seruies: solet autem hoc uerbum in ea seruitute Scriptura ponere, que debetur Deo; unde idololatre appellantur, qui ea seruitute idolis seruiunt: ergo hic inusitate positum est hoc uerbum. Quanquam possit etiam hunc sensum habere, quod tam grauiter multa dixerit, ut inimicis suis nimium superbientibus tanquam diis seruisse cogantur.

[Ib. 49.] Gentem cuius non audies uocem eius: et hoc notandum est, quod et cuius dixit, et eius, sicut loqui Scripture solent; et in quod ait, cuius non audies uocem, pro eo quod est, cuius linguam non intelliges.

[Ib. 54 et 55.] Mollis in te et tenera ualde fascinabit oculo suo fratrem suum, et uxorem que est in sinu eius, et qui reliqui sunt filii quicumque relicti fuerint illi; ita ut det uni ex eis a carnibus filiorum suorum de quibuscumque edet, eo quod non derelictum sit ei quidquam in angustia et tribulatione, qua tribulabunt te inimici tui in omnibus ciuitatibus tuis. Notandum est quemadmodum hic dictum sit fascinabit, pro inuidebit, et tanquam ad hoc derelicto, ut necesse sit ei dare de carnibus filiorum, quas cogit necessitas in cibum sumi a parentibus. Nam et in Prouerbiis quod latini codices habent, Non cenabis cum uiro inuido ; grecus habet, autem fascinus dicitur.

[Ib. 63.] Et erit sicut letatus est Dominus in uobis, benefacere uobis. Grecus habet, benefacere uos, nec uidetur esse saltem greca locutio: accusatiuus tamen pro datiuo positus intelligitur; unde maluerunt latini interpretes dicere uobis, quam uos.

[Ib. XXIX, 2.] uos uidistis omnia que fecit Dominus Deus uester in terra Aegypti, coram uobis, Pharaoni et seruis eius omnibus et omni terre illius, tentationes magnas, quas uiderunt oculi tui: notandum illas plagas etiam tentationes uocari.

[Ib. XXX, 4.] Si fuerit dispersio tua a summo celi usque ad summum celi, inde congregabit te Dominus Deus tuus. Mirum si non hoc dicit, a summo celi usque ad summum celi, quod solet etiam dicere, a summo terre usque ad summum terre: fortasse propterea quia secundum id quod et iste er celum dicitur, coniungitur terre.

[Ib. 12 et 13.] Non in celo est, dicens, Quis ascendet in celum, et accipiet nobis illud, et audientes illud faciemus? Neque trans mare est, dicens, Quis transfretabit nobis trans mare, et accipiet nobis illud, et audientes illud faciemus? dicens pro eo posuit quod est, ut dicas: noua locutio.

[Ib. XXXI, 8.] Et Dominus qui comitatur tibi tecum.

[Ib. 16.] Et dixit Dominus ad Moysen, Ecce tu dormies cum patribus tuis: hoc uerbo eius mortem significauit.

[Ib. 27.] Amaricantes eratis que ad Deum: id est, amaricabatis ea que Dei sunt.

 [Ib. 29.] Scio enim quia post obitum meum, iniquitate iniquitatem facietis: uno uerbo autem grece dicitur, iniquitatem facietis, quod est .

[Ib. 29.] Et occurrent uobis mala nouissimum dierum: sic enim habet grecus, pro in nouissimis diebus, aut in nouissimo dierum.

[Ib. XXXII, 6.] Nonne hic ipse pater tuus possedit te, et fecit te, et creauit te? ordo notandus est; prius enim uidetur dicere debuisse, creauit te et fecit te, et deinde, possedit te. Quomodo enim intelligitur posse possideri qui non est?

[Ib. 14.] Cum adipe renum tritici. Hec metaphora nimis inusitata est, ut renes tritici intelligantur uelut interiora tritici, unde farina eiicitur: hoc enim et adipem dixit; nam hoc nomine etiam farinam solent Greci dicere: hoc enim habet grecus in Exodo, ubi scriptum est, Eleuantes farinam super humeros suos ; grecus quippe interpres posuit, quod sunt adipes.

 [Ib. 20.] Filii in quibus non est fides in eis: usitata Scripturis locutio.

[Ib. 36.] Quoniam iudicabit Dominus populum suum, et in seruis suis consolabitur: pro, seruos suos consolabitur; nisi forte ipsum consolari dicit translato uerbo, uelut ab indignatione et offensione, qua eum offendunt mali. Sic autem eius consolatio accipienda est, non ex more hominum, sicut nec ira et zelus, et cetera talia.

[Ib. 37.] Ubi sunt dii eorum, in quibus fidebant in ipsis: plenum esset et sine, in ipsis.

[Ib. 40.] Et iurabo dexteram meam: id est, per dexteram meam.

[Ib. 42  .] Letamini celi simul cum eo, et adorent eum omnes Angeli Dei: alii codices habent, et adorent eum omnes filii Dei. Filios autem Dei dictos, qui Angeli sunt in celis, non facile in Scripturis sanctis inuenitur.



LIBER SEXTUS. Locutiones de Iesu Naue.


 [Ios. cap. I, u\ 14.] uos autem transibitis expeditiores fratribus uestris, omnis fortis: id est, omnis quicumque in uobis fortis est.

[Ib. III, 4.] Ut sciatis uiam, quam ibitis eam: plenum esset, etiam si non haberet, eam.

[Ib. u, 13.] Et factum est, cum esset iehsu in Iericho: notanda locutio est; nondum quippe erant in eadem ciuitate, cuius porte contra illos clause fuerant, unde factum est ut in eam intrare non possent, nisi muri eius cecidissent circumacta arca Domini: ergo in Iericho dictum est, in terra que pertineret ad Iericho.

[Ib. uI, 1.] De Iericho dictum est cum clausa esset, Nec quisquam ex illa prodibat, neque introibat: utique in illam subauditur, non ex illa; hoc appellatur grece .

[Ib. 21.] Dominus dicit ad Iesum: Ecce ego trado tibi subiugatam Iericho, et regem eius qui est in ea, potentes fortitudine. Mirandum quod non hic posuit coniunctionem copulatiuam ut diceret, et potentes fortitudine, quam solet Scriptura tam assidue ponere, ut etiam ibi inueniatur ubi sensum solite locutionis impediat: an et Iericho et rex eius dicti sunt potentes fortitudine?

[Ib. 25, et Iu, 9.] Et Raab meretricem et domum paternam eius uiuificauit iehsu, et commorata est in Isrel usque in hodiernum diem. Notandum est quemadmodum dicat Scriptura, usque in hodiernum diem, quod assidue dicit; nam et de lapidibus illis duodecim qui positi sunt ubi Iordanis ex ima parte defluxerat, et ex parte superiore constiterat, arca transeunte uel populo, ita dictum est, quod essent ibi usque in hodiernum diem: quod uidetur ita sonare, tanquam post plurimum temporis per hanc Scripturam  ista narrentur, nec eo tempore ii libri conscripti fuerint quo erant hec recentissima. Quisquis autem putat hoc, quid de ista meretrice dicturus est, que utique quantum est etas unius hominis uixit, et tamen dicitur, usque in hodiernum diem? De his itaque rebus hoc dicitur, que non ita constitute sunt, ut postea mutarentur ab eis qui constituerunt: quomodo dicitur aliquis in exsilium perpetuum missus, quia non ad tempus prefinitum hoc supplicio plectitur; non quia quisquam potest esse perpetuus in exsilio, cum homo ipse non possit esse perpetuus. Sic ergo et ista meretrix non est precepta ad tempus habitare in Isrel; ideo dictum est, usque in hodiernum diem.

[Ib. uII, 11.] Dominus dicit ad Iesum: Peccauit populus, et transgressus est testamentum meum, quod disposui ad eos. Notandum quemadmodum testamentum appellet hoc quod preceperat, ut anathema esset Iericho, et nemo sibi inde aliquid usurparet.

[Ib. uIII, 1 et 2.] Dominus loquens ad Iesum ait inter cetera: Ecce dedi in manus tuas regem Gai et terram ipsius, et facies Gai sicut fecisti Iericho et regi eius, et predam pecorum predaberis tibi. Precipue notanda locutio est, non solum quia predaberis tibi dixit, tanquam unius futura esset illa preda, cum omnium esset futura; nam tales locutiones usitatissime sunt, cum Deus tanquam ad unum loquitur, que ad populum loquitur: sed hoc nouum est hic, quia predixit Scriptura, Et dixit Dominus ad Iesum, quem constat unum hominem fuisse; quod tamen dixit predaberis tibi, non utique ita dictum est, ut preda illa huius unius hominis esse precepta sit, sed uniuersi populi.

[Ib. 12.] Et insidie erant ciuitati a mari. Qui nescit, putat istam ciuitatem maritimam. Consuetudinis est  autem Scripturarum, ut occidentalem partem, a mari appellet, uel ad mare; quia ex ipsa parte terra ubi hec agebantur, propius habet mare quam a ceteris partibus.

[Ib. 18.] Extende manum tuam in geso, quod est in manu tua, contra ciuitatem. Ista locutio notanda non esset, nisi propter nomen quod obscurum est eis, in quorum consuetudine non est. Quid enim dicat geson, non facile intelligitur: hoc interpres Symmachus scutum appellasse perhibetur. Septuaginta autem interpretes, secundum quos ista tractamus, qui posuerunt geson, miror si et in greca lingua hastam uel lanceam gallicanam intelligi uoluerunt: ea quippe dicuntur gesa, quorum et uirgilius meminit, ubi ait de Gallis in scuto Aenee pictis, Duo quisque Alpina coruscant gesa manu .

[Ib. 22.] Et facti sunt inter medium castrorum, hi hinc et hi hinc. Duo notanda sunt in hac locutione: unum, quod cum hostes qui uincebantur, in medio essent, tanquam de his dictum est, quod hi essent hinc et hi hinc, cum potius ita Isrelite fuerint, qui eos in medio posuerant percutiendos; alterum, quod inter medium castrorum eos factos esse dicit Scriptura, castra appellans etiam productas acies in prelio constitutas, cum castra non soleant appellari, nisi ubi exercitus ad manendum consistit: nisi forte ideo castra appellata sunt, quia cum omnibus suis ibant.

[Ib. 27.] Exceptis pecoribus et spoliis, que erant in ciuitate, predati sunt filii Isrel secundum preceptum Domini, quemadmodum constituit Dominus Iesu: ita dictum est Exceptis pecoribus et spoliis, predati sunt, quasi ipsa non fuerint predati, cum potius ipsa predati sint, et excepta ideo dicta sint, quia hec illo prelio sola consumpta non sunt.

[Ib. IX, 7.] Isrelite respondentes Gabaonitis dixerunt: uide ne in me habites. Et quomodo disponam tibi testamentum? Iam et superius tales locutiones notauimus: hoc est enim uide ne in me habites, quod est, apud me, id est in terra quam eis promiserat Deus. Et hic tanquam ad unum hominem uidentur locuti, cum legatus ad eos non unus uenerit: sed more suo genti et populo responsa reddentes, singulari numero loquuntur, sicut plerumque et ad ipsos Deus uel ductor ipsorum. Notandum etiam quod pactum pacis testamentum uocat Scriptura, more quidem suo; nam sepe ita loquitur.

[Ib. X, 17.] Et nuntiatum est Iesu dicentes, Inuenti sunt quinque reges absconditi in spelunca: pro eo quod est, nuntiauerunt dicentes.

[Ib. 25.] Ita faciet Dominus omnibus inimicis uestris, quos uos debellabitis eos: nichil minus esset huic sententie, etsi non haberet, eos.

[Ib. XI, 19 et 20.] Et omnes cepit in bello, quia per Dominum factum est confortari cor eorum, ut obuiam irent ad bellum ad Isrel, ut exterminarentur: notandum est, confortari cor, non semper in bono accipiendum.

[Ib. XIu, 6.] Tu scis uerbum, quod locutus est Dominus  ad Moysen hominem Dei de me et te: non dixit, hominem suum.

[Ib. XuII, 16.] Et dixerunt filii Ioseph, Non sufficit nobis mons et equus electus, et ferrum Chananeo qui habitat in Bethsan: equum electum dixit, pro equis electis, quod usitatum in nostro sermone non est; unde nonnulli latini interpretes noluerunt equum interpretari, sed equitatum. Sic autem dictum est, equus electus, pro equis, sicut in nostra consuetudine dicitur miles, pro militibus.

[Ib. XIX, 33 et 34.] Et facti sunt exitus illorum Iordanis, et reuertentur fines ad mare: non dixit, reuersi sunt, aut saltem, reuertuntur, sicut solet de finibus dici; sed, reuertentur, tanquam adhuc futurum sit, cum preteritorum sit ista narratio: et in omnibus fere ipsis terrarum diuisionibus, per singulas quasque tribus ita loquitur Scriptura, ut futuri temporis uerbis utatur.

[Ib. XX, 9.] Refugere illuc qui percusserit animam nolens: hic animam, uel hominem intelligere debemus, uel uitam carnis que fit per animam; qua locutione et illud dictum est a fratribus Ioseph, Non percutiamus eius animam , id est, non eum occidamus. Nam si anima posset ab interfectore percuti, non diceret Dominus, Nolite timere eos qui corpus occidunt, animam autem occidere non possunt .

[Ib. XXI, 2.] Mandauit Dominus in manu Moysi: locutio familiarissima Scripturis; ita enim dicitur, uerbum quod factum est in manu illius uel illius prophete, hoc est in potestate dicendi datum.

[Ib. 40  .] Et accepit iehsu cultros petrinos, in quibus circumciderat filios Isrel: non dixit, quibus circumciderat, sed in quibus.

[Ib. XXII, 7.] Et ubi dimisit eos iehsu in domos, suas, et benedixit eos dicens: plus uidetur hic copulatiua coniunctio, id est, et; nam ita dici posset, Et ubi dimisit eos in domos suas, benedixit eos dicens.

[Ib. 8.] Item alia locutio notanda est, quod cum dixisset Scriptura, Et benedixit eos iehsu dicens, atque his uerbis intentos fecisset audire quid benedicendo dixit iehsu; hoc solum subiecit, In diuitiis multis abierunt in domos suas, et pecora multa ualde, et argentum et aurum et uestem multam ualde, diuiserunt predam inimicorum suorum cum fratribus suis: quod magis esse narrantis quam benedicentis apparet.

[Ib. 10.] Aedificauerunt ibi aram super Iordanem, aram magnam uidere: ista locutio etiam in sermone latino nota est.

[Ib. 11.] Et audierunt filii Isrel dicentium: non ait, dicentem, uel dicentes.

[Ib. 27.] Seruire seruitutem Domini: in qua locutione duo notanda sunt, et seruire seruitutem, que etiam latina locutio reperitur; et seruitutem Domini, id est que debetur uel exhibetur Domino.

[Ib. 30.] Et audientes Phinees sacerdos et omnes principes synagoge qui erant cum illo, uerba que locuti sunt filii Ruben et filii Gad et dimidium tribus Manasses, et placuerunt illis: audientes pro audierunt positum est;  aut plus est hic, et; nam plenus est sensus, audientes uerba hec, placuerunt illis: nec tamen sine inconsequentia; quia, cum audissent, dicendum fuit.

[Ib. XXIII, 1.] Et iehsu senior prouectus diebus: hoc de Abraham dictum notauimus, seniorem in Scripturis non solum illum appellari qui est infra etatem senis, sed etiam ualde senem. Unde non omnis senior  senex, omnis autem senex senior dici potest.

[Ib. XXIu, 7.] Et induxit super illos mare, et operuit super illos: non ait, operuit illos, quamuis nonnulli interpretes hoc maluerunt dicere.

[Ib. 17.] In omnibus gentibus quas transiuimus per ipsas: usitate in Scripturis sunt iste locutiones, nec tam crebro notande quam crebro intercurrunt.



LIBER SEPTIMUS. Locutiones de Iudicibus.


[IUD. cap. 1, u\ 1.] Et factum est postquam defunctus est iehsu, interrogabant filii Isrel in Domino: non ait, Dominum, quod sermonis nostri consuetudo poscebat.

[Ib. 3.] Et bellemus in Chananeo: non dixit, aduersus Chananeum, aut contra Chananeum, aut saltem, in Chananeum.

[Ib. II, 8.] Et mortuus est iehsu filius Naue seruus Domini, filius centum decem annorum. Ista repetitio quod cum dixisset filius Naue, repetiuit filius, et deinde addidit, centum decem annorum, inusitata est; ut potius filius centum decem annorum diceret, quam homo centum decem annorum: sed tamen et alibi reperitur.

[Ib. 10.] Et omnis generatio appositi sunt ad patres suos: notanda locutio est, quod non ait, apposita est, quia plures erant.

[Ib. 14.] Tradidit eos in manu predantium: non dixit, in manum; quod uidetur latina locutio postulare.

[Ib. 18.] Et cum suscitauit Dominus eis iudices, et erat Dominus cum iudice: solita locutione plus est hic, et; nam plenum esset, Et cum suscitauit Dominus eis iudices, erat Dominus cum iudice. Notandum est etiam hoc, quod a plurali ad singularem transiens, non ait, cum iudicibus, sed, cum iudice, id est, cum unoquoque iudice.

[Ib. 19.] Et factum est, cum moreretur iudex, et reuertebantur, et iterum corrumpebant super patres suos. Recta locutio esse ita poterat secundum consuetudinem sermonis nostri, Et fiebat cum moreretur iudex, et reuertebantur, et iterum corrumpebant super patres suos. Si, et, non haberet, plenum esset, cum moreretur iudex, reuertebantur, et iterum corrumpebant super patres suos, id est plusquam patres eorum.

[Ib. 20.] Propter quod tanta dereliquit gens hec testamentum meum: tanta dixit, pro tantum, id est tam multum nomen pro aduerbio, quod etiam in latinis locutionibus maxime peticis inuenitur.

[Ib. 20.] Et non obaudierunt uocis mee: greca magis locutio est.

[Ib. III, 10.] Factus est super eum Spiritus Domini: cum Spiritus Domini utique factus non sit; sed super eum factus est, ita dictum est ac si diceretur, factum est ut esset super eum. Ex qua locutione et in Euangelio legitur. Ante me factus est ; id est,  factum est ut esset ante me: quod alio modo diceretur, prelatus est mihi.

[Ib. 21.] Et sumpsit Aioth gladium de super femore suo dextro: sic interpretari potuit quod grecus habet: , nam locutio minus latina est.

[Ib. 17.] Erat autem Eglom uir exilis ualde: hoc dictum, id est locutione contraria, sequentia indicant; quando enim percussus est, dictum est quod concluserunt adipes uulnus, quia non eductus est gladius de uentre eius.

[Ib. 31.] Et percussit alienigenas in sexcentos uiros: non ait, alienigenarum sexcentos uiros, aut certe alienigas in sexcentis uiris.

[Ib. Iu, 6.] Nonne precepit Dominus Deus Isrel tibi, et perges in montem Thabor? Non ait, ut pergas, quod uidetur esse consequens; sed inusitata locutione, Nonne precepit tibi, et perges, ut subaudiamus uerbum quod supra positum est, et sit, Nonne perges? aut solita locutione plus habet, et; nam ista coniunctione detracta sensus currit, Nonne mandauit Dominus Deus Isrel tibi, Perges in montem Thabor, et accipies tecum decem millia uirorum? etc.

[Ib. 8.] Quoniam nescio diem in quo Dominus prosperat angelum mecum: utrum prosperat actus angeli eius qui mecum est? an prospera mihi facit per angelum?

[Ib. 13.] Omnes currus suos, nongentos currus ferreos. Ubilibet distinguatur, elegans repetitio: utrum omnes currus suos, et deinde sequatur nongentos currus ferreos; an omnes currus suos nongentos, et deinde inferatur currus ferreos.

[Ib. 15.] Et pauefecit Dominus Sisaram, et omnes currus eius, et omnia castra eius, in ore gladii in conspectu Barach. Quomodo pauefecit currus, nisi eos intelligas qui erant in curribus? Et pauefecit Dominus Sisaram, et omnes currus eius, et omnia castra eius, in ore gladii in conspectu Barach. Pauefecit in ore gladii, ac si diceret, interfecit in ore gladii: pauefecit ergo, cum cederentur gladio.

[Ib. 16.] Et descendit Sisara desuper curru suo: ita dici latine potuit, quod est grece .

[Ib. 19.] Et cooperuit eum in pelle sua: non dixit, pelle, aut de pelle; sic enim habet grecus .

[Ib. 20.] Et erit, si quis uenerit ad te, et dixerit, Est hic uir? et dices, Non est. Detracta coniunctione consequentem habet sensum, Si quis uenerit ad te, et dixerit, Est hic uir? dices, Non est.

 [Ib. 24.] Et pergebat manus filiorum Isrel pergens: solita et frequentata locutio est.

[Ib. 24.] Et indurabatur in Iabin regem Chanaan: nouo modo positum est hoc uerbum, indurabatur, pro eo quod est, fortis efficiebatur et preualidus.

[Ib. u, 26.] Perforauit caput eius, et percussit: id est, percussit caput eius, et perforauit.

[Ib. 31.] Sic pereant omnes inimici tui, Domine; et diligentes eum sicut ortus solis in potentia eius: non dixit, diligentes te, cum utique de Domino intelligi uellet.

[Ib. uI, 3.] Et factum est, quando seminauit uir Isrel: non unum hominem significat, sed ipsam gentem.

[Ib. 3.] Ascendebat Madian et Amalech et filii Orientis, et ascendebat super eum: ista repetitio uerbi non uidetur habere solitam elegantiam uel affectum.

[Ib. 9.] Et liberaui uos de manu Aegypti: per manum, potestatem significat; per Aegyptum, Aegyptios.

[Ib. 13.] Et dixit ad eum Gedeon, In me, Domine mi: subintelligitur, intende, hoc est, In me intende; et est ista locutio Scripturis familiarissima.

[Ib. 13.] Et si est Dominus nobiscum, et utquid inuenerunt nos omnia mala ista? Plus habet coniunctionem, et, sicut solet loqui Scriptura, que si detrahatur, plena sententia est, Et si est Dominus nobiscum, utquid inuenerunt nos omnia mala ista? Quamuis et superior coniunctio possit salua sententia detrahi, ut cum dixisset, In me, Domine mi; deinde subsequatur, si est Dominus nobiscum, utquid inuenerunt nos omnia mala ista: magis enim hoc exigit nostre locutionis consuetudo.

[Ib. 25.] Et uitulum annorum septem. Hic manifestum est quomodo uitulos appellet Scriptura: bos enim annorum septem, secundum consuetudinem locutionis nostre, non est utique uitulus. Secundum hanc ergo locutionem dictum est de Samegar [1 1Kb] , quod occiderit sexcentos uiros preter uitulos boum , hoc est preter boues.

[Ib. 34.] Et cecinit in cornea: subauditur tuba; grecus enim non habet, tuba, sed tantum cornea.

[Ib. uII, 12.] Camelis eorum non erat numerus, et erant sicut arena que est ad labium maris. In multitudine constat dictum. Hec autem translatio, ubi labium maris posuit pro littore, assidua est in Scripturis, sed rara est in latinis codicibus, quia plerique littus interpretati sunt, magis quid significaret labium uolentes ponere, quam ipsum labium. Nam littus si uellent Septuaginta interpretes dicere, non deesset lingue grece quod dicerent.

[Ib. 16.] Et diuisit trecentos uiros per tria principia: pro partibus principia posuit.

[Ib. uIII, 1.] Et dixerunt ad Gedeon uiri Ephrem: id est uiri de tribu Ephrem.

[Ib. 1.] Quid uerbum hoc fecisti nobis, ut non uocares nos cum exires pugnare in Madian? uerbum pro facto posuit.

[Ib. IX, 4.] Et dederunt septuaginta argenti: subauditur, pondo, uel tale aliquid: interpretatio ex hebreo, septuaginta pondo habet.

 [Ib. 4.] Et conduxit in ipsis Abimelech uiros: in ipsis dixit, pro ex ipsis, id est ex argenti pondo septuaginta conduxit uiros.

[Ib. 4.] uiros inanes et perturbatos: inanes posuit pro leuibus, quibus sunt contrarii graues; unde dicitur, In populo graui laudabo te .

[Ib. 5.] Et intrauit in domum patris sui in Ephratha, et interfecit frates suos filios Ierobaal septuaginta uiros super lapidem unum: quia iam superius septuaginta dixerat filios Ierobaal, id est Gedeon; et nunc eos septuaginta dicit occisos: quamuis minus occisi fuerint duo; id est, ipse qui occidit, et Ioatham iunior qui latuit, de quo adiungens dicit, et remansit Ioatham filius Ierobaal iunior, quoniam abscondit se: ac per hoc uniuersum numerum posuit pro pene uniuerso.

[Ib. 23.] Et spreuerunt uiri Sichimorum in domo Abimelech: non dixit, spreuerunt domum Abimelech.

[Ib. 34.] Et insidiati sunt super Sichimam quatuor principia: id est, quatuor partes: iam istam locutionem superius etiam notauimus.

[Ib. 43.] Et accepit populum, et diuisit eum in tria principia: accepit, dixit de illo populo qui cum illo erat; et hic tria principia pro tribus partibus posuit.

[Ib. 55.] Et abierunt uiri locum suum: id est, unusquisque.

[Ib. XI, 8.] Et eris nobis in caput omnibus habitantibus Galaad: non dixit, eris nobis caput; sic enim solet loqui Scriptura: unde est, Esto mihi in Deum protectorem et in domum refugii , et multa huiusmodi.

[Ib. 34.] Et hec unica ei, et non est preter ipsam filius aut filia: hoc est quod dictum est, unica ei; sed propter affectum repetita sententia est. Et non est ei preter ipsam filius aut filia: non est ei, pro non erat ei dictum est; preterita quippe narrantur.

[Ib. XIII, 2.] Et uxor eius sterilis, et non pariebat: cum potuisset sufficere quod dictum est, sterilis.

[Ib. 8.] Et precatus est Manue Dominum et dixit, In me, Domine; homo Dei quem misisti, ueniat nunc iterum ad nos: In me ita dictum est ut subaudiatur, intende.

[Ib. Xu, 8.] Et percussit eos tibiam super femur: hec locutio inusitata est, tamen locutio est, non aliquis in corpore uulneris locus, sicut in Questionibus exposui; hoc est, percussit eos ad admirationem, ad stuporem .

[Ib. 10.] Et dixerunt uir Iuda, Quare ascendistis super nos: singularem posuit pro plurali, dixerunt enim uiri Iuda, non unus uir.

[Ib. 12.] Ne forte occurratis in me uos: pro eo quod est, occidatis me; et hec locutio iu Questionibus exposita est .

[Ib. 13.] Et reduxerunt eum de petra, et uenit usque ad Maxillam: locus est sic appellatus postea ex eo facto quod ibi gessit ipse Samson, quando maxilla asini pugnans, mille prostrauit: hoc ergo per prolepsim dictum est, quia post illa omnia gesta, hec historia conscripta est.

[Ib. 14.] Sicut stupa cum olefecerit ignem: metaphora  ab animali ad inanimale; non enim stupa sensum habet olfactus: sed ita dictum est, ac si diceretur, cum ignem senserit; quamuis et hoc quod dixi, senserit, ad eamdem metaphoram pertineat, sed ad celeritatem intelligendam pertinet quod dictum est, olefecerit.

[Ib. 15.] Et extendit manum suam, et accepit eam: etsi non diceret extendit manum suam, utique extenta manu acceptam intelligeremus.

[Ib. XuI, 2.] Et nuntiatum est Gazeis, dicentes: non ait, nuntiauerunt dicentes, aut nuntiatum est a dicentibus.

[Ib. 7.] Si ligauerint me in septem neruis humidis nondum siccatis, non ait, septem neruis, sed in septem neruis.

[Ib. 7.] Si ligauerint me in septem neruis humidis nondum siccatis; et infirmabor: plenum esset, etsi non haberet, et.

[Ib. 9.] Et insidie ei sedebant in cubiculo: quod nonnulli  interpretati sunt, obsidebant, sed grecus , hoc est sedebat, quia insidie singulari numero grece dicuntur, nec potest latine dici insidia: locutio autem notanda erat, quia dictum est, insidie sedebant, pro iis qui insidiabantur; ipsi enim sedebant.

[Ib. 10.] Nunc ergo indica mihi in quo ligaberis: non ait, quo ligaberis, aut unde ligaberis.

[Ib. 11.] Si ligauerint me in funibus nouis: non dixit, funibus.

[Ib. 11.] Item, Si ligauerint me in funiculis nouis, in quibus non est factum opus, et infirmabor: plenum esset, etsi non preponeretur, et.

[Ib. 15.] Et hoc tertium fefellisti me: tertium, posuit pro tertio, siue ter, nomen scilicet pro aduerbio, quod et in latinis locutionibus eleganter fieri solet.

[Ib. 26.] Dimitte me, et palpabo columnas, super quas domus confirmata est super eas.



[QUAESTIONES IN HEPTATEUCHUM.]





DE SUBSEQUENTI QUAESTIONUM OPERE.
LIB. II. RETRACT. CAPUT Lu.

 1. Eodem tempore  scripsi etiam libros Questionum de Libris eisdem diuinis septem, quos ideo appellare sic uolui, quia ea que ibi disputantur, magis querenda proposui, quam quesita dissolui; quamuis multo plura in eis mihi uideantur ita pertractata, ut possint etiam soluta et exposita non immerito iudicari. Regnorum quoque libros eodem modo iam considerare ceperamus; sed non multum progressi, in alia que magis urgebant, animum intendimus. In primo autem libro, ubi agitur de uirgis uariatis, quas ponebat Iacob in aqua, ut in conceptu posite oues eas uiderent cum biberent, et uarios fetus parerent ; non bene a nobis exposita est causa, cur iterum concipientibus non ponebat, id est cum alios fetus conciperent, sed in priore conceptu. Nam questionis alterius expositio , ubi queritur cur dixerit socero suo Iacob, »Et decepisti mercedem meam decem agnabus« , satis ueraciter enodata, demonstrat istam sicut solui debuit non solutam.

2. In tertio quoque libro ubi de summo agitur sacerdote, quomodo creabat filios, cum haberet necessitatem bis in die ingredi in Sancta sanctorum, ubi erat altare incensi, ad offerendum incensum mane et uespera , quo non posset, sicut Lex dicit, immundus intrare; et eadem Lex dicat, immundum fieri hominem etiam ex concubitu coniugali, quem iubet quidem lauari aqua, sed et lotum dicit immundum esse usque ad uesperam ; unde dixi, »Consequens fuisse, ut aut continens esset, aut diebus aliquibus intermitteretur incensum« : non uidi non fuisse consequens. Potest enim sic intelligi quod scriptum est, »Immundus erit usque ad uesperam,« ut per ipsam uesperam iam non esset immundus, sed usque ad ipsam, ut uespertino iam tempore incensum mundus offerret, cum propter creandos filios post matutinum incensum mixtus esset uxori. Itemque ubi quesitum est, quomodo prohibitus esset super funus patris sacerdos summus intrare , cum eum fieri sacerdotem  nisi post mortem sacerdotis patris non oporteret; dixi, »Propter hoc necesse fuisse, nondum sepulto patre statim post eius mortem, filium eius constitui, qui succederet patri; propter etiam continuationis incensum, quod bis in die necesse erat offerri« ; qui sacerdos super mortem nondum sepulti patris prohibetur intrare. Sed parum attendi, potuisse hoc precipi magis propter illos, qui futuri fuerant summi sacerdotes non patribus summis sacerdotibus succedentes, sed tamen ex filiis, id est ex posteris Aaron, si forte summus sacerdos, aut filios non haberet, aut ita reprobos haberet ut nullus eorum patri deberet succedere: sicut Samuel summo sacerdoti Heli successit ; cum sacerdotis filius ipse non esset sed tamen ex filiis, hoc est, ex posteris esset Aaron.

3. De latrone etiam cui dictum est, »Hodie mecum eris in paradiso« , quod non fuerit uisibiliter baptizatus, quasi certum posui , cum sit incertum, magisque illum baptizatum fuisse credendum sit, sicut ego quoque alibi postea disputaui. Item quod in quinto libro dixi, ubi commemorantur matres in generationibus euangelicis, »non eas positas nisi cum patribus« , uerum est quidem, sed ad rem de qua agebatur non  pertinet. Agebatur autem de iis qui ducebant fratrum uel propinquorum coniuges, eorum qui sine filiis defuncti essent, propter duos patres Ioseph, quorum alterum Mattheus commemorat, alterum Lucas. De qua questione diligenter in hoc opere disserui, cum retractaremus opus nostrum contra Faustum Manicheum. Hoc opus sic incipit: »Cum Scripturas sanctas, que appellantur canonice.«





S. AURELII AUGUSTINI HIPPONENSIS EPISCOPI QUAESTIONUM In Heptateuchum LIBRI SEPTEM  . [1Kb] [1Kb]



LIBER PRIMUS. Questiones in Genesim



PROeMIUM.


Cum Scripturas sanctas, que appellantur canonice, legendo et cum aliis codicibus secundum Septuaginta interpretationem conferendo percurreremus, placuit eas questiones, que in mentem uenirent, siue breuiter commemorando, uel etiam pertractando tantummodo proponerentur, siue etiam qualitercumque tanquam a festinantibus soluerentur, stilo alligare, ne de memoria fugerent. Non ut eas satis explicaremus, sed ut cum opus esset, possemus inspicere; siue ut admoneremur quid adhuc esset requirendum, siue ut ex eo quod iam uidebatur inuentum, ut poteramus, essemus et ad cogitandum instructi, et ad respondendum parati. Si quis igitur hec legere propter incultum in nostra festinatione sermonem non fastidierit, si quas questiones propositas inuenerit nec solutas, non ideo sibi nichil collatum putet. Nonnula enim pars inuentionis est, nosse quid queras. Quarum autem solutio placuerit, non ibi uile contemnat eloquium, sed de aliqua participatione doctrine potius gratuletur. Non enim disputatio ueritate, sed ueritas disputatione requiritur. Exceptis ergo iis que a principio, ubi Deus celum et terram fecisse narratur, usque ad dimissionem duorum primorum hominum de paradiso, tractari multipliciter possunt, de quibus alias, quantum  potuimus, disseruimus ; hec sunt que legentibus nobis occurentia uoluimus litteris attineri [1 1Kb] .

QUAEST. I. [GEN. cap. Iu, u\ 17.] Quomodo Cain potuerit condere ciuitatem, cum ciuitas alicui utique constituatur hominum multitudini, illi autem duo parentes et duo filii fuisse referantur, quorum filiorum ab altero alter occisus est, in cuius occisi locum alius natus esse narratur. An ideo questio est, quoniam qui legunt, putant solos tunc fuisse homines quos diuina Scriptura commemorat, nec aduertunt eos qui prius sunt conditi duos, uel eos etiam quos genuerunt, tam diu uixisse, ut multos gignerent? Non enim et Adam ipse eos solos genuit, quorum nomina leguntur, cum de illo Scriptura loquens ita concludat, quod genuerit filios et filias . Proinde cum multo pluribus illi uixerint annis, quam Isrelite in Aegypto fuerunt, quis non uideat quam multi homines nasci potuerunt, unde illa ciuitas impleretur, si Hebrei multo minore tempore ita multiplicari potuerunt?

II. [Ib. u, 25.] Queri solet quomodo Mathusalam secundum annorum computationem uiuere post diluuium potuerit, cum omnes, preter eos qui in arcam ingressi sunt, periisse dicantur. Sed hanc questionem  plurium codicum mendositas peperit  . Non solum quippe in Hebreis aliter inuenitur; uerum etiam in Septuaginta interpretatione, Mathusalam in codicibus paucioribus, sed ueracioribus, sex annos ante diluuium reperitur fuisse defunctus.

III. [Ib. uI, 4.] Item queritur quemadmodum potuerint angeli cum filiabus hominum concumbere, unde gigantes nati esse perhibentur: quamuis nonnulli et latini et greci codices non angelos habeant, sed filios Dei; quos quidam ad soluendam istam questionem, iustos homines fuisse crediderunt, qui potuerunt etiam angelorum nomine nuncupari. Nam de homine Ioanne scriptum est, Ecce ego mitto angelum meum ante faciem tuam, qui preparabit uiam tuam . Sed hoc mouet, quomodo uel ex hominum concubitu nati sunt gigantes, uel feminis miscere se potuerunt, si non homines, sed angeli fuerunt? Sed de gigantibus, id est, nimium grandibus atque fortibus, puto non esse mirandum quod ex hominibus nasci potuerunt; quia et post diluuium quidam tales fuisse reperiuntur; et quedam corpora hominum in incredibilem modum ingentia, nostris quoque temporibus exstiterunt, non solum uirorum, uerum etiam feminarum. Unde credibilius est homines iustos appellatos uel angelos, uel filios Dei, concupiscentia lapsos peccasse cum feminis, quam angelos carnem non habentes usque ad illud peccatum descendere potuisse: quamuis de quibusdam demonibus, qui sint improbi mulieribus, a multis tam multa dicantur, ut non facile sit de hac re definienda sententia.

Iu. [Ib. uI, 15.] De arca Ne queri solet utrum tanta capacitate quanta describitur, animalia omnia que in eam ingressa dicuntur, et escas eorum ferre potuerit. Quam questionem cubito geometrico soluit Origenes, asserens non frustra Scripturam dixisse quod Moyses omni sapientia Aegyptiorum fuerit eruditus , qui geometricam dilexerunt. Cubitum autem geometricum dicit tantum ualere quantum nostra cubita sex ualent. Si ergo tam magna cubita intelligamus, nulla questio est, tante capacitatis arcam fuisse, ut posset illa omnia continere.

u. [Ib. uI, 15.] Item queritur utrum arca tam magna centum annis potuerit fabricari a quatuor hominibus, id est, Ne et tribus filiis eius. Sed si non potuit, non erat magnum fabros alios adhibere: quamuis operis sui mercede accepta non curauerint, utrum eam Ne sapienter, an uero inaniter fabricaretur; et ideo non in eam intrauerint, quia non crediderint quod ille crediderat.

uI. [Ib. uI, 16.] Quid est quod ait, cum de arce fabricatione loqueretur, Inferiora bicamerata et tricamerata facies eam [1 1Kb] ? Non enim inferiora futura erant bicamerata et tricamerata. Sed in hac distinctione totam instructuram [2 1Kb] eius intelligi uoluit, ut haberet  inferiora, haberet et superiora inferiorum [1 1Kb] que appellantur bicamerata; haberet et superiora superiorum, que appellauit tricamerata. In prima quippe habitatione, id est in inferioribus, semel camerata erat arca; in secunda uero habitatione supra inferiorem iam bicamerata erat, ac per hoc in tertia supra secundam sine dubio tricamerata erat.

uII. [Ib. uI, 21.] Quoniam non solum uiuere, sed etiam pasci in arca animalia Deus dixit, et iussit ut Ne ab omnibus escis sumeret sibi et illis, que ad illum fuerant ingressura: queritur quomodo ibi leones uel aquile, que consueuerunt carnibus uiuere, pasci potuerint; utrum et animalia preter illum numerum propter aliorum escam fuerint intromissa, an aliqua preter carnes  a uiro sapiente, uel Deo demonstrante prouisa sint, que talium quoque animantium escis conuenirent?

uIII. [Ib. uII, 8, 9.] Quod scriptum est, Et a uolatilibus mundis et a uolatilibus immundis, et a pecoribus mundis et a pecoribus immundis, et ab omnibus serpentibus in terra; quod deinde non additur, subauditur mundis et immundis; et adiungitur, Duo duo [2 1Kb] intrauerunt ad Ne in arcam, masculus et femina. Queritur quomodo superius distinxerit duo duo ab immundis, nunc autem siue a mundis siue ab immundis duo duo dicat intrasse. Sed hoc refertur non ad numerum mundorum uel immundorum animalium, sed ad masculum et feminam; quia in omnibus siue mundis siue immundis duo sunt, masculus et femina.

IX. [Ib. uII, 15.] Notandum quod scriptum est, In quo est spiritus uite, non solum de hominibus, sed etiam de pecoribus dictum, propter illud quod quidam de Spiritu sancto uolunt intelligere, ubi scriptum est, Et insufflauit Deus in faciem eius spiritum uite : quod melius quidam codices habent, flatum uite.

X. [Ib. uII, 20.] De montium altitudine, quam omnem scriptum est transcendisse aquam cubitis quindecim, queritur propter Olympi montis historiam. Si enim terra inuadere potuit spatium tranquilli illius eris, ubi dicitur nec nubes uideri, nec uentos sentiri, cur non et aqua crescendo?

XI. [Ib. uII, 24.] Quod scriptum est, Exaltata est aqua super terram centum quinquaginta dies; queritur utrum usque ad hunc diem creuerit, an per tot dies in altitudine qua creuerat manserit: quoniam alii interpretes planius uidentur hoc dicere. Nam Aquila dixit, Obtinuit: Symmachus, Preualuerunt, id est aque [3 1Kb] .

XII. [Ib. uIII, 1.] Quod scriptum est [4 1Kb] , post centum quinquaginta dies adductum esse spiritum super terram, et desiisse aquam, et conclusos fontes abyssi, et  cataractas celi, et detentam pluuiam de celo; queritur utrum post centum quinquaginta dies hec facta sint, an per recapitulationem omnia commemorata sint, que post quadraginta dies pluuie fieri ceperunt: ut hoc solum ad centum quinquaginta dies pertineat, quod usque ad ipsos aqua exaltata est, aut de fontibus abyssi cessante iam pluuia, aut quia mansit in altitudine sua, dum nullo spiritu [1 1Kb] siccaretur; cetera uero que dicta sunt, non post centum quinquaginta dies omnia facta sint, sed commemorata sint omnia, que ex fine quadraginta dierum fieri ceperunt.

XIII. [Ib. uIII, 6-9.] Quod scriptum est, dimissum esse coruum, nec rediisse; et dimissam post eum columbam, et ipsam rediisse, quod non inuenisset requiem pedibus suis: questio solet oboriri, utrum coruus mortuus sit, an aliquo modo uiuere potuerit? quia utique si fuit terra ubi requiesceret, etiam columba requiem potuit inuenire pedibus suis. Unde coniicitur a multis quod cadaueri potuerit coruus insidere, quod columba naturaliter refugit.

XIu. [Ib. uIII, 9.] Item questio est quomodo columba non inuenerit ubi resideret, si iam, sicut narrationis ordo contexitur, nudata fuerant cacumina montium. Que uidetur questio aut per recapitulationem posse dissolui, ut ea posterius narrata intelligantur, que prius facta sunt; aut potius quia nondum siccata fuerant.

Xu. [Ib. uIII, 21.] Quid sibi uult quod Dominus dicit, Non adiiciam adhuc maledicere super terram propter opera hominum; quia apposita est mens hominis ad maligna a iuuentute [2 1Kb] . Non adiiciam ergo adhuc percutere omnem carnem uiuam, quemadmodum feci; et deinde adiungit que secundum largitatem bonitatis sue donat hominibus indignis? Utrum hic Testamenti Noui indulgentia figurata sit, et preterita ultio ad uetus pertineat Testamentum: hoc est, illud ad Legis seueritatem, hoc ad gratie bonitatem [3 1Kb] ?

XuI. [Ib. IX, 5.] Quid est, Et de manu hominis fratris exquiram animam hominis? An omnem hominem fratrem omnis hominis [4 1Kb] intelligi uoluit, secundum cognationem ex uno ductam?

XuII. [Ib. IX, 25.] Quare peccans Cham in patris offensa, non in seipso, sed in filio suo Chanaan maledicitur; nisi quia prophetatum est quodammodo terram Chanaan, eiectis inde Chananeis et debellatis, accepturos fuisse filios Isrel, qui uenirent de semine Sem?

XuIII. [Ib. X, 8.] Queritur quomodo dictum sit de Nembroth, Hic cepit esse gigas super terram; cum gigantes et antea natos Scriptura commemoret. An forte quia post diluuium nouitas generis humani reparandi denuo commemoratur, in qua nouitate hic cepit esse gigas super terram?

 XIX. [Ib. X, 25.] Queritur quid sit, Et Heber nati sunt filii duo; nomen unius Phalech, quia in diebus eius diuisa est terra: nisi forte in diebus eius linguarum illa diuersitas exstiterit, per quam factum est ut gentes diuiderentur.

XX. [Ib. XI, 1.] Et erat omnis terra labium unum: quomodo hoc potest intelligi, quando superius dictum est quod filii Ne, uel filiorum eius distributi essent per terram secundum tribus et secundum gentes, et secundum linguas suas, nisi quia per recapitulationem postea commemorat quod prius erat? sed obscuritatem facit quod eo genere locutionis ista contexit, quasi narratio de iis que postea facta sunt, consequatur.

XXI. [Ib. XI, 4.] uenite edificemus nobis ciuitatem, et turrim cuius caput erit usque in celum. Si hoc se posse crediderunt, nimium stulta audacia et impietas deprehenditur. Et quia ob hoc Dei uindicta secuta est, ut eorum lingue diuiderentur, non absurde hoc cogitasse creduntur.

XXII. [Ib. XI, 7.] uenite descendamus, et confundamus ibi linguam eorum [1 1Kb] , ne audiat unusquisque uocem proximi: utrum ad Angelos Dominus hoc dixisse intelligitur? an secundum illud accipiendum est, quod in exordio libri legitur, Faciamus hominem ad imaginem et similitudinem nostram ? Nam et quomodo postea dicitur singulari numero, quia ibi confudit Dominus labia terre: sic et illic cum dictum esset, Faciamus ad imaginem nostram; in consequentibus tamen non dictum est, Fecerunt, sed, Fecit Deus.

XXIII. [Ib. XI, 12, 13.] Quod scriptum est, Et erat Arphaxad annorum centum triginta quinque, cum genuit Chainan; et uixit Arphaxad postquam genuit Chainan annos quadrigentos, uel, sicut in greco inuenimus, annos trecentos; queritur quomodo dixerit Deus ad Ne, Erunt anni uite eorum centum uiginti. Nondum enim natus erat Arphaxad quando dixit hoc Deus, nec fuit in arca cum parentibus suis: quomodo ergo intelliguntur deinceps anni uite humane predicti centum uiginti, cum inueniatur homo uixisse amplius quadringentis annis? Nisi quia intelligitur, ante uiginti annos quam inciperet arca fieri, que centum annis facta reperitur, hoc Deum dixisse ad Ne, cum iam prenuntiaret facturum se esse diluuium, nec uite humane deinceps future in iis qui post diluuium nascerentur spatium predixisse, sed uite hominum quos fuerat diluuio deleturus.

XXIu. [Ib. X, 21.] Queritur quare scriptum sit, Sem erat pater omnium filiorum Heber; cum inueniatur Heber quintus a Sem filio Ne: utrum quia ex illo Hebrei dicuntur appellati? per illum enim generatio transiit ad Abraham. Quid ergo probabilius sit, Hebreos tanquam Hebereos dictos, an tanquam Abraheos, merito queritur  .

 XXu. [Ib. XI, 26.] 1. Quomodo accipiendum sit, quod cum esset Tharra [1 1Kb] pater Abrahe annorum septuaginta, genuit Abraham, et postea cum suis omnibus mansit in Charran, et uixit annos ducentos quinque in Charran, et mortuus est: et dixit Dominus ad Abraham ut exiret de Charran, et exiit inde, cum esset idem Abraham septuaginta quinque annorum? Nisi quia per recapitulationem ostenditur, uiuo Tharra locutum esse Dominum; et Abraham uiuo patre suo secundum preceptum Domini, exiisse de Charran, cum esset septuaginta quinque annorum, centesimo et quadragesimo quinto anno uite patris sui, si dies uite patris sui anni ducenti quinque fuerunt: ut ideo scriptum sit, Fuerunt anni uite Tharre ducenti quinque in Charran, quia ibi compleuit omnes annos totius uite sue. Soluitur ergo questio per recapitulationem, que indissolubilis remaneret, si post mortem Tharre acciperemus locutum esse Dominum ad Abraham ut exiret de Charran, quia non poterat esse adhuc annorum septuaginta quinque cum pater eius iam mortuus esset, qui eum septuagesimo etatis sue anno genuerat; ut Abraham post mortem patris sui annorum esset centum triginta quinque, si omnes anni patris eius ducenti quinque fuerunt. Recapitulatio itaque ista, si aduertatur in Scripturis, multas questiones soluit, que indissolubiles possunt uideri secundum etiam superiorum questionum expositionem, per eamdem recapitulationem factam.

2. Quanquam et aliter ista questio a quibusdam soluatur, ex illo computari annos etatis Abrahe, ex quo liberatus est de igne Chaldeorum, in quem missus ut arderet, quia eumdem ignem superstitione Chaldeorum colere noluit, liberatus inde, etsi in Scripturis non legitur, Iudaica tamen narratione traditur. Potest et sic solui, quoniam Scriptura que dixit, Cum esset Tharra annorum septuaginta, genuit Abraham et Nachor et Arran; non utique hoc intelligi uoluit, quia eodem anno septuagesimo etatis sue omnes tres genuit, sed ex quo anno generare cepit, eum annum commemorauit Scriptura. Fieri autem potest ut posterior sit generatus Abraham, sed merito excellentie, qua in Scripturis ualde commendatur, prior fuerit nominatus: sicut propheta priorem nominauit minorem, Iacob dilexi, Esau autem odio habui ; et in Paralipomenon cum sit quartus nascendi ordine Iudas, prior est commemoratus , a quo Iudaice genti nomen est, propter tribum regiam. Commodius autem plures exitus inueniuntur, quibus questiones difficiles dissoluantur.

3. Consideranda est sane narratio Stephani de hac re, cui magis harum expositionum non repugnet. Et illud quidem cogit ut non sicut narrari uidetur in Genesi , post mortem Tharre locutus sit Deus ad Abraham, ut exiret de cognatione sua et de domo patris sui; sed cum esset in Mesopotamia priusquam habitaret in Charran, iam utique egressus de terra Chaldeorum, ut in illo itinere intelligatur ei locutus  Deus. Sed quod Stephanus postea sic narrat, Tunc Abraham egressus de terra Chaldeorum habitauit in Charran; et inde, postquam mortuus est pater eius, collocauit eum in terra hac ; non paruas affert angustias huic expositioni, que fit per recapitulationem. uidetur enim habuisse imperium Domini, quo ei fuerat locutus in itinere Mesopotamie, egresso de terra Chaldeorum, et eunti in Charran, et hoc imperium post mortem patris sui obedienter implesse, cum dicitur, Et habitauit in Charran; et inde, postquam mortuus est pater eius, collocauit illum in terra hac. Ac per hoc manet questio, si septuaginta quinque annorum  fuit, quando egressus est de Charran, quomodo esse possit hoc uerum, nisi forte quod ait Stephanus, Tunc Abraham egressus est de terra Chaldeorum et habitauit in Charran, non sic accipiatur, Tunc egressus est posteaquam ei locutus est Dominus; iam enim erat in Mesopotamia, sicut supra dictum est, quando illud audiuit a Domino: sed ipsa regula recapitulationis contexere uoluit Stephanus, et simul dicere, unde egressus, ubi habitauerit, cum ait, Tunc Abraham egressus est de Terra Chaldeorum, et habitauit in Charran. In medio autem, id est, inter egressum de terra Chaldeorum, et habitationem in Charran, locutus est ei Deus. Postea uero quod adiungit Stephanus, Et inde, postquam mortuus est pater eius, collocauit illum in terra hac; intuendum est, quia non dixit, Et postquam mortuus est pater eius, egressus est de Charran; sed, Inde collocauit eum Deus in terra hac: ut post habitationem in Charran collocaretur in terra Chanaan, non post mortem patris egressus, sed post mortem patris collocatus in terra Chanaan, ut ordo uerborum sit, Habitauit in Charran, et inde collocauit illum in terra hac, postquam mortuus est pater eius; ut tunc intelligamus collocatum uel constitutum Abraham in terra Chanaan, quando illic eum nepotem suscepit, cuius uniuersum semen illic fuerat regnaturum, ex promisso Dei hereditate donata. Nam ex ipso Abraham natus est Ismel de Agar, nati et alii ex Cethura, ad quos illius terre non pertineret hereditas. Et ex Isaac natus est Esau, qui similiter ab illa hereditate alienatus est. Ex Iacob autem filio Isaac, quotquot filii nati sunt, id est uniuersum semen eius, ad illam hereditatem pertinuit. Sic ergo collocatus et constitutus in illa terra Abraham, quoniam uixit usque ad natiuitatem Iacob, si recte intelligitur; soluta questio est secundum recapitulationem; quamuis et alie solutiones non sunt contemnende.

XXuI. [Ib. XII, 12, 14.] Erit ergo cum te uiderint Aegyptii, dicent quia uxor illius hec. Factum est autem statim ut intrauit Abraham in Aegyptum, uidentes Aegyptii mulierem quia speciosa erat ualde. Quomodo accipiatur, quod Abraham ueniens in Aegyptum celare uoluit uxorem suam esse Saram [1 1Kb] , secundum omnia que de hac re scripta sunt, utrum hoc conuenerit tam sancto uiro, an subdefectio [2 1Kb] fidei eius intelligatur,  sicut nonnulli arbitrati sunt; iam quidem et contra Faustum de hac re disputaui ; et diligentius a presbytero Hieronymo expositum est, quare non sit consequens ut cum aliquot dies apud regem Aegypti Sara fuerit, etiam eius concubitu credatur esse polluta ; quoniam mos erat regius, uicibus ad se admittere mulieres suas, et nisi lomentis [1 1Kb] et unguentis diu prius accurato corpore, nulla intrabat ad regem. Que dum fierent, afflictus est Pharao manu Dei, ut uiro redhiberet intactam, quam ipsi Deo maritus commiserat, tacens quod uxor esset, sed non mentiens quod soror esset: ut caueret quod poterat, quantum homo poterat, et Deo commendaret quod cauere non poterat; ne si et illa que [2 1Kb] cauere poterat, Deo tantum dimitteret, non in Deum credere, sed Deum tentare potius inueniretur.

XXuII. [Ib. XIII, 10.] Quod terra Sodomorum et Gomorrhe, antequam deleretur, comparatur paradiso Dei, eo quod erat irrigua, et terre Aegypti [3 1Kb] quam Nilus irrigat; satis, ut opinor, ostenditur quomodo intelligi debeat ille paradisus quem plantauit Deus, ubi constituit Adam. Quis enim alius intelligatur paradisus Dei, non uideo. Et utique si arbores fructifere in paradiso uirtutes animi accipiende essent, sicut nonnulli existimant, nullo corporali in terra paradiso ueris lignorum generibus instituto, non diceretur de ista terra, sicut paradisus Dei.

XXuIII. [Ib. XIII, 14.] Respiciens oculis tuis, uide a loco in quo nunc tu es ad Aquilonem et Africum et Orientem et mare, quia omnem terram quam tu uides, tibi dabo eam et semini tuo usque in seculum. Queritur hic quomodo intelligatur tantum terre promissum esse Abrahe et semini eius, quantum poterat oculis circumspicere per quatuor cardines mundi. Quantum est enim quod ad terram conspiciendam acies corporalis uisus possit attingere? Sed nulla est questio, si aduertamus non hoc solum esse promissum: non enim dictum est, Tantum terre dabo tibi quantum uides; sed, Tibi dabo terram quam uides. Cum enim et ulterior undique dabatur, profecto hec precipue que uidebatur dabatur. Deinde attendendum est quod sequitur; quoniam ne putaret etiam ipse Abraham hoc solum promitti terre quod aspicere uel circumspicere posset, Surge, inquit, et perambula terram in longitudine eius et latitudine, quia tibi dabo eam: ut perambulando perueniret ad eam, quam oculis uno loco stans uidere non posset. Significatur autem ea terra quam prius [4 1Kb] populus accepit Isrel, semen Abrahe secundum carnem; non illud latius semen secundum fidem, quod ne taceretur, dictum est ei futurum sicut arena maris, secundum hyperbolen quidem, sed tamen tantum quod numerare nullus posset.

 XXIX. [Ib. XIu, 13.] Et nuntiauit Abrahe transfluuiali. Transfluuialem Abraham appellatum etiam greca exemplaria satis indicant: sed cur ita appellatus sit, hec uidetur causa, quod ex Mesopotamia ueniens, transito flumine Euphrate, sedes constituit in terra Chanaan, et transfluuialis appellatus est ex ea regione unde uenerat. Unde iehsu Naue dicit Isrelitis: Quid? uultis seruire diis patrum uestrorum qui sunt trans flumen ?

XXX. [Ib. Xu, 12.] De eo quod scriptum est, Circa solis autem occasum pauor irruit super Abraham, et ecce timor magnus incidit ei; tractanda est ista questio, propter eos qui contendunt perturbationes istas non cadere in animum sapientis: utrum tale aliquid sit quale Agellius [1 1Kb] commemorat in libris Noctium Atticarum, quemdam philosophum in magna maris tempestate turbatum, cum esset in naui et animaduersum a quodam luxurioso adolescente; qui cum ei post transactum periculum insultaret, quod philosophus cito perturbatus esset, cum ipse neque timuerit neque palluerit; respondit, ideo illum non perturbatum, quia nequissime anime sue nichil timere deberet, quod nec digna esset pro qua aliquid timeretur . Ceteris autem studiosis, qui in naui fuerant, exspectantibus protulit librum quemdam Epicteti stoici, ubi legebatur non ita placuisse Stoicis, nullam talem perturbationem cadere in animum sapientis, quasi nichil tale in eorum appareret affectibus, sed perturbationem ab eis definiri, cum ratio talibus motibus cederet; cum autem non cederet, non dicendam perturbationem. Sed considerandum est quemadmodum hoc dicat Agellius, et diligenter inserendum [2 1Kb] .

XXXI. [Ib. XuII, 8.] Dabo tibi et semini tuo post te terram in qua habitas, omnem terram cultam [3 1Kb] in possessionem eternam. Questio est quomodo dixerit eternam, cum Isrelitis temporaliter data sit: utrum secundum hoc seculum dicta sit eterna, ut ab eo quod est grece, quod seculum significat, dictum sit , tanquam si latine dici posset seculare: an ex hoc aliquid secundum spiritualem promissionem hic intelligere cogamur, ut eternum dictum sit, ideo quia hinc eternum aliquid significatur: an potius locutionis est Scripturarum, ut eternum appellent, cuius rei finis non constituitur; aut non ita fit ut deinceps non sit faciendum, quantum pertinet ad curam uel potestatem facientis; sicut ait Horatius,

Seruiet eternum, qui paruo nesciet uti. 
Non enim potest in eternum seruire, cuius ipsa uita, qua seruit, eterna esse non potest. Quod testimonium non adhiberem, nisi locutionis esset. uerborum quippe illi sunt nobis auctores, non rerum uel sententiarum. Si autem defenduntur Scripture secundum  locutiones proprias, que idiomata uocantur, quanto magis secundum eas quas cum aliis linguis communes habent?

XXXII. [Ib. XuIII, 16.] Queritur quomodo dictum sit ad Abraham de filio eius, Et reges gentium ex illo erunt: utrum quia non prouenit secundum regna terrena, secundum Ecclesiam accipi debeat; an propter Esau etiam ad litteram contigit.

XXXIII. [Ib. XuIII, 2.] Et uidens procucurrit in obuiam illis ab ostio tabernaculi sui, et adorauit super terram, et dixit: Domine, si inueni gratiam ante te, ne pretereas seruum tuum. Queritur cum tres uiri essent qui ei apparuerant, quomodo singulariter Dominum appellet, dicens, Domine, si inueni gratiam ante te: an intelligebat unum ex eis Dominum, et alios angelos: an potius in angelis Dominum sentiens, Domino potius quam angelis loqui elegit: quia uno ex tribus cum ipso Abraham postea remanente, duo mittuntur in Sodomam, et illis sic loquitur Loth tanquam Domino.

XXXIu. [Ib. XuIII, 4.] Sumatur aqua, et lauem pedes uestros, et refrigerate sub arbore, et sumam panem, et manducate. Queritur si angelos intelligebat, quomodo potuerit ad hanc humanitatem inuitare; quoniam refectio mortali carni [1 1Kb] necessaria est, non immortalitati Angelorum.

XXXu. [Ib. XuIII, 11.] Abraham autem et Sara seniores, progressi in diebus: defecerant autem Sare fieri muliebria. Seniorum etas minor est quam senum, quamuis et senes appellentur seniores. Unde si uera sunt que a nonnullis medicis asseruntur, quoniam senior uir cum muliere seniore filios facere non potest, etiamsi adhuc femine muliebria ueniant; secundum hoc admiratum Abraham de promissione filii , et miraculum posuisse Apostolum, accipere possumus, ubi dixit emortuum corpus Abrahe . Emortuum quippe corpus non ita intelligendum est, ac si omnino nullam uim generandi habere posset, si mulier iuuenilis [2 1Kb] etatis esset; sed secundum hoc emortuum, ut etiam de prouectioris etatis muliere non posset. Nam ideo de Cethura potuit, quia et iuuenilis illam inuenit etatis. Sic enim medici tradunt, quoniam cuius corpus uiri secundum hoc iam defecit, ut cum femina prouectioris etatis, quamuis menstrua adhuc patiatur, generare non possit, de iuuencula potest. Et rursus mulier que iam prouecte etatis est, quamuis adhuc menstrua fluant, ut de seniore parere non possit, de iuuene potest. Illud itaque ideo miraculum fuit, quia secundum id quod diximus, emortuo corpore uiri, femina quoque prouecte etatis fuit, ut ei destitissent fieri muliebria. Nam si quod ait Apostolus, corpus emortuum, uerbo quis premat, quia dixit emortuum; iam ergo nec animam habuisse, sed cadauer fuisse intelligi debet; quod absurdissime falsitatis est. Sic itaque soluitur ista questio. Alioquin merito mouet quomodo cum esset Abraham prope medie etatis, secundum quam homines  tunc uiuebant, et postea filios de Cethura fecerit, dicatur ab Apostolo, corpore emortuo, et pro miraculo, quia genuit, predicetur?

XXXuI. [Ib. XuIII, 13.] Et dixit Dominus ad Abraham, Quere risit Sara in semetipsa dicens, Ergo uere pariam [1 1Kb] ? ego autem senui. Queritur quare istam redarguat Dominus, cum et Abraham riserit, nisi quia illius risus admirationis et letitie fuit, Sare autem dubitationis; et ab illo hoc diiudicari potuit, qui corda hominum nouit.

XXXuII. [Ib. XuIII, 15.] Negauit Sara dicens, Non risi: timuit enim. Quomodo intelligebant Deum esse qui loquebatur, cum etiam negare ausa sit Sara quod riserit, tanquam hoc ille posset ignorare: nisi forte Sara homines eos putabat, Abraham uero Deum intelligebat? Sed etiam ipse illa humanitatis officia prebendo, de quibus supra dixi, que necessaria nisi infirme carni esse non possent, mirum nisi homines prius esse arbitratus est: sed fortassis in quibus Deum loqui intellexit, quibusdam diuine maiestatis existentibus et apparentibus signis, sicut in hominibus Dei [2 1Kb] sepe apparuisse Scriptura testatur. Sed rursus queritur, si ita est, unde angelos fuisse postea cognouerint, nisi forte cum eis uidentibus in celum iissent.

XXXuIII. [Ib. XuIII, 19.] Scio enim, quia constituet filiis suis, et domui sue post se, et custodient uias Domini, et facere [3 1Kb] iustitiam et iudicium, ut adducat Dominus in Abraham omnia, que locutus est ad illum. Ecce ubi promittit Dominus Abrahe non solum premia, sed etiam obedientiam iustitie filiorum eius, ut circa eos etiam premia promissa compleantur.

XXXIX. [Ib. XuIII, 21.] Descendens ergo uidebo si secundum clamorem ipsorum uenientem ad me consummantur, si autem non, ut sciam. uerba hec si non dubitantis quid duorum potius euenturum sit, sed irascentis et minantis accipiamus, nulla questio est. More quippe humano Deus in Scripturis ad homines loquitur, et eius iram nouerunt sine perturbatione eius intelligere, qui nouerunt. Solemus autem etiam sic minaciter loqui, uideamus si non tibi facio, aut, uideamus si non illi fecero, et, si non potuero tibi facere; uel, Sciam, id est, hoc ipsum experibor, utrum non possim: quod cum minando non ignorando dicitur, irati apparet affectus; sed perturbatio non cadit in Deum. Mos autem humane locutionis et usitatus est, ut humane infirmitati congruat [4 1Kb] , cui Deus coaptat locutionem suam.

XL. [Ib. XuIII, 32.] Queri solet utrum quod de Sodomis dixit Deus, non se perdere locum, si inuenirentur illic uel decem iusti, speciali quadam sententia, de illa ciuitate, an de omnibus intelligendum sit generaliter, parcere Deum loco, in quocumque uel decem iusti fuerint. In qua questione non est quidem necesse ut hoc de omni loco accipere compellamur: uerumtamen de Sodomis potuit et sic dici, quia sciebat Deus  ibi non esse uel decem; et ideo sic respondebatur Abrahe, ut significaretur nec tot ibi posse inueniri, ad exaggerationem iniquitatis illorum. Non enim necesse erat Deo tam sceleratis hominibus parcere, ne cum illis perderet iustos; cum posset, iustis inde liberatis, reddere impiis digna supplicia: sed, ut dixi, ad ostendendam malignitatem multitudinis illius, dixit, Si decem ibi inuenero, parcam uniuerse ciuitati; tanquam si diceret, Certe possum nec pios cum impiis perdere, nec tamen propterea impiis parcere quia liberatis et separatis inde piis, possum impiis digna rependere; et tamen si ibi inueniantur, parco; hoc est, quia nec tot ibi possent inueniri. Tale aliquid est apud Ieremiam, ubi ait, Circuite uias Ierusalem, et uidete, et querite in plateis eius, et cognoscite si inuenietis hominem facientem iustitiam et querentem fidem, et propitius ero peccatis eorum : id est, inuenite uel unum, et parco ceteris; ad exaggerandum et demonstrandum quod nec unus ibi posset inueniri.

XLI. [Ib. XIX, 1.] Quod occurrit Loth angelis, et adorauit in faciem, uidetur intellexisse quod angeli essent; sed rursus cum eos ad refectionem corporis inuitat, que mortalibus necessaria est, uidetur putasse quod homines essent: ergo questio similiter soluitur, ut soluta est in tribus qui uenerunt ad Abraham, ut aliquibus signis appareret eos diuinitus missos, qui tamen homines crederentur. Nam hoc et in Epistola que est ad Hebreos, cum de hospitalitatis bono Scriptura loqueretur, ait: Per hanc enim quidam nescientes hospitio receperunt angelos .

XLII. [Ib. XIX, 8.] Quod ait Sodomitis Loth, Sunt mihi due filie que nondum nouerunt uiros, producam illas ad uos; utimini illis quomodo placuerit uobis, tantum in uiros istos ne faciatis iniquum; quoniam prostituere uolebat filias suas hac compensatione, ut uiri hospites eius nichil a Sodomitis tale paterentur: utrum admittenda sit compensatio flagitiorum uel quorumque peccatorum, ut nos faciamus mali aliquid, ne alius grauius malum faciat; an potius perturbationi Loth, non consilio tribuendum sit quia hoc dixerit, merito queritur. Et nimirum periculosissime admittitur hec compensatio: si autem perturbationi humane tribuitur, et menti tanto malo permote, nullo modo imitanda est.

XLIII. [Ib. XIX, 11.] uiros uero qui erant ad ostium domus percusserunt cecitate. Greci habent, , quod magis significat, si dici posset, auidentia, que faciat non uideri, non omnia, sed quod non opus est. Nam merito mouet quomodo potuerunt deficere querendo ostium, si tali erant cecitate percussi, ut omnino nichil uiderent. Hoc enim modo sua calamitate turbati, ulterius ostium non requirerent. Hac et illi percussi sunt, qui querebant Eliseum . Hanc et illi habuerunt, qui Dominum post resurrectionem cum illo ambulantes in uia non cognouerunt ; quamuis ibi non sit hoc uerbum positum, sed res ipsa intelligatur.

XLIu. [Ib. XIX, 18, 19.] Dixit autem Loth ad ilos: Oro, Domine, quia inuenit puer tuus misericordiam  ante te, et magnificasti iustitiam tuam, quam facis in me, ut uiuat anima mea; ego autem non possum saluus fieri in monte, ne forte comprehendant me mala et moriar. Hec perturbatione timoris non credebat ipsi Domino, quem in angelis cognoscebat, qua etiam illud de filiabus suis prostituendis dixerat: ut intelligamus non pro auctoritate habendum quod dixit de turpitudine filiarum: non enim et hoc pro auctoritate habendum est, Deo non esse credendum.

XLu. [Ib. XIX, 29.] Et recordatus est Deus Abraham, et exemit Loth de medio euersionis. Commendat Scriptura meritis magis Abrahe liberatum esse Loth, ut intelligamus iustum Loth dictum secundum quemdam modum, maxime quod unum uerum Deum colebat, et propter comparationem scelerum Sodomorum, inter quos uiuens ad uitam similem non potuit inclinari.

XLuI. [Ib. XIX, 30.] Ascendit autem Loth de Segor, et sedebat in monte. Mirum nisi ipse mons est, in quem sponte ascendit, quo admonente Domino ascendere noluit: aut enim nullus est alius, aut non apparet.

XLuII. [Ib. XIX, 30.] Timuit enim habitare in Segor. Infirmitati eius Dominus et timori concesserat ciuitatem quam Loth ipse delegerat, et in ea promiserat ei securitatem, quod propter illum parceret ciuitati: tamen etiam ibi esse timuit; ita fides eius non magni roboris fuit.

XLuIII. [Ib. XX, 2.] Dixit autem Abraham de Sara uxore sua, Soror mea est. Timuit enim dicere, Uxor mea est, ne forte occiderent eum uiri ciuitatis propter illam. Queri solet quomodo adhuc in illa etate pro Sare pulchritudine Abraham periclitari metuebat. Sed magis forme illius uis miranda est, que adhuc amari poterat, quam questio difficilis putanda.

XLIX. [Ib. XX, 6.] Quod ait Deus ad Abimelech, propter Saram, Et peperci tibi ut non peccares in me, quando eum admonuit uxorem Abrahe esse, quam putabat sororem: aduertendum est et notandum, in Deum peccari, quando talia committuntur que putant homines leuiter habenda, tanquam in carne peccata. Quod autem dixit ei, Ecce tu morieris: etiam hoc notandum est, quomodo dicat Deus tanquam predicens sine dubio futurum quod admonendo dicit, ut a peccato abstinendo caueatur.

L. [Ib. XXI, 8.] Merito queritur cur Abraham nec die quo natus est ei filius, nec die quo circumcisus est, sed die quo ablactatus est, epulum fecerit. Quod nisi ad aliquam spiritualem significationem referatur, nulla solutio questionis est; tunc scilicet esse debere magnum gaudium spiritualis etatis, quando fuerit factus homo nouus spiritualis, id est, non talis qualibus dicit Apostolus, Lac uobis potum dedi, non escam; nondum enim poteratis: sed nec adhuc potestis; adhuc enim estis carnales .

LI. [Ib. XXI, 10.] Queritur Sara dicente, Eiice ancillam et filium eius, non enim erit heres filius ancille cum filio meo Isaac, quare contristatus sit Abraham,  cum ista fuerit prophetia, quam utique magis debuit nosse ipse quam Sara. Sed intelligendum est, uel ex reuelatione hoc dixisse Saram, quia prius illi fuerat reuelatum; illum uero quem de hac postea Dominus instruit, paterno affectu pro filio fuisse commotum; uel ambos prius nescisse quidnam illud esset, et per Saram nescientem hoc prophetice dictum esse, cum illa mota esset muliebri animo propter ancille superbiam.

LII. [Ib. XXI, 13.] Notandum quod et Ismel dictus sit a Deo semen Abrahe, propter illud quod sic accipiendum docet Apostolus quod dictum est, In Isaac uocabitur tibi semen; id est, non filii carnis, sed filii promissionis deputantur in semine : ut hoc proprie pertineat ad Isaac, qui non fuit filius carnis, sed filius promissionis, ubi promissio fit de omnibus gentibus.

LIII. [Ib. XXI, 14.] Surrexit autem Abraham mane, et sumpsit panes et utrem aque, et dedit Agar, et imposuit in humeros, et puerum, et dimisit illam. Fieri questio solet quomodo imposuerit in humeros et puerum tam grandem. Nam qui fuerat antea quam natus esset Isaac, tredecim annorum circumcisus, cum esset Abraham nonaginta nouem, et natus sit Isaac centenario patre, ludebat autem Ismel cum Isaac quando Sara commota est, utique cum grandiusculo, qui iam fuerat ablactatus; profecto annorum fuit Ismel, quando cum matre sua de domo patris expulsus est, amplius sexdecim. Sed ut hoc quod cum paruulo lusit, per recapitulationem dictum accipiamus, antequam ablactaretur Isaac; profecto etiam sic amplius quam tredecim annorum puer in humeros matris, cum utre et panibus, nimis absurdum est ut impositus esse credatur. Quam facile autem soluitur questio, si non subaudiamus, imposuit; sed, dedit. Dedit enim Abraham, sicut scriptum est, matri eius panes et utrem, que illa imposuit in humeros suos. Cum autem adiunctum et dictum est et puerum, subaudimus dedit, qui panes et utrem dederat; non, in humeros imposuit.

LIu. [Ib. XXI, 15-18.] Defecit autem aqua de utre, et proiecit puerum sub unam abietem, et discessit, et sedere cepit contra illum longe quantum arcus mittit; dixit enim, Non uidebo mortem filii mei: et sedit contra eum. Exclamans autem puer plorauit; et exaudiuit Deus uocem pueri de loco ubi erat: et uocauit angelus Dei Agar de celo, et dixit ei, Quid est, Agar? Noli timere, exaudiuit enim Deus uocem filii tui de loco in quo est. Surge, et accipe puerum, et tene illum in manu tua: in magnam enim gentem faciam illum. Solet queri quomodo, cum puer esset annorum amplius quindecim, proiecerit eum mater sub arborem, et ierit longe quantum arcus mittit, ne uideret eum morientem; quasi enim quem portabat proiecerit, ita uidetur sonare quod dicitur, maxime quia sequitur, Fleuit puer. Sed intelligendum est proiectum esse non a portante, sed ut fit, ab animo, tanquam moriturum. Neque enim quod scriptum est, Proiectus sum a facie oculorum tuorum , portabatur qui  hoc dixit. Et est in quotidiano loquendi usu, cum proiici dicitur aliquis ab aliquo cum quo erat, ne ab illo uideatur aut cum illo maneat. Intelligendum est autem quod Scriptura tacuit, ita discessisse matrem a filio, ut puer ignoraret quo mater abierit, et eam in siluestribus stirpibus latuisse, ne filium siti deficientem uideret. Ille autem etiam illa etate, quid mirum si matre diutius non uisa et tanquam perdita, eo loco, ubi solus remanserat, fleuit? Quod ergo postea dicitur, Accipe puerum, non ut eum de terra uelut iacentem tolleret, dictum est, sed ut ei coniungeretur, et eum manu teneret deinceps comitem, sicut erat: quod plerumque faciunt simul ambulantes cuiuslibet etatis.

Lu. [Ib. XXI, 22.] Factum est autem in tempore illo, et dixit Abimelech, etc. Queri potest, quando cum isto Abimelech pactum fecit Abraham, et appellatus est puteus quem fodit, Puteus iurationis, quomodo congruat ueritati. Agar enim de Abrahe domo expulsa cum filio, iuxta puteum, sicuti dictum est, iurationis errabat, qui ualde postea dicitur factus ab Abraham: ibi enim Abimelech et Abraham iurauerunt, quod nondum utique factum erat, cum de domo Abrahe Agar cum filio fuisset expulsa. Quomodo ergo errabat iuxta puteum iurationis? An factum iam fuisse intelligendum est, et per recapitulationem postea commemoratum quod egit Abraham cum Abimelech? Nisi forte qui longe postea librum scripsit, ex nomine putei iurationis appellauit regionem, in qua cum filio mater errabat, tanquam diceret, Errabat in illa regione, ubi puteus iurationis factus est: quamuis puteus postea sit factus, sed longe ante etatem scriptoris; sic autem appellabatur puteus cum liber scriberetur, nomen tenens antiquum, quod Abraham imposuerat. Si autem ipse est puteus, quem apertis oculis uidit Agar, nichil restat nisi ut per recapitulationem questio dissoluatur. Nec mouere debet quomodo puteum, quem foderat Abraham, nesciebat Agar si ante est ille fossus quam illa expulsa. ualde enim fieri potuit ut pecorum suorum causa, longe a domo in qua cum suis habitabat, puteum foderet, quem illa nesciret.

LuI. [Ib. XXI, 33.] Queri potest quomodo ad puteum iuramenti agrum [1 1Kb] plantauerat Abraham, si in terra illa, quemadmodum Stephanus dicit, non acceperat hereditatem, nec spatium pedis . Sed ea est intelligenda hereditas quam Deus munere suo fuerat daturus, non empta pretio. Intelligitur autem spatium circa puteum ad illud emptionis pactum pertinere, in quo fuerant agne septem date, quando Abimelech et Abraham sibi etiam iurauerunt.

LuII. [Ib. XXII, 1.] Et tentauit Deus Abraham. Queri solet quomodo hoc uerum sit, cum dicat in Epistola sua Iacobus quod Deus neminem tentat : nisi quia locutione Scripturarum solet dici, tentat, pro eo quod est probat. Tentatio uero illa de qua Iacobus dicit, non intelligitur nisi qua quisque peccato implicatur. Unde Apostolus dicit: Ne forte tentauerit  uos is qui tentat . Nam et alibi scriptum est, Tentat uos Dominus Deus uester, ut sciat si diligitis eum : etiam hoc genere locutionis, ut sciat, dictum est, ac si diceretur, ut scire uos faciat; quoniam uires dilectionis sue hominem latent, nisi diuino experimento etiam eidem innotescant.

LuIII. [Ib. XXII, 12.] uox angeli de celo ad Abraham, Ne iniicias manum in puerum, neque facias ei quidquam. Modo enim cognoui, quoniam timeas Deum tu; etiam ista questio simili locutione soluitur: hoc est enim, Nunc cognoui, quoniam timeas Deum tu, quod significat, Nunc te feci cognoscere. In consequentibus autem hoc genus locutionis euidenter apparet, ubi dicitur, Et uocauit Abraham nomen loci illius, Dominus uidit; ut dicant hodie, In monte Dominus apparuit. uidit, pro eo quod est apparuit, hoc est uidit, pro eo quod est uideri fecit; significans per efficientem id quod efficitur, sicut frigus pigrum quod pigros facit.

LIX. [Ib. XXII, 12.] Et non pepercisti filio tuo dilecto propter me. Numquid Abraham propter Angelum non pepercit filio suo, et non propter Deum? Aut ergo angeli nomine Dominus Christus significatus est, qui sine dubio Deus est, et manifeste a propheta dictus est, magni consilii Angelus ; aut quod Deus erat in angelo, et ex persona Dei angelus loquebatur, sicut in Prophetis etiam solet. Nam in consequentibus hoc magis uidetur apparere ubi legitur, Et uocauit angelus Domini Abraham iterum de celo, dicens, Per memetipsum iuraui, dicit Dominus. Non facile enim inuenitur Dominus Christus Patrem Dominum dicere tanquam suum Dominum, illo presertim tempore antequam sumeret carnem. Nam secundum id quod formam serui accepit, non incongruenter hoc dici uidetur. Nam seeundum huius rei future prophetiam illud est in Psalmo, Dominus dixit ad me, Filius meus es tu . Nam neque in ipso Euangelio facile inuenimus a Christo Deum Patrem Dominum appellatum, quod Dominus eius esset; quamuis Deum inueniamus in illo loco, ubi ait, uado ad Patrem meum et Patrem uestrum, Deum meum et Deum uestrum . Quod autem scriptum est, Dixit Dominus Domino meo , ad ipsum qui loquebatur refertur, id est, Dixit Dominus Domino meo, Pater scilicet Filio: et, Pluit Dominus a Domino, qui scribebat dixit ; ut Dominus eius a Domino eius, id est, Dominus noster a Domino nostro pluisse intelligatur, Filius a Patre.

LX. [Ib. XXII, 21.] Quod in his quos nuntiauerunt Abrahe natos esse filios Melche, nominatur et Chamuel pater Syrorum, non utique illi qui nuntiauerunt, nuntiare patrem Syrorum potuerunt: ex origine quippe illius Syrorum genus longe postea propagatum est. Sed dictum est a persona scribentis, qui post omnia illa tempora hec scribendo narrauit; quemadmodum supra diximus de puteo iurationis .

LXI. [Ib. XXIII, 7.] Exsurgens autem Abraham adorauit  populum terre. Queritur quomodo scriptum sit, Dominum Deum tuum adorabis, et illi soli seruies ; cum Abraham sic honorauerit populum quemdam gentium, ut etiam adoraret. Sed animaduertendum est in eodem precepto, non dictum, Dominum Deum tuum solum adorabis, sicut dictum est, Et illi soli seruies, quod est grece . Talis enim seruitus nonnisi Deo debetur. Unde damnantur idololatre, id est, eiusmodi seruitutem exhibentes idolis, que debetur Deo. Nec moueat quod alio loco in quadam Scriptura prohibet angelus hominem adorare se, et admonet ut Dominus potius adoretur . Talis enim apparuerat angelus ut pro Deo posset adorari; et ideo fuerat corrigendus adorator.

LXII. [Ib. XXIu, 3.] Quod Abraham iubet puero suo ut manum suam ponat sub eius femore, et sic eum adiurat per Dominum Deum celi, et Dominum terre, solet imperitos mouere; non attendentes magnam istam de Christo exstitisse prophetiam, quod ipse Dominus Deus celi et Dominus terre in ea carne uenturus esset, que de illo femore propagata est.

LXIII. [Ib. XXIu, 12-14.] Querendum quo differant augurationes illicite ab illa petitione signi, qua petiuit seruus Abrahe ut ei Deus ostenderet ipsam esse futuram uxorem domini sui Isaac, a qua cum petiuisset ut biberet, diceretur illi, Bibe et tu, et adaquabo camelos tuos quoadusque bibere desinent. Aliud est enim, mirum aliquid petere quod ipso miraculo signum sit; aliud ea obseruare, que ita fiunt ut mira non sint, sed a coniectoribus superstitiosa uanitate interpretentur. Sed hoc ipsum etiam quod mirum aliquid postulatur, quo significetur quod quisque uult nosse, utrum audendum sit, non parua questio est. Eo namque pertinet, quod dicuntur qui hoc non recte faciunt, tentare Dominum. Nam ipse Dominus cum a diabolo tentaretur, testimonium de Scripturis adhibuit, Non tentabis Dominum Deum tuum . Suggerebatur enim tanquam homini ut signo aliquo exploraret ipse quantus esset, id est, quam multum apud Deum posset; quod uitiose fit, cum fit. Ab hoc autem discernitur quod Gedeon fecit pugne imminente periculo : consultatio quippe illa magis quam tentatio Dei fuit. Unde et Achaz apud Isaiam timet signum petere, ne Deum tentare uideatur, cum hoc eum Dominus admoneat per prophetam ; credo, existimans quod ab ipso propheta exploraretur utrum precepti memor esset, quo tentare Deum prohibemur.

LXIu. [Ib. XXIu, 37, 38.] Seruus Abrahe narrans que sibi mandata fuerant a domino suo, dicit eum sibi dixisse, Non sumes uxorem filio meo a filiabus Chananeorum, inter quos ego habito in terra eorum; sed in domum patris mei ibis, et in tribum meam, et sumes uxorem filio meo inde: et cetera si legantur quemadmodum illi mandata sint, sententia eadem reperitur; uerba uero non omnia, uel ipsa, uel ita dicta sunt. Quod admonendum putaui propter stultos et indoctos homines, qui Euangelistis hinc calumniantur, quod in aliquibus uerbis non omni modo conueniunt,  quamuis rebus atque sententiis omnino non discrepent. Certe enim istum librum unus homo scripsit, qui ea que supra dixit cum mandaret Abraham, uel relecta sic ponere potuit, si ad rem pertinere iudicaret, cum ueritas narrationis exigitur [1 1Kb] , nisi ut rerum sententiarumque sit, quibus uoluntas, propter quam intimandam uerba fiunt, satis appareat.

LXu. [Ib. XXIu, 41.] Quod habent latini codices, narrante seruo Abrahe que sibi mandauerat dominus eius, Tunc innocens eris a iuramento meo, uel, iuratione mea; greci habent, a maledicto meo: enim dicitur iuratio, maledictum; unde et maledictus uel dicitur. Proinde oritur questio, quomodo illa iuratio maledictum possit intelligi; nisi quia maledictus est qui contra iurationem fecerit.

LXuI. [Ib. XXIu, 49.] Si ergo facitis misericordiam et iustitiam ad dominum meum, renuntiate mihi. Duo illa que assidue ponuntur in aliis sanctis Scripturis, et maxime in Psalmis, misericordia, et iustitia, tantumdem enim ualet misericordia et ueritas, hinc iam apparere ceperunt.

LXuII. [Ib. XXIu, 51.] Ecce Rebecca in conspectu tuo; accipiens recurre, et sit uxor filii domini tui, quemadmodum locutus est Dominus. Queritur quando locutus sit Dominus, nisi quia uel prophetam esse Abraham nouerant, et prophetice a Domino dictum quod per illum dictum fuerat, agnoscebant: aut signum illud quod sibi datum seruus eius narrauit, locutionem Domini appellauerunt; hoc enim magis de Rebecca expressum est. Nam quod Abraham dixerat, non de Rebecca dixerat, sed de aliqua femina ex tribu uel cognatione sua; et hoc ad utrumque, ut immunis esset a iuramento seruus, si non impetrasset: quod utique non dicitur, cum aliquid prophetatur. Certam enim decet esse prophetiam.

LXuIII. [Ib. XXIu, 60.] Quod Rebecce dixerunt fratres eius proficiscenti, Soror nostra es, esto in millia millium, et hereditatem obtineat semen tuum, ciuitates aduersariorum: non prophete fuerunt, aut uanitate tam magna optauerunt; sed eos que promiserat Deus Abrahe latere non potuit.

LXIX. [Ib. XXIu, 63.] Quod scriptum est, Et exiit Isaac exerceri in campo meridie; qui uerbum de hac re grecum nesciunt, exercitationem corporis putant. Scriptum est autem grece : uero ad animi exercitationem pertinet, et sepe uitio deputatur; more tamen Scripturarum plerumque in bono ponitur. Pro isto uerbo quidam interpretati sunt exercitationem, quidam garrulitatem, quasi uerbositatem, que in bono, quantum ad latinum eloquium pertinet, uix aut nunquam inuenitur; sed, ut dixi, in Scripturis plerumque in bono dicitur: et uidetur mihi significare animi affectum studiosissime aliquid cogitantis cum delectatione cogitationis; nisi aliud sentiunt qui  hec uerba greca melius intelligunt.

LXX. [In XXu, 1.] Adiiciens autem Abraham sumpsit uxorem nomine Cethuram. Questio hec esset, si peccatum esset, maxime in antiquis dantibus operam propagande proli. Quodlibet enim hic quam incontinentia suspicanda est tanti uiri, in illa presertim iam etate. Cur autem de hac filios fecerit, qui cum miraculo de Sara fecerat, supra dictum est : quanquam nonnulli donum quod accepit Abraham uelut reuiuiscentis corporis ad filios procreandos, diu permansisse asserant, ita ut posset et alios procreare. Sed multo est absolutius de adolescentula potuisse seniorem, quod senior de seniore non posset, nisi Deus illic miraculum prestitisset, maxime propter Sare non solum etatem, uerum etiam sterilitatem. Sane etiam grandioris etatis, et sicut Scriptura loquitur, plenum dierum posse dici seniorem, hoc est presbyterum, hinc intelligi potest, quia hoc Abraham appellatus est quando mortuus est. Proinde omnis senex etiam presbyter, non omnis presbyter etiam senex; quia plerumque est hoc nomen etatis que infra senectutem senectuti uicina est, et ex hoc etiam ipsa a senectute nomen accepit in latina lingua, ut presbyter senior appelletur. Apud Grecos autem, maxime sicut Scriptura loquitur, et dicuntur, etiamsi etates iuuenum comparentur; quod dicimus nos maiorem atque iuniorem. uerumtamen hoc factum Abrahe, quod post mortem Sare de Cethura filios procreauit, non sic accipiendum est, quasi humana consuetudine et cogitatione tantummodo substituende numerosioris prolis hoc factum sit. Sic enim possent accipere homines etiam quod de Agar factum est, nisi Apostolus admoneret illa fuisse facta prophetice, ut in utrisque personis mulierum earumque filiorum duo Testamenta ad futurorum prenuntiationem allegorica significatio figuraret . Unde in isto quoque Abrahe facto aliquid tale querendum est; etsi non facile occurrat, ego interim quod occurrit: munera que acceperunt filii concubinarum, uidentur mihi significare quedam Dei dona, uel in sacramentis uel in quibusque signis, etiam carnali populo Iudeorum et hereticis data, uelut filiis concubinarum; cum hereditatis munus, quod est caritas et uita eterna, nonnisi ad Isaac pertineat, hoc est, ad filios promissionis.

LXXI. [Ib. XXu, 13.] Quid sibi uult quod scriptum est, Hec sunt nomina filiorum Ismel secundum nomina generationum eorum? Non enim satis elucet cur additum sit, secundum nomina generationum eorum; cum ii soli nominentur quos ille genuit, non etiam qui ab ipsis geniti sunt. Nisi forte quia nationes ex illis propagate eorum nominibus appellantur, hoc significatum sit, cum dictum est, secundum nomina generationum eorum: quamuis hoc modo ille nationes sint potius secundum nomina istorum, non ista nomina secundum illas nationes; quia ille posterius exstiterunt. Unde notanda locutio est, quia et postea de illis dicitur, duodecim principes secundum gentes eorum.

LXXII. [Ib. XXu, 22.] Quod de Rebecca scriptum  est, quia uenit interrogare Dominum cum gestirent puerperia in utero eius, queritur quo ierit. Non enim erant tunc prophete, aut sacerdotes secundum ordinem tabernaculi uel templi Domini. Quo ergo ierit, merito mouet, nisi forte ad locum ubi aram constituerat Abraham. Sed illic quomodo responsa audierit [1 1Kb] , omnino tacet Scriptura; utrum per aliquem sacerdotem, quod incredibile est, si erat, non fuisse nominatum, et nullam ibi omnino sacerdotum aliquorum factam esse mentionem. An forte ibi cum orando allegassent desideria sua, dormiebant in loco, ut per somnium monerentur? An adhuc uiuebat Melchisedech, cuius tanta fuit excellentia, ut a nonnullis dubitetur, utrum homo, an angelus fuerit? An erant aliqui tales etiam illo tempore homines Dei, in quibus posset Deus interrogari? Quidquid horum est, et si quid aliud quod me forte, ne commemorarem, preterierit, mentiri tamen Scriptura non potest, que dixit Rebeccam iisse ad interrogandum Dominum, eique Dominum respondisse.

LXXIII. [Ib. XXu, 23.] In eo quod Dominus respondit Rebecce, Due gentes in utero tuo sunt, et duo populi de uentre tuo separabuntur, et populus populum superabit, et maior seruiet minori, spirituali intelligentia carnales in populo Dei significantur per maiorem filium, et spirituales per minorem: quia sicut dicit Apostolus, Non prius quod spirituale, sed quod animale; postea, spirituale . Solet et sic intelligi hoc quod dictum est, ut in Esau figuratus sit maior populus Dei, hoc est Isreliticus secundum carnem: per Iacob autem figuratus sit ipse Iacob secundum spiritualem progeniem. Sed etiam historica proprietate hoc responsum inuenitur esse completum, ubi populus Isrel, hoc est Iacob minor filius, superauit Idumeos, hoc est gentem quam propagauit Esau, eosque fecit tributarios per Dauid: quod diu fuerunt, usque ad regem [scilicet Ioram [2 1Kb] ] sub quo Idumei rebellauerunt, et iugum Isrelitarum Idumei a ceruice sua deposuerunt, secundum prophetiam ipsius Isaac quando minorem pro maiore benedixit; hoc enim dixit eidem maiori, cum et ipsum postea benediceret .

LXXIu. [Ib. XXu, 27.] Iacob autem erat homo simplex habitans domum. Quod grece dicitur , hoc latini simplicem interpretati sunt. Proprie autem non fictus; unde aliqui latini interpretes, sine dolo, interpretati sunt, dicentes, Erat Iacob sine dolo habitans in domo: ut magna sit questio, quomodo per dolum acceperit benedictionem qui erat sine dolo. Sed ad significandum magnum aliquid hoc Scriptura premisit [3 1Kb] . Hinc enim maxime cogimur ad intelligenda illo loco spiritualia, quia sine dolo erat qui dolum fecit. Unde quid sentiremus, in sermone quodam ad populum habito satis diximus .

 LXXu. [Ib. XXuI, 1.] In eo quod scriptum est, Facta est autem fames super terram, preter famem que ante facta est in tempore Abraham: abiit autem Isaac ad Abimelech regem Philistinorum in Gerara; queritur hoc quando sit factum: utrum posteaquam Esau uendidit primo genita sua cibo lenticule; post illam quippe narrationem hoc narrari incipit: an, ut fieri solet, per recapitulationem narrator ad ea reuersus sit, cum progressus de filiis eius ad eum locum peruenisset, qui de lenticula commemoratus est. Mouet autem, quia ipse inuenitur Abimelech, qui etiam Saram concupiuerat: ipsius enim paranymphus et princeps militie, qui ibi commemorati sunt, etiam hic commemorantur, utrum uel uiuere potuerint. Quando enim factus est amicus Abrahe, nondum natus erat Isaac, sed iam promissus. Ponamus ante annum quam nasceretur [1 1Kb] Isaac, illud fuisse factum: deinde Isaac suscepit filios, cum esset annorum sexaginta; illi autem iuuenes erant quando uendidit Esau primogenita sua: ponamus etiam ipsos circa uiginti annos fuisse; fiunt anni etatis Isaac usque ad illud factum filiorum eius, circiter octoginta: adolescentem accipiamus fuisse Abimelech, quando matrem ipsius concupiuit, et Abrahe amicus est factus; potuit ergo iam esse quasi centenarius, si post illud factum filiorum suorum perrexit in illam terram famis necessitate Isaac. Non ergo ex hoc cogit ulla necessitas, per recapitulationem putare narratam profectionem Isaac in Gerara. Sed quia ibi diuturno tempore fuisse Isaac scribitur, et puteos fodisse, et de his contendisse, et ditatum fuisse pecunia; mirum nisi recapitulando ista commemorantur, que ideo fuerant pretermissa, ut primum de filiis eius usque ad illum locum de lenticula narratio perueniret.

LXXuI. [Ib. XXuI, 12, 13.] Ideo quod scriptum est de Isaac, Benedixit autem eum Dominus, et exaltatus est homo, et procedens maior fiebat, quoadusque magnus factus est ualde, secundum terrenam felicitatem dictum sequentia docent. Exsequitur enim narrator easdem eius diuitias, quibus magnus factus est; et hinc motus Abimelech, timuit illum ibi esse, ne potentia eius sibi esset infesta. Quanquam ergo aliquid spirituale ista significent, tamen secundum id quod contigerunt, ideo premissum est, Benedixit eum Dominus, ut sana fide intelligamus etiam ista temporalia dona, nec dari posse, nec sperari debere, etiam cum ab infirmioribus appetuntur, nisi ab uno Deo: ut qui in minimis fidelis est, etiam in magnis fidelis sit; et qui in mammona iniquo fidelis inuentus est, etiam uerum accipere mereatur, sicut Dominus in Euangelio loquitur . Talia etiam de Abraham dicta sunt, quod ei munere Dei prouenerint. Unde non parum edificat sanam fidem pie intelligentibus ista narratio, etiamsi de his rebus allegorica significatio nulla posset exsculpi [2 1Kb] .

LXXuII. [Ib. XXuI, 28.] Fiat exsecratio inter nos et inter te; id est, iuratio que maledictis obstringit, que accidant ei qui peierauerit: secundum quam considerandum  est quod et seruus Abrahe commemorauit, narrans eis a quibus accepit uxorem domino suo Isaac.

LXXuIII. [Ib. XXuI, 32.] Quid est quod scriptum est, quod cum uenissent pueri Isaac et dixissent, Fodimus puteum, et non inuenimus aquam; appellauit eumdem puteum Isaac iuramentum? An quamuis factum sit, in aliquam significationem sine dubio ducendum est spiritualem; quoniam nichil habet conuenientie secundum litteram, ut ideo iuramentum appellauerit puteum, quod ibi aqua non sit inuenta? Quanquam alii interpretes pueros Isaac inuentam potius aquam nuntiasse dixerunt: sed etiam sic quare iuramentum appellatum est, ubi nulla fuerat facta iuratio?

LXXIX. [Ib. XXuII, 1-17.] Quoniam tantus patriarcha Isaac, antequam moriatur, querit a filio suo uenationem et escam, qualem amat, pro magno beneficio, et promittit benedictionem, nullo modo uacare arbitramur a significatione prophetica: maxime quoniam festinat uxor eius ut illam benedictionem minor accipiat, quem ipsa diligebat, et cetera in eadem narratione multum mouent ad maiora intelligenda uel requirenda.

LXXX. [Ib. XXuII, 33.] Quod habent latini codices, Expauit autem Isaac pauore magno ualde, greci habent, , ubi tanta commotio intelligitur, ut quedam mentis alienatio sequeretur. Ipsa enim proprie dicitur ecstasis. Et quia solet in magnarum rerum reuelationibus fieri, in hac intelligendum est factam esse spiritualem admonitionem, ut confirmaret benedictionem suam filio minori, cui potius irascendum fuit quod fefellerit patrem. Sic et de Adam cum prophetatur hoc sacramentum magnum, quod dicit Apostolus in Christo et in Ecclesia, Erunt duo in carne una, dicitur quod ecstasis precesserit .

LXXXI. [Ib. XXuII, 42.] Quomodo annuntiata uel renuntiata sunt uerba Esau Rebecce, quibus comminatus est occidere fratrem suum, cum Scriptura dicat hoc eum in sua cogitatione dixisse; nisi quia hinc nobis datur intelligere, quod diuinitus eis reuelabantur omnia? Unde ad magnum mysterium pertinet, quod filium suum minorem pro maiore uoluit benedici.

LXXXII. [Ib. 28, 2.] Quod habent latini codices, Isaac dicente filio suo, uade in Mesopotamiam, in domum Bathuel patris matris tue, et sume inde tibi uxorem; greci codices non habent uade, sed fuge: hoc est, . Unde intelligitur etiam Isaac cognouisse quod filius eius Esau de fratre suo in cogitatione sua dixerit.

LXXXIII. [Ib. XXuIII, 16, 17.] Et surrexit Iacob de somno suo, et dixit, Quia est Dominus in loco hoc, ego autem nesciebam: et timuit, et dixit, Quam terribilis locus hic! hoc [1 1Kb] non est nisi domus Dei; et hec porta est celi. Hec uerba ad prophetiam pertinent, quia ibi futurum erat tabernaculum, quod constituit Dominus  in hominibus in primo populo suo. Portam celi autem sic intelligere debemus, tanquam inde fiat aditus credentibus ad capessendum regnum celorum.

LXXXIu. [Ib XXuIII, 18.] Quod statuit lapidem Iacob, quem sibi ad caput posuerat, et constituit eum titulum, et perfudit illum oleo, non aliquid idololatrie simile fecit; non enim uel tunc uel postea frequentauit lapidem adorando, uel ei sacrificando: sed signum fuit in prophetia euidentissima constitutum, que pertinet ad unctionem, unde Christi nomen a chrismate est.

LXXXu. [Ib. XXuIII, 19.] Et uocauit Iacob nomen loci illius Domus Dei, et Ulammaus erat nomen ciuitati ante. Iuxta ciuitatem dormisse si intelligatur, nulla questio est; si autem in ciuitate, mirum uidetur quomodo potuerit illum titulum constituere. Quod autem uouit uotum si prosperaretur eundo et redeundo, decimasque promisit domui Dei future in loco illo, prophetia est domus Dei, ubi et ipse rediens Deo sacrificauit; non illum lapidem Deum appellans, sed domum Dei, id est, quia in illo loco futura erat domus Dei.

LXXXuI. [Ib. XXIX, 10.] Quod uenit Rachel cum ouibus patris sui, et dicit Scriptura quod cum uidisset Iacob Rachel filiam Laban fratris matris sue, accessit et reuoluit lapidem ab ore putei; magis notandum est, aliquid Scripturam pretermittere quod intelligere debemus, quam ulla questio commouenda. Intelligitur enim quod illi, cum quibus primo loquebatur Iacob, interrogati que esset que ueniebat cum ouibus, ipsi dixerunt filiam esse Laban, quam utique Iacob non nouerat; sed illius interrogationem responsionemque illorum, Scriptura pretermittens, intelligi uoluit.

LXXXuII. [Ib. XXIX, 11, 12.] Quod scriptum est, Osculatus est Iacob Rachel, et exclamans uoce sua fleuit; et indicauit ei quia frater est eius, et quia filius Rebecce est. Consuetudinis quidem fuit, maxime in illa simplicitate antiquorum, ut propinqui propinquas oscularentur, et hoc hodie fit in multis locis: sed queri potest quomodo ab incognito illa osculum acceperit, si postea indicauit Iacob propinquitatem suam. Ergo intelligendum est, aut illum qui iam audierat que illa esset, fidenter in eius osculum irruisse; aut postea Scripturam narrasse per recapitulationem quod primo factum erat, id est, quod indicauerit Iacob quis esset. Sicut de paradiso postea dicitur, quomodo Deus eum instituerit, cum iam dictum esset quod plantauit Deus paradisum, et posuerit illic hominem quem finxerat: et multa alia per recapitulationem dicta intelliguntur.

LXXXuIII. [Ib. XXIX, 20.] Quod scriptum est, Et seruiuit Iacob pro Rachel annis septem; et erant in conspectu eius uelut pauci dies, eo quod diligebat illam, querendum quomodo dictum sit, cum magis etiam breue tempus longum esse soleat amantibus. Dictum est ergo propter laborem seruitutis, quem facilem et leuem amor faciebat.

LXXXIX. [Ib. XXIX, 27-31.] Si parum aduertatur rei huius narratio, putabitur quod posteaquam Liam Iacob duxit uxorem, deinde seruiuit alios septem annos  pro Rachel, et tunc eam duxit. uerum autem non ita est, sed Laban ei dixit, Consumma itaque septimanam [1 1Kb] istius, et dabo tibi et hanc pro opere quod operaberis apud me adhuc septem annos alios. Quod itaque ait, Consumma septimanam istius, ad nuptiarum celebrationem pertinet, que septem diebus celebrari solent. Hoc itaque ait, Imple dies nuptiarum septem pertinentes ad istam quam duxisti, et dabo tibi et hanc pro eo quod operaberis apud me adhuc septem annos alios. Deinde sequitur, Fecit autem Iacob sic, et impleuit septimanam eius, id est, septem dies nuptiarum Lie, et dedit illi Laban Rachel filiam suam ipsi uxorem. Dedit autem Laban Rachel filie sue Ballam [2 1Kb] ancillam suam ei ancillam, et intrauit ad Rachel. Dilexit autem Rachel magis quam Liam, et seruiuit illi septem annos alios. Utique apparet quia posteaquam duxit Rachel, tunc seruiuit pro ea septem annos alios. Nimis enim durum et ualde iniquum fuit, ut deceptum adhuc differret alios annos septem, et tunc eam traderet quam primo debuit. Septem autem diebus solere nuptias celebrari, etiam liber Iudicum ostendit in Samson, quando fecit potum [3 1Kb] septem diebus . Et addidit Scriptura, quod sic solerent facere iuuenes: fecit autem hoc propter nuptias suas.

XC. [Ib. XXX, 3, 9.] Non facile dignoscitur, quas concubinas appellet Scriptura, quas uxores; quandoquidem et Agar dicta est uxor, que postea dicitur concubina, et Cethura , et ancille quas dederunt Rachel et Lia uiro suo . Nisi forte omnis concubina uxor, non autem omnis uxor concubina more loquendi Scripturarum appellatur: id est, ut Sara et Rebecca et Lia et Rachel concubine dici non possint; Agar uero et Cethura et Balla et Zelfa, et uxores et concubine.

XCI. [Ib. XXX, 11.] Quod latini habent, nato filio Lie de Zelfa, quod dixerit, Beata uel Felix facta sum, greci habent, , quod magis bonam fortunam significat. Unde uidetur occasio non bene intelligentibus dari, tanquam illi homines fortunam coluerint, aut hoc uerbum diuinarum Scripturarum auctoritas in usu receperit. Sed aut fortuna intelligenda est pro his rebus que fortuito uidentur accidere, non quia numen aliquod sit, cum hec ipsa tamen que fortuita uidentur, causis occultis diuinitus dentur; unde etiam uerba, que nemo potest auferre a consuetudine loquendi, parata sunt, id est, forte, et fortasse, et forsitan, et fortuito; unde uidetur et in greca lingua resonare, quod dicunt , uelut ab eo quod est : aut certe Lia propterea sic locuta est, quod adhuc gentilitatis consuetudinem retinebat. Non enim hoc Iacob dixit, ut ex hoc data huic uerbo putetur auctoritas.

XCII. [Ib. XXX, 30.] Quod Iacob dicit, Et benedixit te Dominus in pede meo; satis aduertendus est et notandus Scripturarum sensus, ne cum ita quisque locutus  fuerit, quasi augurari uideatur. Multum enim interest quod adiecit, Benedixit te Dominus in pede meo: in ingressu enim meo uoluit intelligi, gratias hinc agens Deo

XCIII. [Ib. XXX, 37, 42.] In facto Iacob cum uirgas excorticauit, detrahens uiride, ut album uarie appareret, et sic in conceptu fetus pecorum uariarentur, cum matres in alueis aquarum biberent, et uisis uirgis illam uarietatem conspicerent; multa dicuntur simililiter fieri in animalium fetibus: sed et mulieri accidisse traditur, et scriptum reperitur in libris antiquissimi et pertissimi medici Hippocratis, quod suspicione adulterii fuerat punienda, cum puerum pulcherrimum peperisset utrique parenti generique dissimilem, nisi memoratus medicus soluisset questionem, illis admonitis querere ne forte aliqua talis pictura esset in cubiculo; qua inuenta mulier a suspicione liberata est. Sed ad hanc rem quam fecit Iacob, uirgarum ex diuersis arboribus trium copulatio quid contulerit utitatis, quod attinet ad uarias pecudes multiplicandas, non apparet omnino; nec aliquid ad hoc commodum interest, utrum ex unius generis ligno uarientur uirge, an plura sint lignorum genera, cum sola queratur lignorum uarietas: ac per hoc cogit inquiri prophetiam, et aliquam figuratam significationem res ista, quam sine dubio ut propheta fecit Iacob; et ideo nec fraudis arguendus est. Non enim tale aliquid, nisi reuelatione spirituali, eum fecisse credendum est. Quod autem ad iustitiam pertinebat, sicut alii interpretes apertius hoc narrant, non ponebat uirgas in secundo conceptu ouium: quod tanto obscurius, quanto breuius a Septuaginta dictum est, Quia cum peperissent, non ponebat; quod intelligitur cum primum peperissent: ut iam non solere ponere intelligatur, cum secundo pariture essent, ne ipse auferret omnes fetus, quod iniquum fuit  .

XCIu. [Ib. XXXI, 30.] Quod Laban dicit, Quare furatus es deos meos? hinc est illud fortasse, quod et augurari se dixerat, et eius filia bonam fortunam nominauerat. Et notandum est, quod a principio libri nunc primum inuenimus deos gentium: superioribus quippe Scripture locis Deum nominabant.

XCu. [Ib. XXXI, 41, 7.] Quid est quod dicit Iacob socero suo, Et decepisti mercedem meam decem agnabus? Hoc enim quando et quomodo factum sit, Scriptura non narrat: sed utique factum est quod iste commemorat; nam dixit hoc et uxoribus suis, quando eas uocauit in campum. Conquerens enim de patre illarum, ait inter cetera, Et mutauit mercedem meam decem agnorum. Intelligitur ergo per singula tempora partus ouium, cum uideret Laban tales fetus esse natos, quales placuerat ut ad Iacob pertinerent, pactum fraude mutasse, et dixisse ut futuro fetu alios pecudum colores haberet in mercede Iacob. Tunc autem ille uirgas uarias non supponebat, et non nascebantur uarii, sed unius coloris, que Iacob ex nouo pacto auferebat. Quod cum uidisset Laban, rursus pactum fraude mutabat, ut ad Iacob uaria pertinerent: tunc  iliarum suppositione uirgarum uaria nascebantur. Ergo quod ait Iacob uxoribus suis, Mutauit mercedem meam decem agnorum, et postea ipsi Laban, Decepisti mercedem meam decem agnabus, non ita dixit quasi prouenerit socero eius ipsa fraus; ut enim non ei proueniret, Deum sibi dixit aduersus illum adfuisse: decem uero agnos uel decem agnas, pro decem temporibus posuit, quibus oues quas pascebat per sexennium pepererunt. Bis quippe pariebant in anno: contigerat autem ut primo anno, quo inter se pacti sunt, et ad eas pascendas placito huius mercedis accessit, semel parerent in fine anni, quia cum accessit, iam semel pepererant; rursumque sexto anno, id est ultimo, cum semel peperissent, exorta necessitate profectionis, prius recederet, quam iterum parerent: ac per hoc cum primus annus atque ultimus duos ouium partus sub illo haberent, hoc est, singulos, medii uero quatuor anni binos, fiunt omnes decem. Nec mirum quod hec decem tempora nomine agnorum appellauit, qui eisdem temporibus nascebantur; uelut si quisquam dicat, Per tot uindemias, aut, Per tot messes, quibus numerus intelligatur annorum: unde ait quidam, Post aliquot aristas ; per aristas uidelicet messes, et per messes annos significans. Pecudum autem illius regionis fecunditas, sicut Italarum, tanta fertur, ut bis in anno pariant  .

XCuI. [Ib. XXXI, 45.] Sumpsit autem Iacob lapidem, et constituit eum titulum. Diligenter animaduertendum est, quomodo istos titulos in rei cuiusque testimonio constituebant; non ut eos pro diis colerent, sed ut eis aliquid significarent.

XCuII. [Ib. XXXI, 47, 48.] Quod aceruum lapidum, quem inter se constituerant Laban et Iacob, cum aliquanta diuersitate appellauerunt, ut eum uocaret Laban Aceruum testimonii, Iacob Aceruum testem; traditur ab eis qui et syram et hebream linguam nouerunt, propter proprietatem sue cuiusque lingue factum. Fieri enim solet, ut alia lingua non dicatur uno uerbo, quod alia dicitur, et uicinitate significationis quidque appelletur. Nam postea dicitur, Propter hoc appellatum est nomen, Aceruus testatur. Hoc enim medie positum est, quod utrique conueniret, et ei qui dixerat, Aceruus testimonii, et ei qui dixerat, Aceruus testis.

XCuIII. [Ib. XXXI, 48, 49.] Quid est quod loquendo Laban ad Iacob dicit, Testatur aceruus hic, et testatur titulus hic. Propter hoc appellatur nomen, Aceruus testatur. Et uisio quam dixit, Respiciat Deus inter me et te? Nisi forte ordo est, Et uisio quam dixit Deus, Respiciat inter me et te, Deus quippe illi dixerat in uisione, ne lederet Iacob.

XCIX. [Ib. XXXI, 50.] Quid est quod dicit in consequentibus Laban, uide, nemo nobiscum est? nisi forte nemo extraneorum, aut propter testificationem Dei, quem ita habere deberent, tanquam nemo cum eis esset, quem testimonio eius adiungerent.

C. [Ib. XXXI, 53, 42.] Et iurauit Iacob per timorem  patris sui Isaac. Per timorem utique quo timebat Deum, quem timorem etiam superius commendauit. cum diceret, Deus patris mei Abrahe, et timor patris mei Isaac.

CI. [Ib. XXXII, 2.] Castra Dei que uidit Iacob in itinere, nulla dubitatio est quod Angelorum fuerit multitudo: ea quippe in Scripturis militia celi nominatur.

CII. [Ib. XXXII, 6-12.] Nuntiato sibi fratre suo Iacob ueniente obuiam ei cum quadringentis uiris, turbatus est quidem et mente confusus, quoniam timuit ualde; et ut uisum est homini perturbato, diuisam multitudinem suam in duo castra disposuit. Ubi queri potest, quomodo habuerit fidem promissis Dei, quandoquidem dixit, Si uenerit ad castra prima frater meus, et exciderit ea, erunt secunda in salutem. Sed etiam hoc fieri potuit, ut euerteret castra eius Esau, et tamen Deus post illam afflictionem adesset, et liberaret eum, et que promisit impleret. Et admonendi fuimus hoc exemplo, ut quamuis credamus in Deum, faciamus tamen que facienda sunt ab hominibus in presidium salutis, ne pretermittentes ea, Deum tentare uideamur. Denique post hec, que uerba dicat idem Iacob, considerandum est: Deus, inquit, patris mei Abraham, et Deus patris mei Isaac, Domine, qui dixisti mihi, Recurre in terram generationis tue, et bene tibi faciam, idoneus es mihi ab omni iustitia et ab omni ueritate, que fecisti puero tuo. In uirga enim mea ista transii Iordanem hunc, nunc autem factus sum in duo castra: erue me de manu fratris mei, de manu Esau; quia ego timeo illum, ne cum uenerit feriat me et matres super filios. Tu autem dixisti, Benefaciam tibi, et ponam semen tuum tanquam arenam maris, que non dinumerabitur pre multitudine. Satis in his uerbis et humana infirmitas, et fides pietatis apparet.

CIII. [Ib. XXXII, 20.] Quod latini codices habent de Iacob, Dixit enim, Placabo uultum eius, in muneribus precedentibus eum; scriptor libri qui narrans ait de Iacob, Dixit enim, Placabo uultum eius, huc usque uerba Iacob dixisse intelligitur, cetera uero sua intulisse quod ait, in muneribus precedentibus eum: tanquam diceret, In muneribus que precedebant Iacob, placabo uultum fratris mei. Ordo est ergo uerborum Iacob, Placabo uultum eius, et post hoc uidebo faciem eius; forsitan enim suscipiet faciem meam. Interposita autem sunt uerba scriptoris, in muneribus precedentibus eum.

CIu. [Ib. XXXII, 26.] Quod ab illo angelo desiderat Iacob benedici, cui luctando preualuit, magna est de Christo prophetia. Nam eo ipso admonet mysticum aliquid sapere, quia omnis homo a maiore uult benedici. Quomodo ergo ab eo benedici iste uoluit, quem luctando superauit? Preualuit enim Iacob Christo, uel potius preualere uisus est, per eos Isrelitas a quibus crucifixus est Christus; et ab eo tamen benedicitur in eis Isrelitis qui crediderunt in Christum, ex quibus erat qui dicebat, Nam et ego Isrelita sum ex semine [1 1Kb] Abraham, de tribu Beniamin .  Unus ergo atque idem Iacob et claudus et benedictus: claudus in latitudine femoris, tanquam in multitudine generis, de quibus dictum est, Et claudicauerunt a semitis suis ; benedictus autem in eis de quibus dictum est, Reliquie per electionem gratie salue facte sunt .

Cu. [Ib. XXXIII, 10.] Quid sibi uult quod Iacob ait fratri suo, Propter hoc uidi faciem tuam, quemadmodum cum uidet aliquis faciem Dei? utrum pauentis et perturbati animi uerba usque in hanc adulationem proruperunt? an secundum aliquem intellectum sine peccato dicta accipi possunt? Fortassis enim quia dicti sunt et Gentium dii, que sunt demonia, non preiudicetur ex his uerbis homini Dei. Non enim dixit, Quemadmodum si uiderem faciem Dei, sed, Cum uidet aliquis; ipse autem aliquis, quem significare possit, incertum est: atque ita fortasse temperata sunt uerba, ut et ipse Esau sibi delatum tantum honorem grate acciperet, et qui hec etiam aliter [1 1Kb] intelligere possunt, eum a quo dicta sunt nullo crimine impietatis arguerent. Quod etsi benigno animo dicta hec uerba fraterna sunt, quoniam et post bonam susceptionem metus ipse transierat; potuit sic dici, quemadmodum et Moyses Pharaonis deus dictus est , secundum quod dicit Apostolus, Etsi sunt qui dicuntur dii, siue in celo, siue in terra, quemadmodum sunt dii multi, et domini multi : maxime quia sine articulo, in greco dictum est; quo articulo euidentissime solet ueri Dei unius fieri significatio. Non enim dixit, , sed dixit, : facile autem hoc intelligunt qua distantia dicatur, qui Grecorum eloquium audire atque intelligere solent.

CuI. [Ib. XXXIII, 14.] Queritur utrum mendaciter promiserit Iacob fratri suo, quod sequens pedes suorum, in itinere propter quos si [2 1Kb] moraretur, uenturus esset ad eum in Seir: hoc enim, sicut Scriptura deinde narrat, non fecit, sed eo perrexit itinere quod dirigebat ad suos. An forte ueraci animo promiserat, sed aliud postea cogitando delegit?

CuII. [Ib. XXXIu, 2, 3.] Quomodo Scriptura dicit quod uidit Sichem filius Emmor Euei [3 1Kb] , princeps terre, Dinam filiam Iacob, et accepit eam, et dormiuit cum ea, et humiliauit eam: et intendit animo Dine filie Iacob, et adamauit uirginem, et locutus est secundum sensum uirginis ipsi [4 1Kb] ? Quomodo uirgo appellatur, si iam cum illa dormierat, eamque humiliauerat? Nisi forte uirgo nomen etatis est secundum hebreum eloquium: an potius per recapitulationem postea commemoratur quod primo factum est? Prius enim potuit intendere anime ipsius et amare uirginem, et loqui secundum sensum uirginis, et deinde cum illa dormire, eamque humiliare.

CuIII. [Ib. XXXIII, 5, et XXXIu, 25.] Cum paulo ante  loquens Iacob cum fratre suo Esau infantes filios suos esse significet, qui grece dicuntur , queri potest quomodo potuerunt facere tantam stragem direptionemque ciuitatis, interfectis quamuis in dolore circumcisionis constitutis pro sorore sua Dina. Sed intelligendum est, diu illic habitasse Iacob, donec et filia eius uirgo fieret, et filii iuuenes. Nam ita scriptum est: Et uenit Iacob in Salem in ciuitatem Sichimorum, que est in terra Chanaan, cum aduenit de Mesopotamia Syrie, et applicuit ad faciem ciuitatis; et emit partem agri, in quo statuit illic tabernaculum suum, ab Emmor patre Sichem [1 1Kb] centum agnis; et statuit ibi aram, et inuocauit Deum Isrel. Exiit autem Dina filia Lie, quam peperit ipsi Iacob, ut condisceret filias regionis eius , et cetera. Apparet ergo his uerbis non transeunter, sicut uiator solet, illic mansisse Iacob, sed agrum emisse, tabernaculum constituisse, aram instruxisse, ac per hoc diutius habitasse: filiam uero eius cum ad eam uenisset etatem, ut amicas habere iam posset, condiscere uoluisse filias ciuium loci; atque ita factam esse pro illa cruentissimam cedem et depredationem, que iam, ut puto, questionem non habet. Multitudo enim non parua erat cum Iacob, qui plurimum ditatus fuit; sed filii eius in hoc facto nominantur, quia eiusdem facti principes atque auctores fuerunt.

CIX. [Ib. XXXIu, 30.] Quod ait Iacob, timens bella finitimorum apud ciuitatem Salem, quam expugnauerunt filii eius, Ego autem exiguus sum numero, et conuenientes super me occident me; propter bella plurium, que consurgere poterant, se dixit numero exiguum, non quod minus multos haberet, quam possent sufficere expugnationi illius ciuitatis, cum suos in itinere in bina castra diuiserit.

CX. [Ib. XXXu, 1.] Dixit autem Deus ad Iacob, Surge, et ascende in locum Bethel, et habita ibi; et fac ibi aram Deo, qui apparuit tibi, cum fugeres a facie Esau fratris tui. Quid est quod non dixit, Et fac ibi aram mihi, qui apparui tibi; sed Deus dicit, Fac ibi aram Deo qui apparuit tibi? utrum Filius ibi apparuit, et Deus Pater hoc dicit? an in aliquo genere locutionis annumerandum?

CXI. [Ib. XXXu, 2.] Quod Iacob ascensurus Bethel, ubi iussus est aram facere, dicit domui sue et omnibus qui cum illo erant, Tollite deos alienos, qui uobiscum sunt, de medio uestrum, etc.; deinde dicitur, Et dederunt Iacob deos alienos, qui erant in manibus eorum, et inaures que erant in auribus eorum: queritur quare et inaures, que si ornamenta erant, ad idololatriam non pertinebant, nisi quia intelligendum est phylacteria fuisse deorum alienorum. Nam Rebeccam a seruo Abrahe inaures accepisse Scriptura testatur; quod non fieret, si eis inaures habere ornamenti gratia non liceret. Ergo ille inaures que cum idolis date sunt, ut dictum est, idolorum phylacteria fuerunt.

CXII. [Ib. XXXu, 5.] Et factus est timor Dei in ciuitatibus que circa illos erant, et non sunt consecuti post filios  Isrel. Incipiamus animaduertere quemadmodum Deus operetur in hominum mentibus. A quo enim timor Dei factus est in illis ciuitatibus, nisi ab illo qui sua promissa in Iacob filiisque tuebatur?

CXIII. [Ib. XXXu, 6.] uenit autem Iacob in Luza, que est in terra Chanaan, que est Bethel. Animaduertendum est tria iam nomina huius ciuitatis commemorata; Ulammaus, quod dictum est eam prius uocatam, cum illuc prius pergens in Mesopotamiam uenisset Iacob ; et Bethel, quod nomen ipse imposuit , et interpretatur Domus Dei; et Luza, quod modo commemoratum est. Nec mirum debet uideri: multis enim locis hoc accidit, et in ciuitatibus, et in fluminibus, et in quibusque terrarum, ut ex aliis atque aliis causis uel adderentur, uel mutarentur uocabula, sicut etiam ipsis hominibus.

CXIu. [Ib. XXXu, 9, 10.] Iterum in Luza apparuit Deus Iacob, et dixit ei: Nomen tuum iam non uocabitur Iacob, sed Isrel erit nomen tuum. Hoc ei dicit ecce iterum Deus in benedictione, que repetitio confirmat magnum promissum in hoc nomine. Nam hoc mirum est, quibus etiam semel dictum est, amplius eos non uocari quod uocabantur, sed quod eis nouum nomen imponebatur, omnino amplius aliquid non uocatos nisi quod eis impositum sit: istum autem per totam uitam suam et deinceps post uitam suam appellatum esse Iacob, cui non semel [1 1Kb] Deus dixerat, Non iam uocaberis Iacob, sed Isrel erit nomen tuum . Nimirum ergo nomen hoc ad illam recte intelligitur pertinere promissionem, ubi sic uidebitur Deus, quomodo non est antea Patribus uisus. Ibi non erit nomen uetus, quia nichil remanebit uel in ipso corpore uetustatis, et Dei uisio summum erit premium.

CXu. [Ib. XXXu, 11.] In promissis Iacob dicitur, Gentes et congregationes gentium erunt ex te: queritur utrum gentes secundum carnem, congregationes autem gentium secundum fidem, an utrumque propter fidem gentium dictum est, si gentes appellari non possunt una gens Isrel secundum carnem.

CXuI. [Ib. XXXu, 13-15.] Ascendit autem Deus ab eo loco, ubi locutus est cum eo; et statuit Iacob titulum in loco in quo locutus est cum eo, titulum lapideum; et libauit super eum libamen, et infudit super eum oleum; et uocauit Iacob nomen loci, in quo locutus est cum eo illic Deus, Bethel. Iterum factum est hoc loco, quod factum fuerat? an iterum commemoratum est? Sed quodlibet horum sit, super lapidem libauit Iacob, non lapidi libauit. Non ergo sicut idololatre solent aras ante lapides constituere, et tanquam diis libare lapidibus.

CXuII. [Ib. XXXu, 26.] 1. Quod duodecim filii computantur Isrel, qui nati sunt ei, et dicitur, Hi sunt filii Isrel, qui nati sunt ei in Mesopotamia, cum Beniamin longe postea natus sit, cum iam transiisset Bethel, et appropinquaret Bethlehem: frustra quidam conantes istam soluere questionem, dixerunt non legendum, nati sunt, sicut latini plerique codices habent; sed, facti sunt; grece enim scriptum est : ita  uolentes intelligi etiam Beniamin, quamuis ibi natus non fuerit, ibi factum tamen; quia iam fuerat in utero seminatus, ut pregnans inde Rachel exiisse credatur. Hoc autem modo etiamsi, nati sunt, legeretur, possent dicere, iam in utero natus erat, quia conceptus erat; sicut de sancta Maria dictum est ad Ioseph, Quod enim in ea natum est, de Spiritu sancto est .

2. Sed aliud est quod impedit hanc solutionem questionis huius; quia si iam ibi Beniamin conceptus erat, qui filii Iacob grandes inde exierunt, uix annorum duodecim esse potuerunt. uiginti namque annos illic expleuit, quorum primis septem sine coniugio fuit, donec seruiendo id adipisceretur [1 1Kb] . Ut ergo primo anno, quo duxit uxorem, ei filius nasceretur, duodecim annorum esse potuit primitiuus, cum inde profectus est. Proinde si iam conceptus fuerat Beniamin, intra decem menses illa omnis uia peracta est, et quidquid in itinere scriptum est de Iacob. Unde sequitur ut filii eius tam paruuli pro sorore sua Dina tantam stragem fecerint, tot homines trucidauerint, ita expugnauerint ciuitatem: in quibus Simeon et Leui, qui primi gladiis accincti intrauerunt ad illos homines eosque peremerunt, undecim unus, alter autem decem annorum fuisse reperiatur etiamsi per singulos annos sine intermissione illa pepererat: quod utique incredibile est, ab illius etatis pueris illa omnia fieri potuisse; quando et ipsa Dina uix adhuc sex annorum fuit.

3. Proinde aliter soluenda questio est, ut ideo intelligatur dictum, commemoratis duodecim filiis, Hi sunt filii Iacob, qui facti sunt ei in Mesopotamia Syrie, quia inter omnes qui tam multi erant, unus tantum erat non ibi natus, qui tamen inde habuit nascendi causam, quod ibi mater eius patri copulata est. Sed solutio ista questionis aliquo exemplo similis locutionis firmanda est [2 1Kb] .

4. Nulla tamen est facilior solutio questionis huius, quam ut per synecdochen dictum accipiatur. Ubi enim pars maior est, aut potior, solet eius nomine etiam illud comprehendi quod ad ipsum nomen non pertinet. Sicut ad duodecim Apostolos iam non pertinebat Iudas, qui etiam mortuus fuit cum Dominus resurrexit a mortuis, et tamen ipsius duodenarii numeri nomen Apostolus in Epistola sua tenuit, ubi ait, eum apparuisse illis duodecim . Cum articulo enim hoc greci codices habent  , ut non possint intelligi quicumque duodecim; sed illi in eo numero insignes. Eo modo locutionis puto et illud a Domino dictum, Nonne ego uos duodecim elegi, et unus ex uobis  diabolus est ? ut non ad electionem etiam ipse pertinere uideatur. Non enim facile inuenitur electorum nomen in malo, nisi quando mali eliguntur a malis. Quod si putauerimus et illum electum, ut per eius traditionem Domini passio compleretur, id est malitiam eius ad aliquid electam, bene utente Deo etiam malis; aliud attendamus ubi ait, Non de omnibus uobis dico; ego scio quos elegi : ubi declarat ad electionem non pertinere nisi bonos. Ac per hoc illud quod dictum est, Ego uos duodecim elegi, per synecdochen dictum est, ut nomine maioris meliorisque partis, etiam illud complecteretur, quod ad ipsum nomen non pertinet.

5. Hic modus est in hoc eodem libro, ubi Emmor pro filio suo Sichem, ut acciperet Dinam filiam Iacob, exiit loqui cum eodem Iacob, et uenerunt etiam filii eius qui absentes erant, et ad omnes dicit Emmor: Sichem filius meus elegit animo filiam uestram; date ergo illi eam uxorem . Quia enim potior erat patris persona, per synecdochen filiam uestram dicens, etiam fratres tenuit hoc nomine, quorum non erat filia. Hinc est et illud, Curre ad oues, et accipe inde mihi duos hedos : simul enim pascebantur oues et hedi; et quia potiores sunt oues, earum nomine etiam caprimum pecus complexus est. Sic quia potior erat numerus undecim filiorum Iacob, qui nati fuerant in Mesopotamia, ipsorum commemoratione Scriptura complexa est etiam Beniamin, qui non erat ibi natus, et dictum est, Hi sunt filii Iacob, qui facti sunt et in Mesopotamia Syrie.

CXuIII. [Ib. XXXuI, 1.] Quod post narrationem mortis Isaac narratur quas uxores Esau acceperit, et quos creauerit, recapitulatio intelligenda est. Neque enim post mortem Isaac fieri cepit, cum iam essent Esau et Iacob centum uiginti annorum. Nam eos sexagenarius suscepit, et uixit omnes annos uite sue centum octoginta.

CXIX. [Ib. XXXuI, 6, 7.] Questio est, quomodo Scriptura dicat, post mortem Isaac patris sui Esau abscessisse de terra Chanaan, et habitasse in monte Seir; cum ueniente de Mesopotamia Iacob fratre eius, legatur quod iam illic habitabat. Proinde quid fieri potuerit ut Scriptura falli uel fallere non credatur, in promptu est cogitare; quod scilicet Esau posteaquam in Mesopotamiam frater eius abscessit, noluit habitare cum parentibus suis, siue ex illa commotione qua dolebat se benedictione fraudatum, siue aliqua causa uel uxorum suarum, quas odiosas uidebat esse parentibus, uel qualibet alia: et cepit habitare in monte Seir. Deinde post reditum Iacob fratris sui, facta inter eos concordia, reuersus est et ipse ad parentes, et cum mortuum patrem simul sepelissent, quia eos in plurimum ditatos terra illa, sicut scriptum est, minime capiebat, abscessit rursus in Seir, et ibi propagauit gentem Idumeorum.

CXX. [Ib. XXXuI, 21.] Quod scriptum est, Hi principes Chorrei filii Seir in terra Edom; secundum tempus quo uiuebat, scriptor commemorat. Cum autem Seir habitaret qui istos genuit, nondum ueniente in  illam terram Esau, nondum utique appellabatur terra Edom. Non enim nomen nisi ab ipso Esau inditum est terre, quoniam idem ipse et Esau et Edom uocabatur, de quo propagati sunt Idumei, hoc est gens Edom.

CXXI. [Ib. XXXuI, 31, 32.] Quod scriptum est, Et hi reges qui regnauerunt in Edom, antequam regnaret rex in Isrel, non sic accipiendum est, tanquam omnes reges nominati sint usque ad ea tempora, quibus ceperunt reges Isrel, quorum primus fuit Saül. Multi enim fuerunt in Edom usque ad tempora Saül, temporibus etiam Iudicum, quorum tempora fuerunt ante reges: sed ex his multis eos solos potuit commemorare Moyses, qui fuerunt antequam ipse moreretur. Nec mirum est quod numerantibus ab Abraham per Esau patrem gentis Edom, atque per Raguel filium Esau, et Zara filium Raguel, et Iobab filium Zara, cui Iobab successit in regno Balac, qui primus in terra Edom rex fuisse commemoratur, usque ad ultimum regem quem potuit nominare Moyses, plures generationes inueniuntur quam numerantur ab Abraham per Iacob usque ad Moysen. Nam illic inueniuntur fere duodecim, hic autem usque ad Moysen ferme septem. Fieri enim potuit ut ideo ibi plures nominarentur, quia citius moriendo plures alter alteri successerunt. Sic etiam contigit ut alium ordinem sequens Mattheus, ab Abraham usque ad Ioseph quadraginta duas generationes numeraret : Lucas autem in ordine alio numerans generationes non per Salomonem, sicut ille, sed per Nathan, ab Abraham usque ad Ioseph quinquaginta quinque commemoret . In illo quippe ordine ubi plures numerantur, citius mortui sunt, quam hic ubi pauciores. Ne forte autem moueat aliquem, quod inter reges Edom commemoratur Balac filius Beor, et de similitudine nominis existimet illum esse Balac, qui restitit Moysi ducenti populum Isrel: sciat illum Balac Moabitam fuisse, non Idumeum, eumque fuisse filium Sephor, non filium Beor; sed fuisse etiam ibi tunc filium Beor Balaam, non Balac, quem Balaam conduxerat idem Balac ad maledicendum populum Isrel .

CXXII. [Ib. XXXu, 29, et XXXuII, 2.] Quomodo potuerit mors Isaac, decem et septem annorum inuenire Ioseph eius nepotem, sicut uidetur tanquam ex ordine Scriptura narrare, quocumque se quisque conuertat, inuenire difficile est. Nolo enim dicere, non posse inueniri, ne forte me fugiat quod alium non fugit. Si enim post mortem aui sui Isaac, decem et septem annorum fuit Ioseph quando eum fratres in Aegyptum uendiderunt, procul dubio et pater eius Iacob septimo decimo anno filii sui Ioseph centum uiginti annorum fuit. Genuit enim eos Isaac, cum esset annorum sexaginta, sicut scriptum est : uixit ergo Isaac postea centum uiginti, quia centesimo octogesimo mortuus est; idcirco dimisit filios centum uiginti annos habentes, et Ioseph decem et septem. Ioseph autem quoniam triginta annorum fuit, quando apparuit in conspectu Pharaonis, secuti sunt autem  septem anni ubertatis et duo famis, donec ad eum pater cum fratribus uenit; triginta nouem profecto annos agebat Ioseph quando Iacob intrauit in Aegyptum. Tunc autem idem Iacob, quod ore suo Pharaoni dicit, centesimum et trigesimum annum agebat etatis ; centum autem et uiginti Iacob, quando erat decem et septem Ioseph: quod uerum esse nullo modo potest. Si enim septimo decimo anno uite Ioseph, Iacob centum uiginti ageret, procul dubio trigesimo et nono anno Ioseph, non centum triginta, sed centum quadraginta et duos annos agere inueniretur Iacob. Si autem die mortis Isaac, nondum erat annorum decem et septem Ioseph, sed aliquantulo tempore post mortem aui sui ad septimum decimum peruenit annum, quo anno Scriptura testante in Aegyptum est a fratribus uenditus, plurium etiam quam centum quadraginta duum annorum esse debuit pater eius, quando est filium in Aegyptum consecutus. Scriptura quippe posteaquam narrauit annum uite ultimum Isaac centesimum et octogesimum, et eius mortem ac sepulturam , deinde commemorauit quemadmodum digressus esset Esau a fratre suo de terra Chanaan in montem Seir, et contexuit commemorationem regum et principum gentis ipsius, in qua se constituit, uel quam propagauit Esau; post hec, narrationem de Ioseph sic intulit : Habitabat autem Iacob in terra Chanaan. He autem procreature Iacob. Ioseph autem decem et septem annorum erat pascens cum fratribus oues. Deinde narratur causa somniorum quemadmodum odiosus fratribus sit factus, et uenditus . Aut ergo eodem anno septimo decimo, aut etiam aliquanto maior uenit in Aegyptum: ac per hoc utrolibet modo permanet questio. Si enim decem et septem annorum fuit post mortem aui sui, quando pater eius centum uiginti fuit; profecto anno eius trigesimo et nono, quando Iacob uenit in Aegyptum, centum quadraginta duos annos idem Iacob agere debuit: fuit autem tunc Iacob centum triginta; ac per hoc si decem et septem annorum Ioseph in Aegyptum est uenditus, ante duodecim annos quam moreretur auus eius, uenditus inuenitur. Decem enim et septem annorum esse non potuit, nisi ante duodecim annos mortis Isaac, centesimo et octauo anno uite patris sui Iacob. His enim cum adiecerimus uiginti duos annos quibus Ioseph usque ad aduentum patris sui fuit in Aegypto, fient etatis anni Ioseph triginta nouem, et Iacob centum triginta, et nulla erit questio. Sed quoniam Scriptura post mortem Isaac ista narrauit, putatur Ioseph post eiusdem aui sui mortem decem et septem annorum fuisse. Quapropter intelligamus de uita Isaac, tanquam multum decrepiti senis, tacuisse Scripturam, cum iam de Iacob et eius filiis loqueretur: uiuo tamen Isaac, decem et septem annorum esse cepit Ioseph.

CXXIII. [Ib. XXXuII, 10.] Quod dicit Iacob ad Ioseph, Quod est somnium hoc quod somniasti? Numquid uenientes ueniemus ego et mater tua et fratres tui adorare te super terram? nisi in aliquo mysterio dictum accipiatur,  quomodo intelligitur de matre Ioseph, que iam erat mortua? Unde non in Aegypto, cum sublimaretur, putandum est hoc esse completum; quia nec pater eum adorauit, quando ad eum uenit in Aegyptum, nec mater olim defuncta potuit. In Christi ergo persona facile intelligi potest etiam de mortuis, secundum illud quod dicit Apostolus, quia donauit ei nomen quod est super omne nomen, ut in nomine Iesu omne genu flectatur, celestium, terrestrium, et infernorum .

CXXIu. [Ib. XXXuII, 28.] Queritur quare Ismelitas Scriptura, quibus a fratribus uenditus est Ioseph, etiam Madianitas uocet, cum Ismel sit de Agar filius Abrahe, Madianite uero de Cethura? An quia Scriptura dixerat de Abraham, quod munera dederit filiis concubinarum suarum, Agar scilicet et Cethure, et dimiserit [1 1Kb] eos ab Isaac filio suo in terram Orientis , unam gentem fecisse intelligendi sunt?

CXXu. [In XXXuII, 35.] De Iacob scriptum est, cum lugeret Ioseph, Congregati sunt autem omnes filii eius et filie, et uenerunt consolari eum. Que filie preter Dinam? An filios et filias dicit connumeratis nepotibus et neptibus? iam enim maiores filii eius filios habere potuerunt.

CXXuI. [Ib. XXXuII, 35.] Et noluit consolari, dicens, Quoniam descendam ad filium meum lugens in infernum. Solet esse magna questio, quomodo intelligatur infernus; utrum illuc mali tantum, an etiam boni mortui descendere soleant. Si ergo tantum mali, quomodo iste ad filium suum se dicit lugentem uelle descendere? Non enim in penis inferni eum esse credit. An perturbati et dolentis uerba sunt, mala sua etiam hinc exaggerantis?

CXXuII. [Ib. XXXuII, 36.] Et uendiderunt Ioseph in Aegyptum Petephre spadoni, preposito coquorum. Nolunt quidam prepositum coquorum interpretari, qui grece dicitur; sed prepositum militie, cui esset potestas occidendi. Nam sic appellatus est etiam ille quem Nabuchodonosor misit, penes quem potius inuenitur primatus fuisse militie.

CXXuIII. [Ib. XXXuIII, 1-3.] Factum est autem in tempore illo descendit Iudas a fratribus suis ad hominem quemdam Odollamitam, cui nomen Iras: et uidit illic Iudas filiam hominis Chananei nomine Sauam [2 1Kb] , et accepit eam, et introiuit ad eam, et concepit, et peperit filium, et cetera. Queritur quando ista fieri potuerunt. Si enim posteaquam Ioseph deuenit in Aegyptum, quomodo intra uiginti ferme et duos annos  fieri potuerit ut Iude filii eius etatis omnes possent ducere uxores? Nam Thamar nurum suam, mortuo primogenito suo, alteri filio dedit: quo etiam mortuo, exspectauit ut cresceret tertius; et cum creuisset, nec illi eam dedit, timens ne et ipse moreretur: unde factum est ut eidem socero suo se illa  supponeret. Quomodo ergo hec omnia intra tam paucos annos fieri potuerint, merito mouet, nisi, ut forte solet, Scriptura per recapitulationem aliquot annos ante uenditum Ioseph hoc fieri cepisse intelligi uelit; quoniam sic positum est, ut diceretur, Factum est autem in illo tempore: ubi tamen queritur, si decem et septem annorum erat Ioseph quando uenditus est, quot annorum esse Iudas potuerit quartus filius Iacob, quandoquidem ipse primogenitus Ruben ut plurimum fratrem suum Ioseph quinque aut sex annos potuerit etate precedere. Euidenter autem Scriptura dicit triginta annorum fuisse Ioseph, quando innotuit Pharaoni . Cum ergo ipse anno septimo decimo etatis sue uenditus fuisse credatur, tredecim annos peregerat in Aegypto ignotus Pharaoni; ad hos autem tredecim annos accesserunt septem anni ubertatis, et facti sunt anni uiginti; his adduntur duo, quia secundo anno famis intrauit Iacob in Aegyptum cum filiis suis, et inueniuntur uiginti duo anni, quibus abfuit Ioseph a patre et a fratribus suis: quo medio tempore, quomodo fieri potuerint de uxore et filiis et nuru Iude omnia que narrantur, indagare difficile est: nisi forte ut credamus , mox ut adolescere Iudas cepit, eum incidisse in amorem eius quam duxit uxorem, nondum uendito Ioseph in Aegyptum.

CXXIX. [Ib. XXXuIII, 14.] Et depositis uestimentis uiduitatis sue a se. Hinc insinuatur et temporibus Patriarcharum certa et sua fuisse uestimenta uiduarum, non utique talia qualia coniugatarum.

CXXX. [Ib. XXXIX, 1.] Quod iterum dicitur, Ioseph autem depositus est in Aegyptum, et possedit eum Petephres spado Pharaonis, ad ordinem redit Scriptura unde recesserat, ut illa narraret que supra digesta sunt.

CXXXI. [Ib. XL, 16.] Quod aliqui codices latini habent, tria canistra alice, cum greci habeant , quod interpretantur qui usum eiusdem lingue habent, panes esse cibarios. Sed illud mouet, quomodo panem cibarium potuerit Pharao habere in escis. Dicit enim in superiore canistro fuisse omnia ex quibus edebat Pharao, opus pistorum [1 1Kb] . Sed intelligendum est etiam ipsum canistrum habuisse panes cibarios, quia dictum est, tria canistra , et desuper fuisse illa ex omni genere operis pistoris in eodem canistro superiore.

CXXXII. [Ib. XLI, 1.] Quod putabat se stare Pharao super flumen, quemadmodum seruus Abrahe dixit, Ecce ego sto super fontem aque  : hec locutio si intelligatur in Psalmo ubi scriptum est, Qui fundauit terram super aquam ; non coguntur homines putare sicut nauem natare terram super aquam. Secundum hanc enim locutionem recte intelligitur quod altior sit terra quam aqua; altius quippe ab aquis sustollitur, ubi habitent terrena animalia.

CXXXIII. [Ib. XLI, 30.] Quod scriptum est, Obliuiscentur  ubertatis future in tota terra Aegypti, non future illis qui famem patientur, tanquam postea ueniat illis ubertas; sed futura erat tunc quando loquebatur, tanquam diceret, Ubertatis huius, quam futuram significarunt boues bone et spice bone, obliuiscentur homines in ea fame, quam significauerunt boues et spice male.

CXXXIu. [Ib. XLI, 38.] Numquid inueniemus hominem talem, qui habeat Spiritum Dei in se? Ecce iam, nisi fallor, tertio insinuatur nobis in hoc libro Spiritus sanctus, id est, Spiritus Dei. Primo ubi dictum est, Et Spiritus Dei ferebatur super aquam : secundo ubi dicit Deus, Non permanebit Spiritus meus in hominibus istis, propter quod carnes sunt [1 1Kb] : et tertio nunc, quod Pharao dicit de Ioseph, esse in illo Spiritum Dei; nondum tamen legimus Spiritum sanctum.

CXXXu. [Ib. XLI, 45.] Et imposuit Pharao nomen Ioseph Psonthomphanech: hoc nomen interpretari dicitur, Occulta reuelauit; ex illo utique quod somnia regi aperuit: Aegyptia uero lingua Saluatorem mundi perhibent appellatum isto nomine.

CXXXuI. [Ib. XLI, 45.] Et dedit ei Aseneth, filiam Petephre sacerdotis Solis ciuitatis, ipsi uxorem. Queri solet cuius Petephre, utrum illius cuius seruus fuit, an alterius: sed credibilius estimatur alterius. Nam de illo cur non credatur, multa sunt que moueant. Primum, quia Scriptura non commemorauit, cum uideatur hoc non potuisse preterire, quod ad illius iuuenis non paruam gloriam pertinebat, ut eius filiam duceret, cuius famulus fuit. Deinde quomodo spado filiam habere potuerit? Sed respondetur, Quomodo uxorem: postea quippe creditur abscissus, uel casu uulneris, uel propria uoluntate. Et quod honor eius, non ipse commemoratur qui solet, id est, quod fuerit, quem principem coquorum latini interpretes posuerunt, principem autem militie quidam intelligi uolunt. Sed etiam hic respondetur, duos illum honores habuisse; et sacerdotium Solis, et militie principatum: congruenter autem alibi ille honor eius commemoratus est, qui talibus actibus congruebat; hic uero, posteaquam in Ioseph apparuit non parua diuinitas, ipse honor debuit nominari soceri eius, qui pertineret ad diuinitatem non paruam, secundum opinionem Aegyptiorum in sacerdotio [2 1Kb] Solis. uerum in his omnibus, quia et prepositus fuit custodiarum carceris, nimis incredibile est huic prepositum officio sacerdotem [3 1Kb] . Deinde non simpliciter dictum est, quod sacerdos Solis esset; sed ciuitatis Solis, que uocatur Heliopolis: abesse autem dicitur amplius quam uiginti millibus a ciuitate Memphi, ubi Pharaones, id est, reges maxime commanebant. Quomodo ergo deserto officio sacerdotii sui potuit strenue regi seruire in militie principatu? Accedit etiam quod Aegyptii sacerdotes perhibentur non seruisse semper, nisi templo  deorum suorum, nec aliud aliquid officii gessisse: sed si forte tunc aliter fuit, credat quisque quod placet; non est tamen questio cuius exitus clausus sit, siue unus fuerit Petephres, siue duo: quodlibet enim horum quisque existimet, non est fidei periculosum, nec contrarium ueritati Scripturarum Dei.

CXXXuII. [Ib. XLI, 49.] Et congregauit Ioseph triticum, sicut arenam maris multum ualde, quoadusque non potuit numerari; non enim erat numerus: pro eo dictum est, non enim erat numerus, quod nomen numeri omnis usitati excederet illa copia, et quomodo appellaretur non inueniebatur. Nam unde fieri potest ut quantumlibet magne, finite tamen multitudinis, numerus non sit? Quamuis hoc potuerit etiam secundum hyperbolen dici.

CXXXuIII. [Ib. XLII, 9.] Et commemoratus est Ioseph somniorum suorum, que uidit ipse: adorauerant enim eum fratres sui. Sed aliquid in illis somniis excelsius inquirendum est. Non enim potest eo modo de patre eius ac matre compleri, que iam mortua fuerat, quod de sole et luna cum uidisset, a patre increpante audierat , qui uiuebat [1 1Kb] .

CXXXIX. [Ib. XLII, 15, 16.] Quid est quod Ioseph uir tam sapiens, atque ita non solum hominum inter quos uiuebat testimonio, sed ipsa etiam Scriptura teste laudatus, ita iurat per salutem Pharaonis, non exituros de Aegypto fratres suos, nisi frater eorum iunior ueniret? An etiam bono et fideli uiro uilis fuerat salus Pharaonis, cui fidem sicut primitus domino suo seruabat in omnibus? quanto enim magis ipsi, qui eum in tanto honore locauerat, si illi seruauit, qui eum seruum emptitium possidebat? Quod si non curabat Pharaonis salutem, numquid et periurium pro cuiuslibet hominis salute uitare non debuit? An non est periurium? Tenuit enim unum eorum donec ueniret Beniamin, et uerum factum est quod dixerat: Non exibitis hinc, nisi uenerit frater uester. Ad omnes enim non potuit pertinere quod dictum est; nam quomodo et ille uenturus esset, nisi ad eum adducendum aliqui rediissent? Sed quod sequitur magis urget questionem, ubi iterum iurauit dicens, Mittite ex uobis unum, et adducite fratrem uestrum; uos autem ducemini [2 1Kb] , quoadusque manifesta sint uerba uestra, si uera dicitis an non: sin autem, per salutem Pharaonis, exploratores estis; id est, si non uera dicitis, exploratores estis. Huic sententie interposuit iurationem, quia si uera non dixissent, exploratores essent, id est, exploratorum pena digni essent; quos tamen uera dicere sciebat. Neque enim periurus est quisque, si ei quem castissimum nouit, dicat, Si hoc adulterium de quo argueris commisisti, damnat te Deus, et his uerbis adhibeat iurationem; uerum omnino iurat: ibi est enim conditio qua dixit, Si fecisti, quem tamen non fecisse certum habet. Sed ait aliquis, uerum est quia si fecit adulterium, damnat illum Deus: hoc autem quomodo  uerum est, Si non uerum dicitis, exploratores estis, cum etiamsi mentiantur, non sint exploratores? Sed hoc est quod dixi, ita dictum esse, exploratores estis, tanquam si dictum esset, exploratorum pena digni estis, hoc est exploratores deputabimini merito mendacii uestri. Estis autem potuisse dici, pro habebimini et deputabimini, innumere similes locutiones docent. Unde est illa Elie, Quicumque exaudierit in igne, ipse erit Deus . Non enim tunc erit, sed tunc habebitur.

CXL. [Ib. XLII, 23.] Quid est quod cum inter se penitentes filii Isrel loquerentur de fratre suo Ioseph, quod cum illo male egerint, et hoc eis diuino iudicio redderetur, quod se periclitari uidebant, adiungit Scriptura et dicit, Ipsi ignorabant quia audiebat Ioseph: interpres enim inter illos erat. Hoc scilicet intelligendum est, ideo eos putasse quia ille non audiret, quod uidebant interpretem qui inter illos erat, nichil ei dicere eorum que loquebantur; nec ob aliud adhibitum putabant interpretem, nisi quod eorum linguam ille nesciret; nec cura erat interpretis ea dicere illi, a quo positus fuerat, que non ad illum, sed inter se loquebantur.

CXLI. [Ib. XLII, 24.] Et iterum accessit ad eos, et dixit illis: nec adiungit quid illis dixerit. Unde intelligitur hec eadem dixisse que dixerat.

CXLII. [Ib. XLII, 38.] Et deducetis senectam meam cum tristitia ad infernum. Utrum ideo ad infernum, quia cum tristitia? an etiamsi abesset tristitia, tanquam ad infernum moriendo descensurus hec loquitur? De inferno enim magna questio est, et quid inde Scriptura sentiat, locis omnibus, ubi forte hoc commemoratum fuerit, obseruandum est.

CXLIII. [Ib. XLIII, 28.] Quod a preposito domus audiunt, Deus uester et Deus patrum uestrorum dedit uobis thesauros in saccis uestris; argentum autem uestrum probatum habeo, mendacium uidetur, sed aliquid significare credendum est. Argentum enim quod et datur, et non minuitur, quia et probatum [1 1Kb] appellatum est, nimirum illud intelligitur de quo alibi legimus, Eloquia Domini eloquia casta, argentum igne examinatum, probatum terre, purgatum septuplum , id est perfecte.

CXLIu. [Ib. XLIII, 34.] Biberunt autem, et inebriati sunt cum eo. Solent hinc ebriosi adhibere testimonii patrocinium; non propter illos filios Isrel, sed propter Ioseph, qui ualde sapiens commendatur: sed hoc uerbum et pro satietate solere poni in Scripturis, qui diligenter aduerterit, multis in locis inueniet. Unde est illud, uisitasti terram et inebriasti eam, multiplicasti ditare eam : eo quod in laude benedictionis hoc positum est, et donum Dei commemoratur, apparet hac ebrietate saturitatem significari. Nam ita inebriari ut inebriantur ebriosi, nec ipsi terre utile est, quoniam maiore quam satietati sufficit, humore corrumpitur; sicut uita ebriosorum, qui non satietate se replent, sed mergunt diluuio.

CXLu. [Ib. XLIu, 15.] Quod ait fratribus suis Ioseph, [1 1Kb]  Nesciebatis quia augurio auguratur homo qualis ego; de hoc augurio etiam mandauit eis dicendum per hominem suum; quid sibi uelit, queri solet; an quia non serio, sed ioco dictum est, ut exitus docuit, non est habendum mendacium? Mendacia enim a mendacibus serio aguntur, non ioco: cum autem que non sunt, tanquam ioco dicuntur, non deputantur mendacia. Sed magis mouet quid sibi uelit ista actio Ioseph, qua fratres suos, donec eis aperiret quis esset, toties ludificauit, et tanta exspectatione suspendit: quod licet tanto sit suauius cum legitur, quanto illis fit inopinatius cum quibus agitur, tamen sapientie illius grauitate, nisi magnum aliquid isto quasi ludo significaretur, nec ab illo fieret, nec ea Scriptura contineretur, in qua est tanta, sanctitatis auctoritas et prophetandorum tanta intentio futurorum; quam modo exsequi exponendo non suscepimus, sed admonere tantum uoluimus, quid hic oporteat inquiri. Nam nec illud uacare arbitror, quod non ait, auguror ego, sed auguratur homo qualis ego. Quod si locutionis genus est, in Scripture corpore simile aliquid reperiendum est.

CXLuI. [Ib. XLIu.] Non negligenter considerandum puto, tantam miseriam in hac perturbatione fratrum suorum quomodo Ioseph quamdiu uoluit tenuit, et quanta uoluit mora produxit: non eos utique faciens calamitosos, quando tante etiam ipsorum future letitie exitum cogitabat; et totum hoc quod agebat, ut eorum gaudium differretur, ad hoc agebat, ut eadem dilatione cumularetur: tanquam non essent condigne passiones eorum in toto illo tempore quo turbabantur, ad futuram gloriam exsultationis, que in eis fuerat reuelanda, fratre cognito, quem a se perditum esse arbitrabantur.

CXLuII. [Ib. XLIu, 19.] Multa in narratione Iude aliter dicta sunt, quam cum illis egerat Ioseph, quamuis apud cum loqueretur, ut omnino de illa insimulatione quod exploratores essent, nichil diceretur. Quod utrum consulto tacitum sit, an et id fecerit perturbationis obliuio, non apparet. Nam et illud quod dixerunt, se ab ipso Ioseph interrogatos de patre et fratre suo, se autem illa interroganti indicasse, mirum si uel ad sententiam potest ista peruenire narratio, ut eam constet esse ueracem. Quanquam etsi aliqua falsa in ea sunt, falli potius per obliuionem potuit, quam audere mentiri; apud eum presertim, cui non sicut nescienti, sed etiam illa que nouerat eum scire, ad flectendam eius misericordiam narrationi sue inserebat.

CXLuIII. [Ib. XLu, 7.] Quid est quod dicit Ioseph, Misit enim me Deus ante uos, remanere uestrum reliquias super terram, et enutrire uestrum reliquiarium magnum [2 1Kb] ? Hoc enim non usquequaque consonat, ut reliquias uel reliquiarium accipiamus Iacob et filios eius,  cum omnes sint incolumes. An forte illud significat alto secretoque mysterio, quod ait Apostolus, Reliquie per electionem gratie salue facte sunt ; quia propheta predixerat, Etsi fuerit numerus filiorum Isrel sicut arena maris, reliquie salue fient . Ad hoc enim occisus est Christus a Iudeis, et traditus Gentibus tanquam Ioseph Aegyptiis a fratribus, ut et reliquie Isrel salue fierent. Unde dicit Apostolus, Nam et ego Isrelita sum: et, Ut plenitudo gentium intraret, et sic omnis Isrel saluus fieret ; id est, ex reliquiis Isrel secundum carnem, et plenitudine gentium que in fide Christi secundum spiritum sunt Isrel. Aut si et genti illi Isrelitice restat fidei plenitudo, ex qua erant reliquie, in quibus reliquiis tunc et Apostoli salui facti sunt, hoc significatur ea plenitudine liberationis Isrel, qua per Moysen ex Aegypto liberati sunt.

CXLIX. [Ib. XLuI, 6, 7.] Intrarunt in Aegyptum Iacob et omne semen eius, filii et filii filiorum eius, filie et filie filiarum eius cum eo. Querendum quomodo dicat filias et filias filiarum eius cum eo, cum filiam unam legatur habuisse. Superius autem filias eius dixeramus accipi posse neptes eius, sicut filii Isrel omnes dicuntur etiam uniuersus populus ab illo propagatus. Sed nunc cum dicit, filias filiarum, propter unam Dinam, pluralis numerus pro singulari positus est, sicut etiam pro plurali singularis solet: nisi nurus eius quisque asserat filias eius potuisse appellari.

CL. [In XLuI, 15.] Quod dicit Scriptura tot animas peperisse Liam, uel tot aut tot animas exiisse de femoribus Iacob; uidendum est quid hinc respondeatur eis qui hoc testimonio confirmare nituntur, a parentibus simul animas cum corporibus propagari. Animas enim dictas pro hominibus, a parte totum significante locutione, nullus ambigit. Sed quomodo ipsam partem, ex qua totum commemoratum est, hoc est animam, cuius nomine totus homo significatus est, alienemus ab eo quod dictum est, exierunt de femoribus eius, ut carnes tantum ex illo natas, quamuis sole anime nominentur, accipiamus; querendi sunt locutionum modi secundum Scripturas.

CLI. [Ib. XLuI, 15.] Hi filii Lie, quos peperit ipsi Iacob in Mesopotamia Syrie, et Dinam filiam eius, omnes anime filii et filie eius triginta tres. Numquid iste omnes triginta tres anime ex Lia in Mesopotamia Syrie nate sunt? Sex [1 1Kb] utique filii et una filia, ex quibus nepotes commemorati sunt. Si ergo de uno Beniamin questio nata fuerat, quando numeratis duodecim filiis Iacob et nominatim commemoratis dictum est, Hi filii Iacob qui facti sunt ei in Mesopotamia Syrie : quanto maior nunc questio est, quomodo triginta tres anime ex Lia in Mesopotamia Syrie nate sunt; nisi quia illa locutio confirmatur, tanquam ibi omnes orti sunt, quorum parentes ibi orti sunt? Deinde et illud iam non dubium est, in  una filia filias nominari, plurali numero pro singulari posito.

CLII. [Ib. XLuI, 26, 27.] Quod legitur sexaginta sex animas intrasse cum Iacob in Aegyptum, exceptis uidelicet filiis Ioseph, et deinde illis annumeratis infertur, Septuaginta quinque anime erant, cum quibus Iacob intrauit in Aegyptum; sic accipiendum est, qui erant in domo Iacob, quando intrauit in Aegyptum. Nam utique quos ibi inuenit, non cum eis intrauit. Sed quoniam diligentius discussa ueritate reperiuntur duo nati iam fuisse cum intrauit, Ephrem et Manasses, quod non solum hoc loco hebrei codices habere dicuntur, uerum etiam ipsa secundum Septuaginta interpretatio in Exodo declarat; nec Septuaginta interpretes mihi in hoc uidentur errasse, qui propter aliquam mysticam significationem quadam uelut prophetica libertate hunc numerum complere uoluerunt, si adhuc uiuente Iacob illi ex duobus filiis Manasse et Ephrem propagati sunt, quos eidem numero domus Iacob aggregandos iudicauerunt. Sed quia inuenitur Iacob decem et septem annos uixisse in Aegypto , quomodo potuerunt filii Ioseph illo uiuo etiam nepotes habere, non inuenitur. Ingressus est enim Aegyptum Iacob secundo anno famis ; nati sunt autem filii Ioseph in annis abundantie : quibuslibet annis ubertatis nati existimentur, a primo anno ubertatis usque ad secundum annum famis, quo ingressus est Iacob in Aegyptum, nouem anni sunt; huc additis decem et septem quibus ibi uixit Iacob, uiginti sex anni reperiuntur. Quomodo ergo minus quam uiginti et sex annorum iuuenes etiam nepotes habere potuerunt? Sed neque ulla hebraica ueritate ista soluitur questio. Quemadmodum enim impleri potuit, ut tot nepotes susciperet Iacob antequam intraret in Aegyptum, etiam de Beniamin qui illa etate uenit ad fratrem? Non solum autem Scriptura eum filios habuisse commemorat, sed et nepotes et pronepotem, qui omnes annumerantur sexaginta sex hominibus, cum quibus Iacob in Aegyptum, etiam secundum hebraicam ueritatem perhibetur intrasse. uidendum est etiam, quid sibi uelit, quod cum Ioseph et filii eius non amplius quam octo commemorentur, Beniamin uero et eius filii simul undecim reperiantur, non decem et nouem omnes sicut sunt octo et undecim, sed decem et octo referantur in summam: et postea Ioseph cum filiis suis, non anime octo, sed nouem fuisse dicantur, cum octo inueniantur . Hec omnia, que indissolubilia uidentur, magnam continent sine dubitatione rationem; sed nescio utrum possint cuncta ad litteram conuenire, precipue in numeris, quos in Scripturis esse sacratissimos et mysteriorum plenissimos, ex quibusdam quos inde nosse potuimus, dignissime credimus.

CLIII. [Ib. XLuI, 32.] Commendatur in Patriurchis, quod pecorum nutritores erant a pueritia sua et a parentibus suis. Et merito, nam hec est sine ulla dubitatione iusta seruitus et iusta dominatio, cum pecora homini seruiunt, et homo pecoribus dominatur. Sic  enim dictum est, cum crearetur: Faciamus hominem ad imaginem et similitudinem nostram, et habeat potestatem piscium maris et uolatilium celi, et omnium pecorum que sunt super terram . Ubi insinuatur rationem debere dominari irrationabili uite. Seruum autem hominem homini, uel iniquitas uel aduersitas fecit [1 1Kb] : iniquitas quidem, sicut dictum est, Maledictus Chanaan, erit seruus fratribus suis ; aduersitas uero, sicut accidit ipsi Ioseph, ut uenditus a fratribus seruus alienigene fieret . Itaque primos seruos, quibus hoc nomen in latina lingua inditum est, bella fecerunt. Qui enim homo ab homine superatus iure belli posset occidi, quia seruatus est, seruus est appellatus: inde et mancipia, quia manu capta sunt. Est etiam ordo naturalis in hominibus, ut seruiant femine uiris, et filii parentibus; quia et illic hec iustitia est ut infirmior ratio seruiat fortiori. Hec igitur in dominationibus et seruitutibus clara iustitia est, ut qui excellunt ratione, excellant dominatione: quod cum in hoc seculo per iniquitatem hominum perturbatur, uel per naturarum carnalium diuersitatem, ferunt iusti temporalem peruersitatem, in fine habituri ordinatissimam et sempiternam felicitatem.

CLIu. [Ib. XLuI, 34.] Abominatio est enim Aegyptiis omnis pastor ouium. Merito Aegyptiis, in quibus figura est presentis seculi, in quo abundat iniquitas, abominatio est omnis pastor pecorum: abominatio est enim iniquo uir iustus.

CLu. [Ib. XLuII, 5, 6.] uenerunt autem in Aegyptum ad Ioseph Iacob et filii eius: et audiuit Pharao rex Aegypti, et ait Pharao ad Ioseph dicens, Pater tuus et fratres tui uenerunt ad te: ecce terra Aegypti ante te est, in terra optima colloca patrem tuum et fratres tuos. Hec repetitio non pretermisse rei, ad quam sepe obscure per recapitulationem reditur, sed omnino aperta est. Iam enim dixerat Scriptura quomodo uenerint ad Pharaonem fratres Ioseph, et quid eis dixerit, uel ab eis audierit ; sed hoc nunc uelut ab initio repetiuit, ut inde contexeret narrationem ab his uerbis, que soli Ioseph Pharao dixit: quorum omnium in codicibus grecis, qui a diligentioribus conscripti sunt, quedam obeliscos habent, et significant ea que in hebreo non inueniuntur, et in Septuaginta inueniuntur; quedam asteriscos, quibus ea significantur que habent hebrei, nec habent Septuaginta.

CLuI. [Ib. XLuII, 9.] Quid est quod dixit Iacob Pharaoni, Dies annorum uite mee, quos incolo? Sic enim habent greci, quod latini habent, ago, uel habeo, uel si quid aliud. Utrum ergo ideo dixit, quos incolo, quia in terra natus est, quam nondum populus diuina promissione hereditatis acceperat; et ibi uitam ducens, utique in aliena terra erat, non solum quando peregrinabatur, sicut in Mesopotamia, uerum etiam quando ibi erat ubi natus est? An potius secundum id accipiendum est, quod ait Apostolus, Quamdiu sumus in corpore, peregrinamur a Domino ?  Secundum hoc et illud in Psalmo dictum intelligitur, Inquilinus ego sum in terra, et peregrinus sicut omnes patres mei . Nam iterum dicit de ipsis diebus uite sue, Non peruenerunt in dies annorum uite patrum meorum, quos dies incoluerunt. Non enim hic aliud uoluit intelligi, quam id quod latini codices habent, uixerunt; ac per hoc significauit hanc uitam incolatum esse super terram, id est peregrinationis habitationem. Sed credo sanctis hoc conuenire, quibus aliam patriam eternam Dominus pollicetur. Unde uidendum est quemadmodum dictum est de impiis, Incolent et abscondent, ipsi calcaneum meum obseruabunt . De his enim conuenientius accipitur, qui ut abscondant incolunt; id est, ut insidientur filiis, non manent in domo in eternum.

CLuII. [Ib. XLuII, 11.] Et dedit eis possessionem in terra optima, in terra Ramessem, sicut precepit Pharao. Querendum est utrum terra Ramessem ipsa sit Gessen. Ipsam enim petierant, et ipsam eis Pharao dari preceperat.

CLuIII. [Ib. XLuII, 12.] Et metiebatur triticum patri suo Ioseph; et tamen eum pater nec quando uidit adorauit, nec quando ab illo triticum accipiebat: quomodo ergo somnium Ioseph modo impletum putabimus , et non potius maioris rei continere prophetiam?

CLIX. [Ib. XLuII, 14.] Et intulit Ioseph omnem pecuniam in domum Pharaonis. Pertinuit ad Scripturam in hac etiam re commendare fidem famuli Dei [1 1Kb] .

CLX. [Ib. XLuII, 16, 4.] Dixit autem illis Ioseph, Adducite pecora uestra, et dabo uobis panes pro pecoribus uestris, si defecit [2 1Kb] argentum. Queri potest, cum Ioseph frumenta collegerit unde homines uiuerent, pecora unde uiuebant, cum tanta fames inualesceret: maxime quia fratres Ioseph Pharaoni dixerant, Non sunt enim pascua pecoribus puerorum tuorum; inualuit enim fames in terra Chanaan; et propter hanc etiam inopiam pascuorum se uenisse commemorauerant. Proinde si ea fame pascua defecerant in terra Chanaan, cur in Aegypto non defecerant, eadem tunc fame ubique inualescente? An sicut perhibetur ab eis qui loca sciunt, in multis Aegypti paludibus poterant pascua non deesse, etiam cum fames esset frumentorum, que solent Nili fluminis inundatione prouenire? Magis enim dicuntur paludes ille feracia [3 1Kb] pascua gignere, quando aqua Nili minus excrescit.

CLXI. [Ib. XLuII, 29.] Moriturus Iacob filio suo Ioseph dicit: Si inueni gratiam in conspectu tuo, subiice manum tuam sub femore meo, et facies in me misericordiam et ueritatem. Ea filium iuratione constringit, qua seruum constrinxit Abraham ; ille mandans unde uxor ducatur filio suo, iste sepulturam commendans corporis sui. In utraque tamen causa nominata sunt duo illa, que magni habenda atque pendenda sunt in Scripturis omnibus, quacumque dispersim  leguntur, misericordia et iustitia, uel misericordia et iudicium, uel misericordia et ueritas, quandoquidem in quodam loco scriptum est, Uniuerse uie Domini misericordia et ueritas . Ita hec duo multum commendata multum consideranda sunt. Seruus autem Abrahe dixerat, Si facitis in dominum meum misericordiam et iustitiam ; sicut et iste filio suo dicit, Ut facias in me misericordiam et ueritatem. Quid sibi autem uelit a tanto uiro tam sollicita corporis commendatio, ut non in Aegypto sepeliatur, sed in terra Chanaan iuxta patres suos, mirum uidetur, et quasi absurdum, nec conueniens tante excellentie mentis prophetice, si hoc ex hominum consuetudine metiamur. Si autem in his omnibus sacramenta querantur, maioris admirationis gaudium ipsi qui inuenerit orietur. Cadaueribus quippe mortuorum peccata significari in Lege, non dubium est, cum iubentur homines post eorum contrectationem, siue qualemcumque contactum, tanquam ab immunditia purificari. Et hinc illa sententia ducta est, Qui baptizatur a mortuo, et iterum tangit illum, quid proficit lauatio eius? Sic et qui ieiunat super peccata sua, et iterum ambulans hec eadem facit . Sepultura ergo mortuorum remissionem significat peccatorum, eo pertinens quod dictum est, Beati quorum remisse sunt iniquitates, et quorum tecta sunt peccata . Ubi ergo sepelienda erant hoc significantia cadauera Patriarcharum, nisi in ea terra ubi ille crucifixus est, cuius sanguine facta est remissio peccatorum? Mortibus enim Patriarcharum peccata hominum figurata sunt. Dicitur autem ab eo loco, quod Abrahamium uocatur, ubi sunt ista corpora, abesse locum ubi crucifixus est Dominus fere triginta millibus, ut etiam ipse numerus eum significare intelligatur, qui in baptismo apparuit fere triginta annorum: et si quid aliud de re tanta, uel hoc modo uel sublimius intelligi potest, dum tamen non frustra arbitremur tales ac tantos homines Dei tantam gessisse curam pro sepeliendis corporibus suis; cum sit atque esse debeat fidelium ista securitas, quod ubicumque corpora eorum sepeliantur uel insepulta etiam per inimicorum rabiem relinquantur, aut pro eorum libidine dilacerata absumantur, non ideo uel minus integram, uel minus gloriosam eorum resurrectionem futuram.

CLXII. [Ib. XLuII, 31.] Quod habent latini codices, Et adorauit super caput uirge eius; nonnulli codices emendatius habent, Adorauit super caput uirge sue, uel in capite uirge sue, siue in cacumine [1 1Kb] , uel super cacumen. Fallit eos enim uerbum grecum, quod eisdem litteris scribitur, siue eius, siue sue: sed accentus dispares sunt, et ab eis qui ista nouerunt, in codicibus non contemnuntur; ualent enim ad magnam discretionem. Quamuis et unam plus litteram habere posset, si esset sue, ut non esset , sed . Ac per hoc merito queritur quid sit quod dictum est. Nam facile intelligeretur senem, qui uirgam ferebat eo more, quo illa etas baculum solet, ut se inclinauit ad Deum adorandum, id utique fecisse super cacumen  uirge sue, quam sic ferebat, ut super eam caput inclinando adoraret Deum. Quid est ergo, Adorauit super cacumen uirge eius, id est filii sui Ioseph? An forte tulerat ab eo uirgam, quando ei iurabat idem filius, et dum eam tenet, post uerba iurantis, nondum illa reddita mox adorauit Deum? Non enim pudebat eum ferre tantisper insigne potestatis filii sui, ubi figura magne rei future presignabatur: quamuis in hebreo facillima huius questionis absolutio esse dicatur, ubi scriptum perhibent, Et adorauit Isrel ad caput lecti, in quo utique senex iacebat, et sic positum habebat, ut in eo sine labore, quando uellet, oraret; nec ideo tamen quod Septuaginta interpretati sunt, nullum uel leuem sensum habere putandum est.

CLXIII. [Ib. XLuIII, 4.] Etiam hic commemorans Iacob promissiones Dei erga se factas, dicit sibi dictum, Faciam te in congregationes gentium: quibus uerbis magis fidelium uocationem significat, quam carnalis generis propagationem.

CLXIu. [Ib. XLuIII, 5, 6.] Quod scriptum est, dicente Iacob de Ephrem et Manasse, Nunc ergo filii tui duo, qui facti sunt tibi in terra Aegypti priusquam ad te uenirem in Aegyptum, mei sunt, Ephrem et Manasse, tanquam Ruben et Simeon erunt mihi ; in nomine fratrum suorum appellabuntur in sortibus eorum: fallit legentes aliquando, ut existiment ita dictum, tanquam si alios genuisset Ioseph, istorum nominibus eos Iacob appellari preciperet; quod non ita est. uerborum quippe ordo contexitur, Nunc ergo filii tui duo, qui facti sunt tibi in terra Aegypti priusquam ad te uenirem in Aegyptum, mei sunt Ephrem, et Manasse, tanquam Ruben et Simeon erunt mihi; in nomine fratrum suorum appellabuntur in sortibus eorum; hoc est, simul hereditatem capient cum fratribus suis, ut simul uocentur filii Isrel. Due quippe ipse tribus adiuncte sunt, ut excepta tribu Leui, que sacerdotalis fuit, duodecim essent que terram diuiderent, et decimas preberent. Illud autem interpositum est, quod de aliis filiis Ioseph si nascerentur dixit.

CLXu. [Ib. XLuIII, 7.] Quod Iacob filio suo Ioseph tanquam nescienti uoluit indicare, ubi et quando sepelierit matrem eius, cum et ipse simul fuerit cum fratribus suis; sed etsi erat tam paruus etate, ut illud uel curare uel animo retinere non posset, que res compulit modo dici? nisi forte ad rem pertinuit commemorare ibi sepultam matrem Ioseph, ubi Christus fuerat nasciturus.

CLXuI. [Ib. XLuIII, 14, 19.] Quod ita benedicit nepotes suos Isrel, ut dexteram manum minori imponat, maiori autem sinistram, et hoc filio suo Ioseph uolenti corrigere quasi errantem atque nescientem, ita respondet, Scio, fili, scio, et hic erit in populum, et hic exaltabitur; sed frater eius iunior maior illo erit, et semen eius erit in multitudinem gentium: hactenus de Christo accipiendum est, quatenus etiam de ipso Iacob et fratre eius dictum est, Quia maior seruiet minori . Secundum hoc enim significauit aliquid prophetice hoc faciendo Isrel, quod populus posterior  per Christum futurus generatione spirituali, superaturus erat populum priorem de carnali patrum generatione gloriantem.

CLXuII. [Ib. XLuIII, 22.] Quod dicit Iacob Sichimam se precipuam dare filio suo Ioseph, et addit quod eam possederit in gladio suo et arcu, queri potest quemadmodum ualeat ad litteram conuenire. Emit enim centum agnis possessionem illam , non cepit iure uictorie bellice. An quia Salem ciuitatem Sichimorum filii eius expugnauerunt , et iure belli potuit eius fieri, ut iustum bellum cum eis gestum uideatur, qui tantam priores iniuriam fecerunt in eius filia contaminanda? Cur non ergo illis illam terram dedit, qui hoc perpetrauerunt, hoc est, maioribus filiis suis? Deinde si modo ex illa uictoria glorians, dat eam terram filio suo Ioseph, cur ei displicuerunt tunc filii qui hoc commiserunt? Cur denique etiam nunc, cum eos benediceret, exprobrando id commemorauit in factis eorum ? Procul dubio ergo aliquod hic latet propheticum sacramentum: quia et Ioseph quadam precipua significatione Christum prefigurauit, et ei datur illa terra, ubi disperdiderat obruendo deos alienos Iacob; ut Christus intelligatur possessurus gentes diis patrum suorum renuntiantes, et credentes in eum.

CLXuIII. [Ib. XLIX, 32.] uidendum quomodo dicant Scripture, quod assidue dicunt de mortuis, Et appositus est ad patres suos: uel, Appositus est ad populum suum. Ecce enim de Iacob dicitur, iam quidem mortuo, sed nondum sepulto; et ad quem populum apponatur, non in promptu est uidere. Ex illo enim populus prior nascitur, qui dictus est populus Isrel: qui uero eum precesserunt, tam pauci iusti nominantur, ut eos populum appellare cunctemur. Nam si dictum esset, Appositus est ad patres suos, nulla questio fieret. An forte populus est, non solum hominum sanctorum, uerum et Angelorum, populus ciuitatis illius, unde dicitur ad Hebreos, Sed accessistis ad montem Sion, et ad ciuitatem Dei Ierusalem, et ad millia Angelorum exsultantium ? Huic populo apponuntur qui hanc uitam placentes Deo finiunt [1 1Kb] . Tunc enim dicuntur apponi, quando nulla iam remanet sollicitudo tentationum, et periculum peccatorum. Quod intuens ait Scriptura: Ante mortem ne laudes hominem quemquam .

CLXIX. [Ib. L, 3.] Quadraginta dies sepulture, quos commemorat Scriptura, forte significant aliquid penitentie, qua peccata sepeliuntur. Non enim frustra etiam quadraginta dies ieiuniorum sunt constituti, quibus Moyses  et Elias , et ipse Dominus ieiunauit : et Ecclesia precipuam obseruationem ieiuniorum Quadragesimam uocat. Unde et in hebreo de Niniuitis apud Ionam prophetam scriptum perhibent, Quadraginta dies et Niniue euertetur : ut per tot dies, accommodatos uidelicet humiliationi penitentium, intelligantur  in ieiuniis sua defleuisse peccata, et impetrasse misericordiam Dei. Nec tamen putandum est istum numerum luctui penitentium tantummodo conuenire: alioquin non quadraginta dies fecisset Dominus cum discipulis suis post resurrectionem, intrans cum eis et exiens, manducans et bibens; qui dies utique magne letitie fuerunt. Nec Septuaginta interpretes, quos legere consueuit Ecclesia, errasse credendi sunt, ut non dicerent, Quadraginta dies, sed, Triduum et Niniue euertetur. Maiore quippe auctoritate prediti quam interpretum officium est, prophetico spiritu, quo etiam ore uno in suis interpretationibus, quod magnum miraculum fuit, consonuisse firmantur, Triduum posuerunt, quamuis non ignorarent quod dies quadraginta in hebreis codicibus legerentur; ut in Domini Iesu Christi clarificatione intelligerentur dissolui abolerique peccata; de quo dictum est, Qui traditus est propter delicta nostra, et resurrexit propter iustificationem nostram . Clarificatio autem Domini in resurrectione et in celum ascensione cognoscitur. Unde et his numero, quamuis unum et eumdem, Spiritum sanctum dedit: primo, posteaquam resurrexit ; iterum, posteaquam ascendit in celum . Et quoniam post triduum resurrexit, post quadraginta autem dies ascendit; unum horum, quod posterius factum est, per numerum dierum codices hebrei significant: alterum autem de triduo, quod ad eamdem etiam rem pertineret, Septuaginta commemorare, non interpretationis seruitute, sed prophetie auctoritate uoluerunt. Non ergo dicamus unum horum falsum esse, et pro aliis interpretibus aduersus alios litigemus, cum et illi qui ex hebreo interpretantur; probent nobis hoc scriptum esse quod interpretantur; et Septuaginta interpretum auctoritas, que tanto etiam diuinitus facto miraculo commendatur, tanta in Ecclesiis uetustate firmetur.

CLXX. [Ib. L, 5.] Quod mandauit Ioseph ad potentes Aegypti, ut dicerent Pharaoni nomine eius, Pater meus adiurauit me, dicens, In monumento quod ego fodi mihi in terra Chanaan, ibi me sepelies, queri potest quomodo uerum sit; cum hec uerba patris eius, quando de sua sepultura mandauit, non legantur. Sed ad sententiam uerba referre debemus, sicut in aliis supra similiter iteratis uerbis uel narrationibus admonuimus. uoluntati enim enuntiande, et in notitiam perferende, oportet uerba seruire. Fodisse autem sibi Iacob sepulcrum, nusquam superius in Scripturis legitur. Sed nisi fieret, cum in eisdem terris esset, modo non diceretur.

CLXXI. [Ib. L, 10.] Quid sibi uult quod cum pergerent ad sepeliendum Iacob, Scriptura dicit, Et aduenerunt ad aream Atad, que est trans Iordanem? Pretergressi sunt enim locum in quo erat mortuus sepeliendus, millia  plusquam quinquaginta: tantum quippe spatii est, plus minus, ab eo loco ubi sepulti sunt Patriarche, in quibus et Iacob, usque ad hunc locum, quo eos aduenisse narratur. Nam post factum ibi luctum et planctum magnum redierunt ad locum quem preterierant, rursus  Iordane transiecto. Nisi forte quis dicat, aliquorum hostium uitandorum causa per eremum eos uenisse cum corpore, qua etiam populus Isrel ductus est per Moysen ab Aegypto liberatus. Illo quippe itinere et plurimum circuitur, et per Iordanem uenitur ad Abrahamium [1 1Kb] , ubi sunt corpora Patriarcharum, id est, ad terram Chanaan. Sed quoquo modo factum sit, ut trans illa loca ad orientem uersus tantum iretur, et inde ad ea per Iordanem ueniretur, significationis causa factum esse credendum est, quod per Iordanem uenturus erat ad eas terras postea Isrel in filiis suis.

CLXXII. [Ib. L, 10, 3.] Et fecit luctum patri suo septem dies. Nescio utrum inueniatur alicui sanctorum in Scripturis celebratum esse luctum nouem dies, quod apud Latinos Nouemdial [2 1Kb] appellant. Unde mihi uidentur ab hac consuetudine prohibendi, si qui Christianorum istum in mortuis suis numerum seruant, qui magis est in Gentilium consuetudine. Septimus uero dies auctoritatem in Scripturis habet: unde alio loco scriptum est, Luctus mortui septem dierum; fatui autem omnes dies uite eius . Septenarius autem numerus propter sabbati sacramentum precipue quietis indicium est; unde merito mortuis tanquam requiescentibus exhibetur. Quem tamen numerum in luctu Iacob decuplauerunt Aegyptii, qui eum septuaginta diebus luxerunt.

CLXXIII [Ib. L, 22.] Et uixit Ioseph annos centum decem, et uidit Ioseph Ephrem filios usque ad tertiam generationem, et filii Machir filii Manasse nati sunt super femora Ioseph. Cum hos filios filiorum, uel nepotes filiorum dicat Scriptura Ioseph uiuendo uidisse, quomodo eos iungit illis septuaginta quinque hominibus, cum quibus Iacob Aegyptum dicit intrasse : quandoquidem Ioseph senescendo peruenit ut eos natos uideret; Iacob autem cum ingressus est in Aegyptum, iuuenis erat Ioseph, et eum pater moriens quinquagesimum et sextum fere etatis annum agentem reliquit? Unde constat certi mysterii causa illum numerum, id est, septuagenarium et quinarium Scripturam commendare uoluisse. Si autem quisquam exigit, quomodo etiam secundum historie fidem uerum sit, Iacob cum septuaginta quinque animabus in Aegyptum intrasse; non illo uno die quo uenit, eius ingressum oportet intelligi: sed quia in filiis suis plerumque appellatur Iacob, hoc est in posteris suis, et per Ioseph eum constat in Aegyptum intrasse; introitus eius accipiendus est quamdiu uixit Ioseph, per quem factum est ut intraret. Toto quippe illo tempore nasci et uiuere potuerunt omnes qui commemorantur, ut septuaginta quinque anime compleantur usque ad nepotes Beniamin. Sicut enim dicit, Hi filii Lie, quos peperit ipsi Iacob in Mesopotamia Syrie , loquens etiam de iis qui non erant nati; quia illic parentes eorum ex quibus nati sunt, pepererat, ibi eos perhibens natos, quoniam causa qua nascerentur ibi nata  est, id est parentes eorum, quos ibi Lia peperit: ita quoniam causam intrandi in Aegyptum Iacob in Ioseph habuit, totum tempus quo in Aegypto uixit Ioseph,  ingressio erat Iacob in Aegyptum per suam progeniem, que illo uiuo propagabatur, per quem factum est ut ingrederetur.




LIBER SECUNDUS. Questiones in Exodum, et in fine descriptio Tabernaculi.


 QUAEST. I. [EXOD. cap. I, u\ u\. 19, 20.] De obstetricum mendacio, quo fefellerunt Pharaonem, ne occiderent masculos Isrelitas quando nascebantur, dicentes non ita parere mulieres Hebreas sicut pariebant Aegyptie; queri solet utrum talia mendacia approbata sint auctoritate diuina, quandoquidem scriptum est Deum bene fecisse obstetricibus: sed utrum pro misericordia ignoscebat mendacio; an et ipsum mendacium dignum premio iudicabat, incertum est. Aliud enim faciebant obstetrices uiuificando infantes paruulos, aliud Pharaoni mentiendo: nam in illis uiuificandis opus misericordie fuit; mendacio uero illo pro se utebantur, ne noceret illis Pharao, quod potuit non ad laudem, sed ad ueniam pertinere. Neque hinc auctoritatem ad mentiendum esse propositam mihi uidetur eis de quibus dictum est, Et non est inuentum in ore eorum mendacium  Quorumdam enim uita longe inferior a professione sanctorum, si habeat ista mendaciorum peccata, prouectu ipso et indole feruntur, presertim si beneficia diuina nondum norunt exspectare celestia, sed circa terrena occupantur. Qui autem ita uiuunt, ut eorum conuersatio, sicut dicit Apostolus, in celis sit , non eos existimo lingue sue modum, quantum ad ueritatem promendam attinet falsitatemque uitandam, exemplo illo obstetricum debere formare. Sed diligentius de hac questione disserendum est, propter alia exempla que in Scripturis reperiuntur.

II. [Ib. II, 12.] De facto Moysi, cum occidit Aegyptium ad defendendos fratres suos, satis disputauimus in illo opere quod de uita Patriarcharum aduersus Faustum scripsimus: utrum indoles in eo laudabilis fuerit, qua hoc peccatum admiserit, sicut solet uber terre, etiam ante utilia semina, quadam herbarum quamuis inutilium feracitate laudari; an omnino ipsum factum iustificandum sit . Quod ideo non uidetur, quia nullam adhuc legitimam potestatem gerebat, nec acceptam diuinitus, nec humana societate ordinatam. Tamen, sicut Stephanus dicit in Actibus Apostolorum, putabat intelligere fratres suos, quod per eum Deus daret illis salutem : ut per hoc testimonium uideatur Moyses iam diuinitus admonitus  hoc audere potuisse.

III. [Ib. III, 4.] Clamauit illum [1 1Kb] Dominus de rubo. Dominus in angelo? an Dominus, angelus ille qui dictus est, Magni consilii angelus , et intelligitur Christus? Supra enim dixit, Apparuit illi angelus Domini in flamma ignis de rubo.

 Iu. [Ib. III, 8.] Educere illos de terra illa in terram bonam et multam, in terram fluentem lac et mel: utrum terram fluentem lac et mel spiritualiter accipere debemus; quia secundum proprietatem non hoc erat illa que data est populo Isrel? an locutionis est, qua id ad laudem ubertatis et suauitatis referatur?

u. [Ib. III, 9.] Et nunc ecce clamor filiorum Isrel uenit ad me: non sicut clamor Sodomorum , quo iniquitas sine timore et sine uerecundia significatur.

uI. [Ib. III, 22.] Quod mandauit Dominus Hebreis per Moysen, ut acciperent ab Aegyptiis uasa aurea et argentea et uestem, atque addidit, Et predabimini eos: mandati huius non potest iniustum esse iudicium. Mandatum enim Dei est, de quo non iudicandum, sed ei obtemperandum fuit. Ille enim nouit quam iuste mandauerit: ad seruum autem pertinet obedienter facere quod mandauit.

uII. [Ib. Iu, 10.] Quod ait Moyses ad Dominum, Precor, Domine, non sum eloquens ante hesternum, neque ante nudiustertianum diem, neque ex quo cepisti loqui famulo tuo, intelligitur, credere posse se fieri Dei uoluntante subito eloquentem, cum dicit, neque ex quo cepisti loqui famulo tuo; tanquam ostendens fieri potuisse ut ante hesternum et nudiustertianum diem qui eloquens non fuisset, repente fieret, ex quo cum illo Dominus loqui cepit.

uIII. [Ib. Iu, 11.] Quis fecit mutum et audientem, uidentem et cecum: nonne ego Dominus Deus? Sunt qui Deo calumnientur, uel Scripture potius ueteris Testamenti, quia dixerit Deus quod ipse fecerit cecum et mutum. Quid ergo dicunt de Domino Christo aperte in Euangelio dicente, Ego ueni ut qui non uident, uideant; et qui uident, ceci fiant ? Quis autem nisi insipiens crediderit aliquid homini secundum uitia corporalia posse accidere, quod Deus nolit? Sed eum iuste totum uelle nemo ambigit.

IX. [Ib. Iu, 12.] Quod Dominus dicit ad Moysen, Sed nunc uade, et ego aperiam os tuum, et instruam te que locuturus es; satis hic apparet non tantum instructionem oris, sed ipsam etiam apertionem ad Dei uoluntatem et gratiam pertinere. Non enim ait, Tu aperi os tuum, et ego instruam te; sed utrumque ipse promisit, Aperiam, et instruam. Alibi autem dicit in Psalmo, Dilata os tuum, et adimplebo illud . Ubi significat in homine uoluntatem accipiendi quod Deus donat uolenti: ut ad uoluntatis exordium pertineat, Dilata os tuum; ad Dei autem gratiam, Et adimplebo illud. Hic uero, Et aperiam os tuum, et instruam te.

X. [Ib. Iu, 14-16.] Et iratus iracundia Dominus dixit  Quemadmodum possit intelligi irascens Deus, quia non sicut homo per irrationabilem perturbationem, per omnia tenendum est, ubi tale aliquid Scriptura dicit, ne de hoc eadem sepe dicenda sint. Sed merito queritur cur hic iratus de fratre Moysi dixerit, quod ipse illi loqueretur ad populum: uidetur enim tanquam diffidenti non dedisse plenissimam facultatem, quam daturus erat; et per duos agi uoluisse, quod et per unum posset, si credidisset. uerumtamen eadem uerba omnia diligentius considerata, non significant iratum Dominum pro uindicta dedisse Aaron. Sic enim dicit, Nonne ecce Aaron frater tuus Leuites? scio quia loquens loquetur ipse [1 1Kb] . Quibus uerbis ostenditur Deus increpasse potius eum, qui timeret ire quod ipse esset minus idoneus, cum haberet fratrem per quem posset ad populum loqui quod uellet; quoniam erat ipse gracilis uocis, et lingue tardioris: quanquam de Deo totum sperare deberet. Deinde eadem ipsa que paulo ante promiserat, et posteaquam iratus est, dicit. Dixerat enim, Aperiam os tuum, et instruam te; nunc autem dicit, Aperiam os tuum et os eius, et instruam uos que faciatis: sed quoniam addidit, Et loquetur ipse tibi ad populum, uidetur oris apertio prestita, propter quod dicit Moyses lingue se tardioris. De uocis autem gracilitate nichil ei prestare Dominus uoluit, sed propter hoc adiutorium fratris adiunxit, qui posset ea uti uoce, que populo docendo sufficeret. Quod ergo ait, Et dabis uerba mea in os eius, ostendit quod ea loquenda esset daturus: nam si tantummodo audienda, sicut populo, in aures diceret. Deinde quod paulo post ait, Et loquetur ipse tibi ad populum, et ipse erit tuum os, et hic subauditur, ad populum. Et cum dicit,Tibi loquetur ad populum; satis indicat in Moyse principatum, in Aaron ministerium. Deinde quod ait, Tu autem illi eris que ad Deum [2 1Kb] , magnum hic fortassis perscrutandum est sacramentum, cuius figuram gerat, ueluti medius Moyses inter Deum et Aaron, et medius Aaron inter Moysen et populum.

XI. [Ib. Iu, 24-25.] In eo quod scriptum est, Et factum est, in uia ad refectionem obuiauit ei angelus, et querebat eum occidere: et assumpto Sepphora calculo, circumcidit preputium filii sui; et procidit ad pedes eius, et dixit, Stetit sanguis circumcisionis infantis mei. Et recessit ab eo; propter quod dixit, Desiit sanguis circumcisionis; primum queritur, quem uolebat angelus occidere, utrum Moysen, quia dictum est, occurrit ei angelus, et querebat eum occidere. Nam cui putabitur occurrisse, nisi illi qui uniuerso suorum comitatui prefuit, et a quo ceteri ducebantur? An puerum querebat occidere, cui mater circumcidendo subuenit; ut ob hoc intelligatur occidere uoluisse infantem, quia non erat circumcisus, atque ita sancire preceptum circumcisionis, seueritate uindicte? Quod si ita est, incertum est prius de quo dixerit, querebat eum occidere; quia ignoratur quem, nisi ex consequentibus  reperiatur: mira sane locutione et inusitata, ut prius diceret, occurrit ei, et querebat eum occidere, de quo nichil antea dixerat. Sed talis est in Psalmo: Fundamenta eius in montibus sanctis; diligit Dominus portas Sion . Inde enim Psalmus incipit, nec aliquid de illo uel de illa dixerat, cuius fundamenta intelligi uoluit, dicens, Fundamenta eius in montibus sanctis. Sed quia sequitur, diligit Dominus portas Sion; ergo fundamenta uel Domini uel Sion, et ad faciliorem sensum magis Sion, ut fundamenta ciuitatis accipiantur. Sed quia in hoc pronomine, quod est, eius, genus ambiguum est , in greco autem in feminino genere dicitur , masculino et neutro , et habet codex grecus, ; cogit intelligere non fundamenta Sion, sed fundamenta Domini, id est, que constituit Dominus, de quo dictum est, Aedificans Ierusalem Dominus . Nec Sion tamen, nec Dominum antea nominauerat, cum diceret, Fundamenta eius in montibus sanctis: sic et hic nondum nominato infante dictum est, occurrit ei, et querebat eum occidere; ut de quo dixerit, in consequentibus agnoscamus. Quanquam etsi de Moyse accipere quisquam uoluerit, non est magnopere resistendum. Illud potius quod sequitur, si fieri potest, intelligatur, quid sibi uelit ideo recessisse angelum ab interfectione cuiuslibet eorum, quia dixit mulier, Stetit sanguis circumcisionis infantis. Non enim ait, Recessit ab eo, propter quod circumcidit infantem: sed quia stetit sanguis circumcisionis; non quia cucurrit, sed quia stetit: magno, nisi fallor, sacramento.

XII. [Ib. Iu, 20.] Quod superius dictum est, quod Moyses uxorem et infantes suos imposuit uehiculis, ut cum eis in Aegyptum pergeret, postea uero Iothor [1 1Kb] socer eius illi cum eis occurrit, posteaquam eduxit populum ex Aegypto ; queri potest quomodo utrumque sit uerum. Sed intelligendum est, post illam, que ab angelo futura erat, interfectionem Moysi uel infantis, reuersam fuisse cum paruulis. Nam quidam putauerunt propter hoc angelum terruisse, ne ad impedimentum ministerii, quod diuinitus impositum Moyses gerebat, femineus sexus comitaretur.

XIII. [Ib. u, 1-3.] Queritur quomodo populo dicatur, quod mandauit Deus eiecturum se eos de Aegypto in terram Chanaan; Pharaoni autem dicatur, quod trium dierum iter exire uellent in desertum immolare Deo suo ex mandato eius. Sed intelligendum est, quamuis Deus sciret quid esset facturus, quoniam presciebat non consensurum Pharaonem ad populum dimittendum, illud primo dictum esse, quod etiam primitus fieret, si ille dimitteret. Ut enim sic fierent omnia quemadmodum consequens Scriptura testatur, Pharaonis contumacia meruit et suorum. Neque enim mendaciter Deus iubet quod scit non facturum cui iubetur, ut iustum iudicium consequatur.

XIu. [Ib. u, 22, 23.] uerba que dicit Moyses ad Dominum, Quare afflixisti populum hunc? et utquid me  misisti? Ex quo enim intraui ad Pharaonem loqui in tuo nomine, in hunc populum; et non liberasti populum tuum; non contumacie uerba sunt uel indignationis, sed inquisitionis et orationis: quod ex his apparet, que illi Dominus respondit. Non enim arguit infidelitatem eius, sed quid sit facturus aperuit.

Xu. [Ib. uI, 14-28.] Sacramenti locum esse dubium non est, quod Scriptura uolens originem Moysi demonstrare, quoniam eius actio iam expetebat, a primogenito Iacob, id est Ruben, progenies cepit, inde ad Simeon, inde ad Leui; ultra progressa non est, quoniam ex Leui Moyses. Hi autem commemorantur, qui iam commemorati fuerant in illis septuaginta quinque, in quibus Isrel intrauit in Aegyptum: non enim primam neque secundam, sed tertiam tribum, id est Leuiticam Deus esse uoluit sacerdotalem.

XuI. [Ib. uI, 30.] Quod Moyses dicit, Ecce ego gracili uoce sum, et quomodo exaudiet me Pharao? non uidetur tantum propter magnitudinem populi excusare de uocis gracilitate, uerum etiam propter unum hominem. Mirum si tam gracilis uocis fuit, ut nec ab uno homine posset audiri: an forte regius fastus non eos permittebat de proximo loqui? Dicitur autem illi: Ecce dedi te deum Pharaoni, et Aaron frater tuus erit tuus propheta .

XuII. [Ib. Iu, 16.] Notandum quod cum ad populum mitteretur, non ei dictum est, Ecce dedi te deum populo, et frater tuus erit tuus propheta; sed frater tuus, inquit, loquetur tibi ad populum. Dictum etiam est, Erit os tuum, et tu illi que ad Deum: non dictum est, Tu illi deus. Pharaoni autem dicitur Moyses datus deus, et secundum analogiam propheta Moysi Aaron, sed ad Pharaonem. Hic insinuatur nobis, ea loqui prophetas Dei que audiunt ab eo, nichilque aliud esse prophetam Dei, nisi enuntiatorem uerborum Dei hominibus, qui Deum uel non possunt uel non merentur audire.

XuIII. [Ib. uII, 3.] Assidue Deus dicit, Indurabo cor Pharaonis: et uelut causam infert cur hoc faciat, Indurabo, inquit, cor Pharaonis, et implebo signa mea et portenta mea in Aegypto; tanquam necessaria fuerit obduratio cordis Pharaonis, ut signa Dei multiplicarentur uel implerentur in Aegypto. Utitur ergo Deus bene cordibus malis, ad id quod uult ostendere bonis, uel quod facturus est bonis [1 1Kb] . Et quamuis uniuscuiusque cordis in malitia qualitas, id est, quale cor habeat ad malum, suo fiat uitio, quod inoleuit ex arbitrio uoluntatis; ea tamen qualitate mala ut huc uel illuc moueatur, cum siue huc siue illuc male moueatur, causis fit quibus animus propellitur: que cause ut existant uel non existant, non est in hominis potestate; sed ueniunt ex occulta prouidentia, iustissima plane et sapientissima, uniuersum quod creauit disponentis et administrantis Dei. Ut ergo tale cor haberet Pharao, quod patientia Dei non moueretur ad pietatem, sed potius ad impietatem, uitii proprii fuit: quod uero ea facta sunt, quibus cor suo uitio tam  malignum resisteret iussionibus Dei , dispensationis fuit diuine, qua tali cordi non solum iusta, sed euidenter iusta pena parabatur, qua timentes Deum corrigerentur. Proposito quippe lucro, uerbi gratia, propter quod homicidium committatur, aliter auarus, aliter pecunie contemptor mouetur; ille scilicet ad facinus perpetrandum, ille ad cauendum: ipsius tamen lucri propositio in alicuius illorum non fuit potestate. Ita cause ueniunt hominibus malis, que non sunt quidem in eorum potestate, sed hoc de illis faciunt, quales eos inuenerint iam factos propriis uitiis ex preterita uoluntate. uidendum sane est, utrum etiam sic accipi possit, Ego indurabo, tanquam diceret, Quam durum sit demonstrabo.

XIX. [Ib. uII, 9.] Si loquetur uobis Pharao dicens, Date nobis signum aut portentum: et dices Aaron fratri tuo, Sume uirgam, et proiice illam palam Pharaone et palam seruis eius; et erit draco. Hic certe non ministerio uocis opus erat, cui uidebatur uelut ex necessitate datus Aaron propter gracilitatem uocis Moysi; sed uirga erat proiicienda ut draco fieret: cur hoc ergo Moyses ipse non fecit, nisi quia ista mediatio ipsius Aaron inter Moysen et Pharaonem alicuius magne rei figuram gerit?

XX. [Ib. uII, 10.] Etiam hoc notandum, quod cum signum palam Pharaone fieret, scriptum est, Et proiecit Aaron uirgam suam: cum forte si dixisset, Proiecit uirgam, nulla esset questio; quod uero addidit, suam, cum eam Moyses dederit, non frustra forsitan dictum est. An erat utrique illa uirga communis, ut cuiuslibet eorum diceretur, uerum diceretur?

XXI. [Ib. uII, 12.] Et absorbuit uirga Aaron uirgas illorum. Si dictum esset, Absorbuit draco Aaron uirgas illorum, intelligeretur uerus draco Aaron phantastica illa figmenta non absorbuisse, sed uirgas. Hoc enim potuit absorbere quod erant, non quod esse uidebantur et non erant. Sed quoniam dixit, Absorbuit uirga Aaron uirgas illorum; draco utique potuit uirgas absorbere, non uirga. Sed eo nomine appellata res est unde uersa est, non in quod uersa est, quia in id etiam reuersa est: et ideo hoc uocari debebat quod principaliter erat. Quid ergo dicendum est de uirgis magorum? utrum et ipse ueri dracones facte fuerant, sed ea ratione uirge appellate sunt, qua et uirga Aaron? an potius uidebantur esse quod non erant, ludificatione uenefica? Cur ergo ex utraque parte et uirge dicuntur et dracones, ut de figmentis illis nichil differat loquendi modus? Sed demonstrare difficile est quomodo etiam si ueri dracones facti sunt ex uirgis magorum, non fuerint tamen creatores draconum, nec magi, nec angeli mali quibus ministris illa operabantur. insunt enim corporeis rebus per omnia elementa mundi quedam occulte seminarie rationes, quibus cum data fuerit opportunitas temporalis atque causalis, prorumpunt in species debitas suis modis et finibus. Et sic non dicuntur angeli, qui ista faciunt, animalium creatores; sicut nec agricole segetum uel  arborum uel quorumque in terra gignentium creatores dicendi sunt, quamuis nouerint prebere quasdam uisibiles opportunitates et causas, ut illa nascantur. Quod autem isti faciunt uisibiliter, hoc angeli inuisibiliter; Deus uero solus [1 1Kb] uerus creator est, qui causas ipsas et rationes seminarias rebus inseruit. Res breuiter dicta est, que si exemplis et copiosa disputatione explicetur, ut facilius intelligatur, longo sermone opus est, a quo se ratio nostre festinationis excusat.

XXII. [Ib. uII, 22.] Fecerunt autem similiter et incantatores Aegyptiorum ueneficiis suis: et induratum est cor Pharaonis, et non exaudiuit eos, sicut dixit Dominus. Cum hec dicuntur, uidetur propterea cor Pharaonis induratum fuisse, quia et incantatores Aegyptiorum similia fecerunt: sed consequentia docebunt quanta fuerit illa obduratio, etiam cum incantatores defecerunt.

XXIII. [Ib. uIII, 7.] Fecerunt autem similiter et incantatores Aegyptiorum ueneficiis suis; et eduxerunt ranas super terram Aegypti. Queritur unde, si iam ubique factum erat. Sed similis questio est, unde et aquam in sanguinem uerterint, si tota aqua Aegypti in sanguinem conuersa iam fuerat. Proinde intelligendum est regionem, ubi filii Isrel habitabant, plagis talibus non fuisse percussam: et inde potuerunt incantatores uel aquam haurire, quam in sanguinem uerterent, uel aliquas ranas educere ad solam demonstrationem magice potentie. Quanquam potuerunt etiam, posteaquam illa compressa sunt, facere: sed Scriptura cito narrando coniunxit quod etiam postea fieri potuit.

XXIu. [Ib. uIII, 15.] Et uidit Pharao quoniam facta est refrigeratio, et ingrauatum est cor eius, et non exaudiuit eos, sicut dixerat Dominus. Hic apparet non illas tantum fuisse causas obdurationis cordis Pharaonis, quod incantatores eius similia faciebant; uerum etiam ipsam Dei patientiam, qua parcebat. Patientia Dei secundum corda hominum, quibusdam utilis ad penitendum, quibusdam inutilis, ad resistendum Deo et in malo perseuerandum: non tamen per se ipsa inutilis est, sed secundum cor malum, sicut iam diximus. Hoc et Apostolus dicit: Ignoras quia patientia Dei ad penitentiam te adducit? Secundum autem duritiam cordis tui et impenitens cor, thesaurizas tibi iram in die ire et reuelationis iusti iudicii Dei, qui reddet unicuique secundum opera eius . Nam et alibi cum diceret, Christi bonus odor sumus in omni loco; etiam illud adiunxit, Et in iis qui salui fiunt, et in iis qui pereunt . Non dixit Christi bonum se odorem esse iis qui salui fiunt, malum autem iis qui pereunt; sed tantum bonum odorem se dixit. Illi uero tales sunt, ut et bono odore pereant secundum sui cordis, ut sepe dictum est, qualitatem, que mutanda est bona uoluntate in Dei gratia, ut incipiant ei prodesse iudicia Dei, que malis cordibus nocent. Unde ille mutato in melius corde cantabat, uiuet anima mea, et laudabit te; et iudicia tua adiuuabunt me . Non dixit, Munera tua, uel, premia tua; sed, iudicia tua. Multum est autem ut sincera fiducia  dici possit, Proba me, Domine, et tenta me; ure renes meos et cor meum. Et ne sibi aliquid ex suis uiribus tribuisse uideretur, continuo addidit: Quoniam misericordia tua ante oculos meos est, et complacui in ueritate tua . Factam erga se commemorat misericordiam, ut complacere posset in ueritate; quoniam uniuerse uie Domini misericordia et ueritas .

XXu. [Ib. uIII, 19.] Quod dixerunt magi ad Pharaonem, Digitus Dei est hoc [1 1Kb] , quoniam non potuerunt educere scyniphes; senserunt profecto, cum artium suarum nefariarum scirent potentiam, non talibus artibus, uelut potentior in eis esset Moyses, suos conatus fuisse frustratos, ut non possent educere scyniphes, sed digito Dei, qui utique operabatur per Moysen. Digitus autem Dei, sicut Euangelium manifestissime loquitur, Spiritus sanctus intelligitur. Namque uno euangelista ita narrante uerba Domini, ut diceret, Si ego in digito Dei eiicio demonia ; alius euangelista idipsum narrans exponere uoluit quid sit digitus Dei, et ait, Si ego in Spiriti. Dei eiicio demonia . Cum itaque magi faterentur, quorum Pharao potentia prefidebat, digitum Dei esse in Moyse, in quo superabantur, et eorum ueneficia frustrabantur; tamen induratum est cor Pharaonis nunc mirabili omnino duritia. Cur autem in tertia ista plaga magi defecerint , et sentire et explicare difficile est. Poterant enim et in primo signo deficere, ubi in serpentem uirga conuersa est; et in prima plaga, ubi aqua in sanguinem commutata est; et in secunda de ranis, si hoc uoluisset digitus Dei, id est Spiritus Dei. Quis enim dementissimus dixerit digitum Dei in hoc signo potuisse conatus magorum impedire, et in superioribus nequiuisse? Omnino ergo certa causa est quare illa facere huc usque permissi sunt. Commendatur enim fortasse Trinitas, et quod uerum est, summi philosophi gentium, quantum in eorum litteris indagatur, sine Spiritu sancto philosophati sunt, quamuis de Patre et Filio non tacuerint, quod etiam Didymus in libro suo meminit, quem scripsit de Spiritu sancto .

XXuI. [Ib. uIII, 21-23.] Ecce ego mitto in te, et in seruos tuos, et in populum tuum, et in domos tuas cynomyiam, et implebuntur domus Aegyptiorum cynomyia; ut scias quoniam ego sum Dominus Deus omnis terre: et dabo interuallum inter populum meum et inter populum tuum. Quod hic Scriptura aperuit, ne ubique diceret, intelligere debemus et in posterioribus et in prioribus signis factum esse, ut terra in qua habitabat populus Dei, nullis plagis talibus uexaretur. Opportunum autem fuit ut ibi hoc aperte poneretur, unde iam incipiunt signa quibus magi similia nec conati sunt facere: procul dubio enim quia ubique fuerant scyniphes in regno Pharaonis, non autem fuerant in terra Gessen, ibi conati sunt magi similiter facere, et minime potuerunt. Quo usque ergo deficerent, nichil  de illius terre segregatione dictum est; sed ex quo ceperunt ea fieri, ubi iam illi similia facere nec conari auderent.

XXuII. [Ib. uIII, 25.] Quod latini habent, Euntes immolate Domino Deo uestro in terra [1 1Kb] , grecus habet, uenientes  immolate Domino Deo uestro in terra. Nolebat enim eos ire quo dicebant, sed ut illic in Aegypto immolarent, uolebat. Hoc ostendunt uerba Moysi que sequuntur. ubi dicit non posse fieri propter abominationes Aegyptiorum.

XXuIII. [Ib. uIII, 26.] Quod ait Moyses, Non potest fieri sic: abominationes enim Aegyptiorum immolabimus Domino Deo nostro: id est, hec immolaturi sumus que abominantur Aegyptii, et propterea in Aegypto non possumus: hoc manifestant uerba que adiungit et dicit, Si enim immolauerimus abominationes Aegyptiorum palam ipsis, lapidabimur. Hoc non intelligentes quidam interpretes nostri, sic interpretati sunt, ut dicerent, Non potest fieri sic: numquid abominationes Aegyptiorum immolabimus Domino Deo nostro? Cum magis hoc Scriptura dixerit, quia Aegyptiorum abominationes immolaturi sunt. Alii uero latini sic habent, Non potest fieri sic, quoniam abominationes Aegyptiorum non immolabimus Domino Deo nostro. Contrarium sensum facit addita particula negatiua, cum Moyses dixerit, Non potest fieri sic: abominationes enim Aegyptiorum immolabimus Domino Deo nostro: et ideo in eremum dicebant se ire uelle, ubi Aegyptii non uiderent abominationes suas. Hoc autem intelligendum est mystice significari, quod etiam de pastoribus dicimus, qui erant Aegyptiis abominabiles ; et ideo separatam terram Isrelite acceperunt, cum uenerunt in Aegyptum. Sic enim et sacrificia Isrelitarum abominationes sunt Aegyptiis, sicut iniquis uita iustorum.

XXIX. [Ib. uIII, 32.] Cum ablata esset locusta, dictum est de Pharaone, Et ingrauauit Pharao cor suum etiam in hoc tempore, et noluit dimittere populum. Certe nunc non dictum est, Ingrauatum est cor Pharaonis; sed, ingrauauit Pharao cor suum. Sic utique in omnibus plagis. A uoluntate quippe hominis est origo uitiorum: mouentur autem causis corda hominum, talia sic, talia uero sic, etiam non diuersis causis sepe diuerso modo, secundum proprias qualitates, que ex uoluntatibus ueniunt.

XXX. [Ib. IX, 7.] uidens autem Pharao quia non est mortuum de pecoribus filiorum Isrel ullum, ingrauatum est cor Pharaonis. Quomodo ex contrariis causis facta est hec ingrauatio cordis Pharaonis? Si enim et pecora Isrelitarum morerentur, tunc uideretur causa competens qua cor eius ingrauaretur ad contemnendum Deum, tanquam si et magi eius pecora Isrelitarum fecissent mori: nunc uero unde debuit ad timendum uel credendum moueri, uidens nullum pecus mortuum ex pecoribus Hebreorum, hinc ingrauatum  est; id est, illa ingrauatio etiam huc usque progressa est.

XXXI. [Ib. IX, 8.] Quid est quod dicit Deus ad Aaron et Moysen, Sumite uobis plenas manus fauille de fornace, et aspergat Moyses in celum coram Pharaone et coram seruis eius, et fiat puluis in uniuersa terra Aegypti? Signa enim superiora, uirga fiebant, quam non Moyses, sed Aaron uel extendebat super aquam, uel ea terram percutiebat: nunc uero interpositis duobus signis de cynomyia et pecorum mortibus, ubi nec Aaron nec Moyses aliquid manu operati sunt, dicitur ut Moyses fauillam spargat in celum de fornace, et hanc ambo sumere iubentur, sed ille spargere non in terram, sed in celum: tanquam Aaron qui datus erat ad populum, terram percutere deberet, uel in terram siue in aquam manum extendere; Moyses uero, de quo dictum est, Erit tibi  que ad Deum , in celum iubetur fauillam spargere. Quid duo illa superiora signa, ubi nec Moyses nec Aaron manu aliquid operantur? Quid sibi uult ista diuersitas? neque enim nichil.

XXXII. [Ib. IX, 16.] Et propter hoc ipsum conseruatus es, ut ostendam in te uirtutem meam, et ut annuntietur nomen meum in uniuersa terra. Hec Scripture uerba et Apostolus posuit, cum in eodem loco perdifficili uersaretur. Ibi autem et hoc ait: Si autem uolens Deus ostendere iram, et demonstrare potentiam suam, attulit in multa patientia uasa ire: parcendo utique iis quos malos futuros esse prescierat; que uasa dicit perfecta in perditionem. Et ut notas, inquit, faceret diuitias glorie sue in uasa misericordie . Unde uasorum misericordie uox est in Psalmis: Deus meus, misericordia eius preueniet me; Deus meus demonstrauit mihi in inimicis meis . Nouit ergo Deus bene uti malis, in quibus tamen humanam naturam non ad malitiam creat, sed perfert eos patienter quousque scit oportere; non inaniter, sed utens eis ad admonitionem uel exercitationem bonorum. Ecce enim ut annuntiaretur nomen Dei in uniuersa terra, uasis misericordie utique prodest. Ad eorum itaque utilitatem Pharao seruatus est, sicut et Scriptura testatur, et exitus docet.

XXXIII. [Ib. IX, 19, 6, 20.] Quid est quod mandauit Deus Pharaoni, cum se facturum magnam grandinem minaretur, ut festinet congregare pecora sua, et quecumque illi essent in campo, ne grandine intereant? hoc enim non tam indignanter quam misericorditer uidetur admonere. Sed hoc non facit questionem, quando Deus etiam irascens temperat penam. Illud est quod merito mouet, quibus nunc pecoribus consulatur, si omnia mortua fuerant plaga superiore, ubi scriptum est quod discreuit Deus inter pecora Hebreorum et Aegyptiorum, ita ut illinc nullum moreretur, omnia uero Aegyptiorum pecora morerentur. An eo soluitur questio, quod predixerat ea moritura que in campo fuissent, ut hec accipiantur omnia; intelligantur autem euasisse que in domibus erant, que potuerunt etiam a dubitantibus colligi, et in domo teneri, ne forte uerum esset quod Moyses Dominum facturum  esse predixerat: et ex his esse in campis iterum poterant, que modo admonet congregari in domos, ne grandine pereant; maxime, quia sequitur Scriptura et dicit, Qui timuit uerbum Domini seruorum Pharaonis, congregauit pecora sua in domos: qui autem non intendit mente in uerbum Domini, dimisit pecora sua in campo? Hoc ergo fieri potuit, quando etiam mortem pecorum minatus est Deus, quamuis id Scriptura tacuerit.

XXXIu. [Ib. IX, 22.] Et dixit Dominus ad Moysen, Extende manum tuam in celum, et erit grando in omni terra Aegypti. Ecce iterum Moyses non in terram, sed in celum manum iubetur extendere, sicut superius de fauilla.

XXXu. [Ib. IX, 27, 30.] Cum fragore celi, qui uehemens erat in grandine, Pharao territus rogaret Moysen ut oraret pro illo, confitens iniquitatem suam et populi sui, Moyses ei dixit: Et tu et serui tui scio quod nondum timetis Dominum. Qualem timorem querebat, cui timor iste nondum erat Domini timor? Facile est enim penam timere, sed non hoc est Deum timere, illo scilicet timore pietatis, quem commemorat Iacob, ubi dicit: Nisi Deus patris mei Abraham, et timor Isaac adesset [1 1Kb] mihi, nunc me inanem dimisisses .

XXXuI. [Ib. X, 1.] Dixit Dominus ad Moysen, Intra ad Pharaonem: ego enim grauaui cor eius et seruorum eius, ut ordine superueniant signa mea hec super eos [2 1Kb] ; tanquam opus habeat Deus cuiusquam malitia. Sed sic intelligendum est, ac si diceret, Ego enim patiens fui super eum et seruos eius, ut non eos auferrem, ut ordine superueniant signa mea super eos. Quia enim patientia Dei obstinatior fiebat malus animus, ideo pro eo quod est, Patiens in eum fui, dicitur, grauaui cor eius.

XXXuII. [Ib. X, 19.] Et non est relicta locusta una in omni terra Aegypti: et indurauit Dominus cor Pharaonis. Beneficium certe Dei commemorauit Scriptura, quo abstulit locustas; et secuta, dixit indurasse Dominum cor Pharaonis, beneficio utique suo, et patientia sua, qua ille fiebat obstinatior, dum ei parceretur: sicut omnia mala corda hominum, patientia Dei male utendo durescunt.

XXXuIII. [Ib. X, 21, 12.] Tertio dicitur ad Moysen, Extende manum tuam in celum, ut fieret etiam plaga tenebrarum. Nunquam autem dictum est ad fratrem eius Aaron, ut extenderet manum in celum. Quod ergo dictum est ad Moysen, Extende manum tuam super terram Aegypti, et ascendat locusta super terram, credo id significatum, etiam minus posse qui plus potest; non autem continuo cui minora conceduntur, posse maiora.

XXXIX. [Ib. XI, 2.] Deus ad Moysen: Loquere ergo secreto in aures populi, et petat unusquisque a proximo, et mulier a proxima, uasa aurea et argentea et uestem. Non hinc quisque sumendum exemplum putare debet ad exspoliandum isto modo proximum. Hoc enim Deus iussit, qui nouerat quid quemque pati oporteret: nec  Isrelite furtum fecerunt, sed Deo iubenti ministerium prebuerunt. Quemadmodum cum minister iudicis occidit eum quem iudex iussit occidi, profecto si id sponte faciat, homicida est, etiamsi eum occidat, quem scit occidi a iudice debuisse. Est etiam ista nonnulla questio, si seorsum habitabant Hebrei in terra Gessen, ubi nec plage fiebant quibus regnum Pharaonis affligebatur, quomodo petit quisque a proximo uel a proxima, aurum, argentum, et uestem; presertim quia ubi primum hoc mandatur per Moysen, sic positum est, et mulier a uicina sua et concellaria, uel concellanea , uel cohabitatrice sua  . Unde intelligendum est, etiam in terra Gessen non solos Hebreos habitasse, sed eis aliquos Aegyptios in illa terra cohabitatores fuisse, ad quos potuerunt merito Hebreorum etiam illa diuina beneficia peruenire, ut hinc eos et diligerent iidem Aegyptii cohabitatores, et quod petebant facile commodarent: nec tamen Deus iudicauit ita illos alienos fuisse ab iniuriis et contritionibus quas populus Dei pertulit, ut nec isto damno ferirentur, qui plagis illis propterea quod terre illi parcebatur, percussi non erant.

XL. [Ib. XI, 9.] Dixit autem Dominus ad Moysen, Non exaudiet uos Pharao, ut multiplicem signa mea et portenta mea in terra Aegypti: tanquam opus fuerit eius inobedientia, ut signa illa multiplicarentur, que utiliter fiebant ad terrendum populum Dei, atque ipsa discretione ad pietatem informandum. Sed hoc Dei fuit, malitia cordis illius bene utentis; non Pharaonis, Dei patientia male abutentis.

XLI. [Ib. XII, 10, 46.] Que autem superauerint ab eo in mane, igne concremabitis. Queri potest, quomodo aliquid superabit, cum hoc premoniti fuerint, ut si domus non habuerit consumendo pecori idoneam multitudinem, uicini assumantur. Sed intelligitur quoniam dictum est, Os non conteretis ab eo, remansura utique fuisse ossa, que igne cremarentur.

XLII. [Ib. XII, 5.] Agnus perfectus, masculus, anniculus erit uobis. Mouere potest ista locutio, quasi agnus possit esse non masculus, nescientem qua necessitate ita sit translatum. Ouis enim transferri debuit, quia grecus habet; sed in greca lingua generis neutri est, et potuerunt que sequuntur omnia conuenire, tanquam si diceret, Pecus perfectum, masculum, anniculum erit uobis. Potuit enim latine dici, masculum pecus, quomodo dicuntur mascula thura, genere neutro: ouis autem masculus dici non posset, quia feminini generis est ouis. Item ouis mascula si diceretur, esset absurdius. Pecus uero si poneretur, etiam aliud intelligeretur; nec seruaretur sacramentum, quod cum Scriptura de oue loquatur, post dicit, ab agnis et hedis accipietis illud. Qua in re Christus significari merito accipitur. Quid enim opus erat ouem uel agnum ab agnis et hedis accipiendum moneri, nisi ille figuraretur, cuius caro non solum ex iustis, uerum etiam ex peccatoribus propagata est? Quanquam conentur Iudei etiam hedum intelligere accipiendum ad celebrandum Pascha, et hoc esse dictum putant, ab  agnis et hedis accipere, tanquam diceret, uel ab agnis agnum, uel ab hedis hedum, si illud desit, sumi oportere: apparet tamen in Christo rebus impletis quid illo precepto fuerit figuratum.

XLIII. [Ib. XII, 14.] Quod scriptum est, Et facietis diem hunc in progenies uestras legitimum eternum uel eternalem, quod grece dicitur , non sic accipiendum est, tanquam possit istorum pretereuntium dies esse ullus eternus; sed illud eternum est, quod iste significat dies: uelut cum dicimus ipsum Deum eternum, non utique istas duas syllabas eternas dicimus, sed quod significant. Quanquam diligenter scrutandum sit quomodo appellare Scriptura soleat eternum, ne forte ita dixerit solemniter eternum, quem nefas habeant pretermittere, aut sua sponte mutare. Aliud est enim quod precipitur quousque fiat, sicut preceptum est ut septies muros Iericho circumiret arca : aliud, cum precipitur sic obseruari aliquid, ut nullus terminus prefiniatur obseruationis, siue quotidie, siue per menses, siue per annos solemniter, siue per multorum uel aliquorum annorum certa interualla. Aut ergo sic appellauit eternum, quod non sua sponte audeant desinere celebrare; aut, sicut dixi, ut non ipsa signa rerum, sed res que iis significantur eterne intelligantur.

XLIu. [Ib. XII, 30.] Et factus est clamor magnus in terra Aegypti. Non enim erat domus in qua non erat in ea mortuus. Nonne potuit esse aliqua domus que primogenitum non haberet? Cum ergo primogeniti tantummodo morerentur, quomodo nulla erat que non haberet mortuum? An et hoc diuinitus prescientia Dei fuerat procuratum, ut in omnibus omnino essent domibus primogeniti, in quibus percuterentur Aegyptii? Ab hac sane plaga non putandi sunt immunes fuisse Aegyptii qui habitabant in terra Gessen; hominum quippe erat, uel animalium, non terre: id est, homines et animalia primogenita moriebantur occulto et angelico percussu, non aliquid in terra uel in celo factum erat, sicut rana, uel locusta, uel tenebre, unde qui habitabant, affligerentur. A talibus enim plagis cum terra Gessen fuisset aliena, procul dubio perueniebat beneficium ad eos Aegyptios qui in eadem terra cum Hebreis morabantur: hac uero primogeniti eorum omnes percussi sunt.

XLu. [Ib. XII, 35, 36.] Filii autem Isrel fecerunt sicuti preceperat illis Moyses, et petierunt ab Aegyptiis uasa aurea et argentea et uestem; et Dominus dedit gratiam populo suo coram Aegyptiis, et commodauerunt illis, et predati sunt Aegyptios. Iam hoc factum fuerat ante mortes primogenitorum Aegyptiorum; sed nunc per recapitulationem repetitur. Nam narratum est quando factum est. Modo enim fieri quomodo posset, ut in tanto luctu ex mortibus suorum accommodarent ista filiis Isrel? Nisi forte quis dicat etiam ista plaga non fuisse percussos Aegyptios qui cum Hebreis inhabitabant terram Gessen.

XLuI. [Ib. XII, 22.] Quid est quod ait, Accipietis autem fasciculum hyssopi, et tingentes ex sanguine qui est iuxta ostium, linietis super limen et super ambos  postes? Queritur enim quem sanguinem dicat iuxta ostium, cum illius agni utique uelit intelligi sanguinem, cuius immolatione fit Pascha. An eo modo consequenter precipit, quamuis hoc tacuerit, ut idem agnus iuxta ostium occidatur? An, quod est credibilius, ideo dixit ex sanguine qui est iuxta ostium, quia utique ille qui liniturus est super limen et postes, uas ipsum in quo sanguinem excepit, iuxta ostium positurus est, ut ad manum habeat quando tingit?

XLuII. [Ib. XII, 37, 40.] Sustulerunt autem filii Isrel de Ramesse in Socchoth, in sexcenta millia peditum uiri, preter instructum, uel censum; si isto modo potest recte interpretari quod grecus habet , quo uerbo non solum mobilia, uerum etiam mouentia significari indicat Scriptura, ubi Iudas loquens ad patrem suum dicit: Mitte puerum mecum, et surgentes ibimus ut uiuamus, et non moriamur et nos, et tu, et substantia nostra . Ibi enim grecus habet, ubi substantiam latinus interpretatus est; quod aliquando censum interpretantur nostri: sicut nunc instructum dicere uoluimus, dum tamen eo nomine et homines et iumenta uel omnia pecora intelligantur. Ubi etiam utrum et uxores possint intelligi, nescio. Sexcenta tamen millia peditum cum Scriptura commemoret, addens et dicens, Excepto instructu, uel censu, uel substantia, uel si quo alio uerbo melius interpretatur , manifestum est et homines significatos, siue in seruis, siue in mulieribus, siue in his etatibus que militie non essent idonee, ut sexcenta millia peditum in eis solis intelligamus, qui possent militari agmine armari.

Queri autem solet utrum ad tantum numerum Hebrei peruenire potuerint per eos annos in Aegypto, quos ostendere consideratus in Scripturis numerus potest: qui primum anni quot fuerint non parua questio est. Dicit enim Deus ad Abraham cum factum esset illud sacrificium de uacca trima, et capra, et ariete, et turture, et columba, antequam non solum Isaac, sed nec Ismel quidem natus esset: Sciendo scias [1 1Kb] , quia peregrinum erit semen tuum in terra non propria; et in seruitutem redigent eos, et nocebunt illis quadringentos annos . Si ergo quadringentos annos sic acceperimus, ut in seruitute sub Aegyptiis intelligantur, non paruum spatium temporis fuit, quo ita populus multiplicaretur. Sed tot annos non fuisse, apertissimo indicio Scriptura testatur.

Quidam enim putant quadringentos triginta annos accipi debere, ex quo Iacob intrauit in Aegyptum, donec inde populus per Moysen liberatus est, quoniam in Exodo scriptum est: Incolatus autem filiorum Isrel, quem incoluerunt in terra Aegypti et in terra Chanaan, ipsi et patres eorum, anni quadringenti triginta. Seruitutis autem eorum uolunt esse annos quadringentos; propterea quod scriptum est in Genesi: Sciendo scias, quia peregrinum erit semen tuum in terra non sua; et in seruitutem redigent eos, et nocebunt  illis quadringentos annos. Sed quoniam seruitutis anni post mortem Ioseph computantur , non est quemadmodum computentur quadringenti triginta in Aegypto. Ingressus est enim Iacob anno filii sui trigesimo et nono: quoniam triginta annorum erat Ioseph, cum apparuit in conspectu Pharaonis , et regnare cepit sub illo; transactis autem septem annis ubertatis, secundo anno famis ingressus est Iacob in Aegyptum cum aliis filiis suis ; ac per hoc tunc agebat Ioseph triginta et nouem annos, qui impletis uite sue annis centum et decem, mortuus est : uixit ergo in Aegypto post ingressum ad se patris sui, septuaginta et unum annos; quos si detraxerimus a quadringentis triginta annis, remanebunt seruitutis anni, id est post mortem Ioseph, non quadringenti, sed trecenti et quinquaginta nouem anni. Quod si ex illo putabimus nos computare debere, ex quo Ioseph sub Pharaone regnare cepit, ut tunc quodammodo intelligatur intrasse Isrel in Aegyptum, quando ibi filius eius tanta potestate sublimatus est, etiam sic trecenti quinquaginta erunt, quos Tychonius uult accipi quadringentos, ut a toto pars intelligatur, id est a toto centenario pars quinquagenaria, et probat hac loquendi regula solere uti Scripturam . Si autem, quod aliquanto probabilius dici potest, tunc habeamus intrasse Isrel in Aegyptum, quando illic Ioseph esse uenditus cepit, detracturi sumus adhuc annos tredecim, ut trecentos triginta septem annos pro quadringentis accipiamus. Sed cum Scriptura commemoret Caath filium Leui auum Moysi cum auo suo Iacob intrasse in Aegyptum ; dicat autem eum uixisse annos centum triginta   ; filium uero eius patrem Moysi Ambram [1 1Kb] centum triginta septem; Moysen uero dicat octoginta annorum fuisse cum de Aegypto populum liberauit : etiam si tunc genuisset Caath patrem Moysi, quo anno mortuus est, ille quoque Ambram ultimo uite sue anno genuisset Moysen; computati anni centum triginta et centum triginta septem et octoginta, trecentos et quadraginta septem annos faciunt, non quadringentos triginta. Quod si quis dicat extremo anno uite Ioseph [2 1Kb] natum esse Caath filium Leui; septuaginta ferme anni possunt accedere illi summe, quia septuaginta unum annos uixit in Aegypto Ioseph post ingressum patris sui. Quapropter etiam sic septuaginta anni uite Ioseph ab ingressu Iacob in Aegyptum usque ad natiuitatem Caath, si tunc natus asseratur, et centum triginta anni ipsius Caath, et centum triginta septem filii eius Ambram patris Moysi, et octoginta ipsius Moysi,  quadringentos decem et septem annos faciunt, non quadringentos triginta.

Proinde illa nimirum computatio, quam secutus est Eusebius in historia sua Chronica, perspicua ueritate subnixa est. Ab illa enim promissione computat quadringentos triginta annos, qua uocauit Deus Abraham, ut exiret de terra sua in terram Chanaan : quia et Apostolus cum Abrahe laudaret et commendaret fidem, in ea promissione qua Christum uult intelligi prophetatum, id est qua promisit Deus Abrahe quod benedicerentur in eo omnes tribus terre, Hoc autem dico, inquit, quia testamentum confirmatum a Deo, post quadringentos et triginta annos facta Lex non infirmat ad euacuandas promissiones . Ex illa ergo promissione qua uocatus est Abraham et credidit Deo, post quadringentos et triginta annos factam Legem dicit Apostolus, non ex tempore quo Iacob intrauit in Aegyptum. Deinde etiam ipsa Scriptura Exodi satis hoc significauit: non enim dixit, Incolatus filiorum Isrel, quem incoluerunt in terra Aegypto, anni quadringenti triginta; sed aperte dixit, quem incoluerunt in terra Aegypto et in terra Chanaan, ipsi et patres eorum. Ac per hoc manifestum est computandum esse tempus etiam Patriarcharum Abrahe, Isaac, et Iacob, ex quo peregrinari cepit Abraham in terra Chanaan; id est ex illa promissione in qua eius fidem laudat Apostolus, usque ad illud tempus quo ingressus est Isrel in Aegyptum. Toto quippe isto tempore peregrinati sunt patres in terra Chanaan, et deinde semen Isrel in Aegypto; ac sic completi sunt quadringenti triginta anni a promissione usque ad exitum Isrel ex Aegypto, quando facta est Lex in monte Sina, que non infirmat testamentum ad euacuandas promissiones.

Septuagesimo ergo et quinto anno uite sue Abraham, sicut Scriptura dicit, egressus est in terram Chanaan , et genuit Isaac cum esset annorum centum . Fiunt itaque anni uiginti quinque ex promissione usque ad natum Isaac. His adduntur omnes anni uite Isaac, id est centum octoginta , fiunt ducenti quinque: tunc erat Iacob annorum centum uiginti; nati sunt enim sexagenario patre gemini, ipse et Esau : post decem autem annos intrauit Iacob in Aegyptum, cum esset annorum centum triginta . Ioseph autem esset triginta nouem. Fiunt proinde anni a promissione usque ad ingressum Iacob in Aegyptum, ducenti quindecim. Ioseph autem ab illo trigesimo et nono anno etatis sue, in quo eum pater in Aegypto inuenit, uixit septuaginta et unum annos; quia omnes etatis eius anni centum decem fuerunt . Cum itaque ad ducentos quindecim annos accesserint septuaginta unus, fiunt anni ducenti octoginta sex. Restant centum quadraginta quatuor uel quinque, quibus intelligitur seruisse in Aegypto populus Isrel post mortem Ioseph. His annis quantum multiplicari potuerint, si fecunditas hominis consideretur, adiuuante illo qui eos uoluit ualde multiplicari, reperitur non esse mirum quod in sexcentis millibus peditum egressus est  populus ex Aegypto, excepto cetero apparatu, ubi et seruitia erant, et sexus muliebris et imbellis etas.

Quod ergo dixit Deus ad Abraham, Sciendo scias, quia peregrinum erit semen tuum in terra non propria; et in seruitutem redigent eos, et nocebunt illis quadringentos annos, non sic accipiendum est, tanquam in illa durissima seruitute quadringentos annos Dei populus fuerit: sed quia scriptum est, In Isaac uocabitur tibi semen ; ex anno natiuitatis Isaac usque ad annum egressionis ex Aegypto computantur anni quadringenti quinque. Cum ergo de quadringentis triginta detraxeris uiginti quinque qui sunt a promissione usque ad natum Isaac, non mirum est si quadringentos et quinque annos summa solida quadringentos uoluit appellare Scriptura, que solet tempora ita nuncupare, ut quod de summa perfectioris numeri paululum excrescit aut infra est, non computetur. Non itaque quod ait, In seruitutem redigent eos, et nocebunt illis, ad quadringentos annos referendum est, tanquam per tot annos eos habuerint in seruitute; sed referendi sunt quadringenti anni ad id quod dictum est, Peregrinum erit semen tuum in terra non propria: quia siue in terra Chanaan, siue in Aegypto, peregrinum erat illud semen, antequam hereditatem sumerent terram ex promissione Dei; quod factum est posteaquam ex Aegypto liberati sunt: ut hyperbaton hic intelligatur, et ordo uerborum sit, Sciendo scias, quia peregrinum erit semen tuum in terra non propria quadringentis annis; illud autem interpositum intelligatur, Et in seruitutem redigent eos, et nocebunt illis; ita ut ad quadringentos annos ista interpositio non pertineat. In extrema enim parte annorum summe huius, hoc est, post mortem Ioseph, factum est ut in Aegypto populus Dei duram perageret seruitutem.

XLuIII. [Ib. XIII, 9.] Quid est quod ait, cum de Pascha preciperet, Erit tibi in signum super manum tuam? an intelligitur super opera tua, id est, quod preferre debeas operibus tuis? Pertinet enim Pascha propter occisionem ouis ad fidem Christi, et sanguinem quo redempti sumus. Hec autem fides operibus preponenda est, ut sit quodammodo super manum, aduersus illos qui in operibus Legis gloriabantur: de qua re Apostolus loquitur, et multum agit [1 1Kb] ; qui fidem operibus sic uult anteponi, ut ex illa pendeant opera bona, atque ab ea preueniantur, non ut ipsa uelut meritis bonorum operum retribui uideatur . Illa enim ad gratiam pertinet: si autem gratia, iam non ex operibus; alioquin gratia iam non est gratia .

XLIX. [Ib. XIII, 17.] Cum autem dimisit Pharao populum, non deduxit eos Deus uiam [2 1Kb] terre Philistiim, quia prope erat. Dixit enim Deus, Nequando peniteat populum cum uiderit prelium, et reuertatur in Aegyptum.  Hic ostenditur omnia fieri debere [1 1Kb] , que consilio recte fieri possunt, ad deuitanda que aduersa sunt, etiam cum Deus apertissime adiutor est.

L. [Ib. XIII, 18.] Quinta autem progenie ascenderunt filii Isrel de terra Aegypti. Utrum progeniem in centum annis uult computari, et ideo quinta progenie, quia post quadringentos triginta annos? an per hominum generationes hoc potius intelligendum est, ab ipso Iacob qui intrauit in Aegyptum, usque ad Moysen qui cum populo egressus est? Iacob enim primus, secundus Leui, tertius Caath, quartus Ambram, quintus Moyses inuenitur. Has autem dicit progenies latinus interpres, quas Greci uocant, que in Euangelio generationes appellantur, nec numerantur nisi per successiones hominum, non per numerum annorum.

LI. [Ib. XIu, 13.] Dixit autem Moyses: Confidite, et state [2 1Kb] , et uidete salutem que est a Domino, quam faciet uobis hodie. Sicut enim uidistis Aegyptios hodie, non apponetis amplius uidere eos in eternum tempus. Quomodo accipienda sunt hec uerba, cum uiderint postea Isrelite Aegyptios? An quia isti qui tunc uidebant, non eos ulterius uiderunt; quia et illi sunt mortui qui consequebantur, et isti omnes quisque die mortis sue? nam posteri eorum uiderunt posteros illorum. An, Non eos uidebitis sicut hodie, intelligendum est, non sicut hodie persequentes et inimicos, et tanto post uos agmine uenientes; ut omnino nulla sit questio, nec de eterno tempore quod hic posuit; quia etsi uidebunt se utrique tempore resurrectionis, non sic utique uidebunt ut hodie?

LII. [Ib. XIu, 15.] Quid est quod dixit Dominus ad Moysen, Quid tu clamas ad me? cum Scriptura non dixerit aliquid de Moysi uocibus, nec eum orantem commemorauerit; nisi quia intelligi uoluit, hoc eum egisse uocis silentio, ut corde clamaret.

LIII. [Ib. XIu, 16]. Et tu eleua uirgam tuam, et extende manum tuam super mare. Hec est illa uirga, in qua fiebant mirabilia, que modo dicitur esse Moysi: tunc autem fratris eius fuisse dicebatur, quando per illam ipse operabatur.

LIu. [Ib. Xu, 12.] Extendisti dexteram tuam [3 1Kb] , transuorauit eos terra. Terram pro aqua non mirum est positam. Tota quippe pars ista extrema uel infima mundi, terre nomine censetur; secundum id quod sepe dicitur, Deus qui fecit celum et terram: et illius psalmi distributione commemoratis celestibus, Laudate, inquit, Dominum de terra; et ea exsequitur in laude, que etiam ad aquas pertineant .

Lu. [Ib. Xu, 10, 8.] Misisti Spiritum tuum, et cooperunt eos mare. Ecce iam quinto commemoratur Spiritus Dei, ut in hoc numero accipiamus et quod dictum est.  Digitus Dei est hoc . Primo, ubi Scriptum est, Spiritus Dei superferebatur super aquas : secundo, ubi dicitur, Non permanebit in istis hominibus Spiritus meus, quoniam carnes sunt [1 1Kb] : tertio, ubi Pharao dicit ad Ioseph, Quoniam Spiritus Dei est in te : quarto, ubi incantatores Aegyptiorum dicunt, Digitus Dei est hoc: quinto, in hoc cantico, Misisti Spiritum tuum, et cooperuit eos mare. Meminerimus autem Spiritum Dei non solum ad beneficia, uerum etiam ad uindictam commemorari. Nam quid aliud etiam supra dixit, Per Spiritum ire tue diuisa est aqua? Iste itaque Spiritus Dei in Aegyptios, Spiritus ire eius fuit [2 1Kb] , quibus nocuit aquarum diuisio, ut intrantes possent aquis redeuntibus obrui: filiis uero Isrel quibus profuit quod aqua diuisa est, non fuit ille Spiritus ire Dei. Unde significatur propter diuersas operationes et effectus Spiritum Dei dissimiliter appellari, cum sit unus atque idem ille duntaxat, qui etiam Spiritus sanctus in unitate Trinitatis accipitur. Proinde non arbitror alium quam eumdem significari, ubi dicit Apostolus, Non enim accepistis Spiritum seruitutis iterum in timore [3 1Kb] ; sed accepistis Spiritum adoptionis in quo clamamus, Abba, Pater : quia eodem Spiritu Dei, id est, digito Dei, quo Lex in tabulis lapideis conscripta est , timor incussus est eis qui gratiam nondum intelligebant, ut de sua infirmitate atque peccatis per Legem conuincerentur, et Lex illis fieret pedagogus, a quo perducerentur ad gratiam que est in fide Iesu Christi . De hoc autem Spiritu adoptionis et gratie, id est de hoc opere Spiritus Dei, quo impertitur gratia et regeneratio in uitam eternam, dicitur, Spiritus autem uiuificat; cum supra diceretur Littera occidit , id est, Lex conscripta, tantummodo iubens, sine adiutorio gratie [4 1Kb] .

LuI. [Ib. Xu, 23, 24.] uenerunt autem in Merra, et non poterant bibere de Merra [5 1Kb] ; amara enim erat. Si propter hoc appellatum est nomen loci eius amaritudo, quia non potuerunt ibi aquam bibere, quod amara esset ; quomodo uenerunt in Merra, nisi quia eo nomine locum Scriptura appellauit, in quem uenerunt, quo iam appellabatur cum hec scribebantur? Posterius enim utique scripta sunt, quam illa contigerunt.

LuII. [Ib. Xu, 25.] Et ostendit ei Dominus lignum, et misit illud in aquam, et facta est aqua dulcis. Genus ligni erat istam habens uim, an quolibet ligno id facere poterat Deus, qui tanta mirabilia faciebat? Hoc tamen uidetur significare quod dictum est, ostendit ei,  tanquam tale iam lignum esset, quo posset hoc fieri: nisi forte locus erat ubi ligna omnino non inueniebantur, ut hoc ipsum esset diuini adiutorii, quod ei lignum Dominus ostendit, ubi nullum erat, et per lignum aquas dulces fecit, prefigurans gloriam et gratiam crucis: sed in tali etiam natura ligni, quis nisi creator et demonstrator laudandus est?

LuIII. [Ib. XuI, 4.] Dixit autem Dominus ad Moysen, Ecce ego pluam uobis panes de celo: et exiet populus et colliget unius diei in diem, ut tentem illos si ambulabunt [1 1Kb] in lege mea, an non. Tentatio ista probatio est, non ad peccatum seductio: nec ideo probatio ut Deus nouerit, sed ut ipsos [2 1Kb] ipsis hominibus ostendat, quo humiliores fiant ad petendum adiutorium et agnoscendam Dei gratiam.

LIX. [Ib. XuI, 8.] Moyses et Aaron dicunt ad populum inter cetera: Propter quod exaudiuit Dominus murmurationem uestram, quam uos murmuratis aduersum nos. Nos autem quid sumus? Non enim aduersum nos murmur uestrum est, sed aduersus Deum. Non ex hoc tantum se ualere uoluerunt quantum Deus: dixerunt enim, Quid sumus nos? ut illi aduersus illum se scirent murmurasse, qui istos miserat, et qui per istos operabatur. Nec talis illa est sententia, ubi Petrus dicit Ananie: Ausus es mentiri Spiritui sancto? non hominibus mentitus es, sed Deo . Non enim ait, Ausus es mentiri mihi? non mihi mentitus es, sed Deo: quod si dixisset, simile fuisset. Neque ita dixit, Ausus es mentiri Spiritui sancto? non Spiritui sancto mentitus es, sed Deo: ita enim loquens, negaret Deum esse Spiritum sanctum. Nunc uero cum dixisset, Ausus es mentiri Spiritui sancto? cum ille se putaret hominibus fuisse mentitum, ipse Spiritum sanctum Deum esse monstrauit subiungens, Non hominibus mentitus es, sed Deo.

LX. [Ib. XuI, 12.] Deus mandat per Moysen populo, Ad uesperam edetis carnes, et mane replebimini panibus. Ecce non pro omni alimento panes nominantur. Nam isto nomine et carnes complecterentur, quia et ipse alimenta sunt: nec tamen panes eos modo dicit, qui fiunt ex frumentis; ipsos enim proprie panes appellare consueuimus: manna autem panum nomine appellat. Non autem uacat quod dicit ad uesperam carnes et mane panes se daturum. Tale quippe aliquid etiam in Elia significatum est, cum ei alimenta coruus afferret . An forte carnibus ad uesperam et mane panibus ille significatur, qui traditus est propter delicta nostra, et resurrexit propter iustificationem nostram ? Ad uesperam quippe mortuus ex infirmitate sepultus est, mane autem apparuit discipulis, qui resurrexerat in uirtute.

LXI. [Ib. XuI, 33.] Et dixit Moyses ad Aaron, Accipe uas aureum unum, et mitte illud plenum gomor manna, et repones illud ante Deum, ut seruetur in progenies, quemadmodum precepit Dominus. Queri potest, ubi Aaron poneret ante Deum, quando nec ullum simulacrum  fuit, nec arca testamenti iam fuerat instituta. An forte ideo de futuro dixit, repones, ut intelligeretur tunc ante Deum posse reponi, quando futura erat arca? an potius, ante Deum, dictum est quod fit ipsa deuotione offerendi, in quocumque loco poneretur? ubi enim non est Deus? Sed illud quod adiungit, Et reposuit Aaron ante testimonium ad reseruandum, priorem magis sensum asserit. Hoc enim modo Scriptura dixit per prolepsim, quod postea factum est, cum esse cepit tabernaculum testimonii.

LXII. [Ib. XuI, 35.] Filii autem Isrel ederunt manna annis quadraginta, quoadusque uenirent in terram que inhabitatur. Manna ederunt quoadusque uenirent in partem Phenicis. Significauit Scriptura per prolepsim, id est, hoc loco commemorando quod etiam postea factum est, non edisse filios Isrel in eremo nisi manna. Hoc est enim quod ait, usque ad terram que inhabitatur, id est, que iam non est eremus: non quia continuo ut uenerunt ad terram habitabilem destiterunt uesci manna, sed quia non ante. Traiecto enim Iordane significatur manna cessasse, ubi panes terre manducauerunt: quando ergo ingressi sunt habitabilem terram, antequam transirent Iordanem, uel tantum manna uesci, uel utroque cibo potuerunt; hoc quippe intelligi potest, quando cessasse manna non dicitur nisi Iordane traiecto. Cur autem in illa eremi inopia etiam carnes desiderauerint, quando de Aegypto cum suis ualde multis pecoribus exierunt, magna questio est. Nisi forte dicatur, cum per eremum pascua tanta non essent, et ex eo minor futura uideretur fecunditas pecorum, pepercisse illos pecoribus, ne omnibus deficientibus, etiam sacrificiis necessaria defuissent, uel si quid aliud dici potest, unde questio ista soluatur. Congruentius tamen creditur non eos carnes desiderasse, quas de pecoribus habere poterant; sed eas que deerant, ex aquis uidelicet. Ipsas quippe in illa eremo non inueniebant: unde et illis ortygometra data est, id est, aues, quas coturnices multi latine interpretati sunt, cum sit aliud genus auium ortygometra, quamuis coturnicibus non usquequaque dissimile. Nouerat enim Deus quid desiderarent, et desiderium eorum quo carnis genere satiaret. Sed quia Scriptura concupiuisse illos carnes dixerat, nec expresserat cuiusmodi carnes, ideo questio facta est.

LXIII. [Ib. XuI, 35.] Manna ederunt quoadusque uenirent in partem Phenicis. Iam dixerat, quoadusque uenirent ad terram que inhabitatur; sed quia non expresserat proprie quam diceret, repetitione uidetur quamdam proprietatem expressisse, dicendo, in partem Phenicis. Sed tunc illam terram sic credendum est appellatam; modo enim hoc non uocatur nomine. Alia quippe est que Phenice appellatur regio Tyri et Sidonis, qua illos transisse non legitur. Quanquam Scriptura fortasse potuerit terram Phenicis appellare, ubi palmarum arbores iam esse ceperant post eremi uastitatem; quoniam palma grece sic appellatur. Initio enim profectionis sue inuenerunt locum, ubi septuaginta palmarum arbores fuerant, et duodecim fontes: sed postea eos excepit eremi prolixitas, ubi  tale aliquid; non fuit, quousque uenirent ad loca que colebantur. uerum ille sensus est probabilior, ut credamus sic appellatam tunc fuisse terram. Multarum enim terrarum et locorum, sicut fluminum et urbium, nomina certis existentibus causis antiquitate mutata sunt.

LXIu. [Ib. XuII, 5.] Et dixit Dominus ad Moysen, Antecede populum; sume autem tecum de senioribus populi; et uirgam in qua percussisti flumen, accipe in manu tua. Flumen Aaron legitur, non Moyses, uirga percussisse. Nam Moyses eadem uirga mare diuisit, non flumen: quid sibi ergo uult, Accipe uirgam in qua percussisti flumen? An forte mare appellauit flumen? querendum exemplum locutionis huius, si ita est. An quod Aaron fecit, Moysi potius tributum est, quia per Moysen Deus iubebat, que faceret Aaron; et in Moyse auctoritas, in illo autem ministerium fuit: quandoquidem et primis suis uerbis Deus hoc illi ait de fratre suo, Erit tibi ad populum, tu illi que ad Deum ?

LXu. [Ib. XuII, 9.] Et ecce ego sto super cacumen collis, et uirga Dei in manu mea, dicit Moyses ad Iesum Naue, cum preciperet pugnari aduersus Amalech. Nunc ergo uirga Dei dicitur, que primum dicta est uirga Aaron, postea uero uirga Moysi: sicut dicitur spiritus Elie qui est Spiritus Dei , cuius particeps factus est Elias; sic illa potuit dici. Dicitur etiam Dei iustitia, que nostra est, sed donata a Deo: de qua loquens Apostolus, Iudeos arguit dicens, Ignorantes Dei iustitiam, et suam iustitiam uolentes constituere , id est, tanquam a se sibi paratam; contra quales dicit, Quid enim habes quod non accepisti ?

LXuI. [Ib. XuIII, 12.] uenit autem et Aaron et omnes seniores Isrel manducare panem cum socero Moysi ante Deum, uel, sicut alii codices habent, coram Deo; quod grece scriptum est . Queritur ubi ante Deum, quando nec tabernaculum fuit, nec arca testamenti, que postea sunt instituta. Neque enim et hic de futuro dictum accipere possumus, sicut dictum est de manna quod positum est in uase aureo  In eo quod Iothor consilium dat genero suo Moysi, ne occupatus iudiciis populi et ipse et populus consumeretur consumptione intolerabili; prima questio est, cur hoc Deus famulum suum, cum quo ipse tanta et talia loquebatur, ab alienigena passus est admoneri. In quo Scriptura nos admonet, per quemlibet hominem detur consilium ueritatis, non debere contemni. uidendum etiam ne forte ibi uoluerit Deus ab alienigena admoneri Moysen, ubi et ipsum posset tentare superbia: sedebat enim iudiciaria sublimitate solus, uniuerso populo stante. Nam hunc sensum indicat, cum ipse Iothor eos eligi iussit ad iudicandas causas populi, qui odissent superbiam. Deinde quam sit obseruandum quod alibi Scriptura dicit, Fili, ne in multis sint actus tui. ; satis et hic apparet. Deinde uerba Iothor dantis consilium Moysi consideranda sunt: dicit enim, Nunc itaque audi me, et consilium dabo tibi, et erit Deus tecum. Ubi mihi uidetur significari, nimis intentum humanis actionibus animum, Deo quodammodo uacuari, quo fit tanto plenior, quanto in superna atque eterna liberius extenditur.

LXIX. [Ib. XuIII, 19, 20.] Quod uero adiungit et dicit, Esto tu populo que ad Deum, et referes uerba eorum ad Deum: et testaberis illis precepta Dei et legem eius; et demonstrabis illis uias in quibus ambulabunt in eis, et opera que facient; cum populo uniuerso hec agenda esse demonstrat. Non enim ait, Uniuscuiusque uerba referes ad Deum, sed uerba eorum, cum supra dixisset, Esto tu populo que ad Deum sunt. Post hec admonet ne singulorum negotia, que inter se habent, deserantur, electis uidelicet potentibus uiris Deum colentibus, iustis, et qui oderint superbiam, quos constituat super millenos, alios super centenos, alios super quinquagenos, alios super denos. Sic et ab ipso Moyse remouit graues et periculosas occupationes, nec istos grauauit. Quandoquidem ipsi mille haberent unum super se, et sub illo haberent alios decem, et sub eis alios uiginti, et sub his alios centum, ut uix aliquid ad singulos quosque prepositos perueniret, quod iudicare necesse haberent. Insinuatur hic etiam humilitatis exemplum, quod Moyses, cum quo loquebatur Deus, non fastidiuit, neque contempsit alienigene soceri sui consilium. Quanquam et ipse Iothor, cum Isrelita non fuisset, utrum inter uiros Deum uerum colentes religioseque sapientes habendus sit, quemadmodum et Iob, cum ex ipso populo non fuisset, merito queritur: imo credibilius habetur. Ambigue quippe posita sunt uerba, uel utrum sacrificauerit Deo uero in populo eius, quando uidit generum suum, uel utrum eum adorauerit ipse Moyses: quanquam de adoratione etiam si expresse positum esset, honor uideretur  socero redditus, eo modo quo solet hominibus honorificentie causa exhiberi a Patribus; sicut de Abraham scriptum est, quod adorauerit filios Chet . Quos autem dicat post decuriones, non facile sciri potest; quoniam hoc nomen in nullo usu habemus, uel officiorum, uel magisteriorum. Nam quidam doctores interpretati sunt, ut intelligantur utique litterarum, qui introducant in litteras, sicut resonat grecum uocabulum. Hic sane significatur quod ante Legem datam habuerint Hebrei litteras: que quando ceperint esse, nescio utrum ualeat indagari. Nonnullis enim uidetur a primis hominibus eas cepisse, et perductas esse ad Ne, atque inde ad parentes Abrahe, et inde ad populum Isrel: sed unde hoc probari possit, ignoro.

LXX. [Ib. XIX, 1-11.] Mensis autem tertii exitus filiorum Isrel de terra Aegypti hac die uenerunt in eremum Sina, et profecti sunt ex Raphidin, et uenerunt in eremum Sina, et applicuit Isrel ibi contra montem, et Moyses ascendit in montem Dei, et uocauit eum Dominus de monte dicens, Hec dices domui Iacob, et nuntiabis filiis Isrel, et cetera. Deinde paulo post: Descende, et testare populo, et purifica illos hodie et cras, et lauent uestimenta, et sint parati in diem tertium. Tertia enim die descendet Dominus in montem Sina coram omni populo. Hoc die reperitur data Lex, que in tabulis lapideis scripta est digito Dei, sicut consequentia docent . Dies autem iste tertius apparet tertii mensis ab exitu Isrel ex Aegypto. Ex die ergo quo Pascha fecerunt, id est, agnum immolauerunt et ederunt, qui fuit quartus decimus primi mensis , usque ad istum quo Lex datur, dies quinquaginta numerantur: decem et septem scilicet primi mensis, reliqui ab ipso quarto decimo; deinde omnes triginta secundi mensis, qui fiunt quadraginta septem; et tertius tertii mensis, qui est a solemnitate occisi agni quinquagesimus. Ac per hoc in ista umbra futuri, secundum agni immolati diem festum, sicut quinquagesimo die Lex data est, que conscripta est digito Dei: ita in ipsa ueritate Noui Testamenti a festiuitate agni immaculati Christi Iesu quinquaginta dies numerantur, ut Spiritus sanctus [1 1Kb] de altissimis datus est . Digitum Dei autem esse Spiritum sanctum, et supra iam diximus teste Euangelio .

LXXI. [Ib. XX, 1-17.] Queritur, decem precepta Legis quemadmodum diuidenda sint: utrum quatuor sint usque ad preceptum de sabbato, que ad ipsum Deum pertinent; sex autem reliqua, quorum primum est, Honora patrem et matrem, que ad hominem pertinent: an potius illa tria sint, et ista septem. Qui enim dicunt illa quatuor esse, separant quod dictum est, Non erunt tibi dii alii preter me; ut aliud preceptum sit, Non facies tibi idolum, etc. ubi figmenta colenda prohibentur. Unum autem uolunt esse, Non concupisces uxorem proximi tui, Non concupisces domum  proximi tui, et omnia usque in finem. Qui uero illa tria esse dicunt, et ista septem, unum uolunt esse, quidquid de uno colendo Deo precipitur, ne aliquid aliud preter illum pro Deo colatur: hec autem extrema in duo diuidunt; ut aliud sit, Non concupisces uxorem proximi tui, aliud, Non concupisces domum proximi tui. Decem tamen esse precepta neutri ambigunt, quoniam hoc Scriptura testatur.

Mihi tamen uidetur congruentius accipi tria illa, et ista septem, quia et Trinitatem uidentur illa que ad Deum pertinent insinuare diligentius intuentibus. Et reuera quod dictum est, Non erunt tibi dii alii preter me, hoc ipsum perfectius explicatur cum prohibentur colenda figmenta. Concupiscentia porro uxoris aliene, et concupiscentia domus aliene, tantum in peccando differunt, ut illi quod dictum est, Non concupisces domum proximi tui, adiuncta sint et alia dicente Scriptura, neque agrum eius, neque seruum eius, neque ancillam eius, neque bouem eius, neque subiugale eius, neque omne pecus eius, neque quecumque proximi tui sunt. Discreuisse autem uidetur concupiscentiam uxoris aliene a concupiscentia cuiuslibet rei aliene, quando utrumque sic cepit, Non concupisces uxorem proximi tui, Non concupisces domum proximi tui, et huic cepit cetera adiungere. Non autem cum dixisset, Non concupisces uxorem proximi tui, huic connexuit alia dicens, neque domum eius, neque agrum eius, neque seruum eius, et cetera: sed omnino apparent hec esse coniuncta que uno precepto uidentur contineri, et discreta ab illo ubi uxor nominata est. Illud autem ubi dictum est, Non erunt tibi dii alii preter me, apparet huius rei diligentiorem exsecutionem esse in iis que subiecta sunt. Quo enim pertinet, Non facies tibi idolum, neque ullum simulacrum, quecumque in celo sunt sursum, et quecumque in terra deorsum, et quecumque in aqua sub terra; non adorabis ea, neque seruies illis, nisi ad id quod dictum est, Non erunt tibi dii alii preter me?

Sed rursum queritur quo differat, Non furtum facies, ab eo quod paulo post de non concupiscendis proximi rebus precipitur. Non quidem omnis qui rem proximi sui concupiscit, furatur: sed si omnis qui furatur, rem proximi concupiscit, poterat in illa generalitate, ubi de non concupiscenda re proximi precipitur, etiam illud quod ad furtum pertinet contineri. Similiter etiam queritur, quo differat quod dictum est, Non mechaberis, ab eo quod paulo post dicitur, Non concupisces uxorem proximi tui. In eo quippe quod dictum est, Non mechaberis, poterat et illud intelligi. Nisi forte in illis duobus preceptis, non mechandi et non furandi, ipsa opera notata sunt; in his uero extremis ipsa concupiscentia: que tantum differunt, ut aliquando mechetur, qui non concupiscit uxorem proximi, cum alia aliqua causa illi miscetur; aliquando autem concupiscat, nec ei misceatur, penam timens: et hoc fortasse Lex ostendere uoluit, quod utraque peccata sint.

Item queri solet utrum mechie nomine etiam fornicatio teneatur. Hoc enim grecum uerbum est, quo  iam Scriptura utitur pro latino. Mechos tamen Greci nonnisi adulteros dicunt. Sed utique ista Lex non solis uiris in populo, uerum etiam feminis data est. Neque enim quia dictum est, Non concupisces uxorem proximi tui, nichil hic sibi preceptum debet putare femina, et tanquam licite concupiscere uirum proxime sue. Si ergo hic ex illo quod uiro dictum est, intelligitur, quamuis non dictum sit, quod etiam ad feminam pertineat; quanto magis eo quod dictum est, Non mechaberis, uterque sexus astringitur, cum et ipsum preceptum potest referri ad utrumque, sicut, Non occides, Non furaberis, et que alia similiter non expresso uno sexu utrique uidentur sonare communiter? Tamen ubi unus exprimitur, honoratior utique exprimitur, id est masculinus, ut ex hoc intelligat etiam femina quid sibi preceptum sit. Ac per hoc si femina mecha est, habens uirum, concumbendo cum eo qui uir eius non est, etiamsi ille non habeat uxorem; profecto mechus est et uir habens uxorem, concumbendo cum ea que uxor eius non est, etiamsi illa non habeat uirum. Sed utrum, si faciat qui uxorem non habet, cum femina que uirum non habet, ambo precepti huius transgressione teneantur, merito queritur. Si enim non tenentur, non est prohibita in Decalogo fornicatio, sed sola mechia, id est, adulterium: quamuis omnis mechia etiam fornicatio esse intelligitur, sicut loquuntur Scripture. Dominus enim dicit in Euangelio: Quicumque dimiserit uxorem suam, excepta causa fornicationis, facit eam mecari . Hic utique fornicationem appellauit, si cum alio peccet que uirum habet, quod est mechia, id est, adulterium. Omnis ergo mechia etiam fornicatio in Scripturis dicitur. Sed utrum etiam omnis fornicatio mechia dici possit, in eisdem Scripturis non mihi interim occurrit locutionis exemplum. Sed si non omnis fornicatio etiam mechia dici potest, ubi sit in Decalogo prohibita illa fornicatio, quam faciunt uiri qui uxores non habent, cum feminis que maritos non habent, utrum inueniri possit, ignoro. Sed si furti nomine bene intelligitur omnis illicita usurpatio rei aliene ; profecto et nomine mechie omnis illicitus concubitus, atque illorum membrorum non legitimus usus prohibitus debet intelligi.

Et quod dictum est, Non occides, non putandum est fieri contra hoc preceptum, quando lex occidit, uel occidi aliquem Deus iubet. Ille enim facit qui iubet, quando ministerium negare non licet.

In eo etiam quod dictum est, Falsum testimonium non dices aduersus proximum tuum, queri solet utrum prohibitum sit omne mendacium: ne forte non sit hoc preceptum aduersus eos qui dicunt tunc esse mentiendum quando id mendacium prodest alicui, et nichil obest ei cui mentiris. Tale quippe non est aduersus proximum tuum, ut ideo uideatur hoc addidisse Scriptura, que posset breuiter dicere, Falsum testimonium non dices, sicut dixit, Non occides, Non mechaberis,  Non furaberis. Sed hinc magna questio est, nec a festinantibus commode explicari potest, quomodo accipiendum sit, Perdes omnes qui loquuntur mendacium ; et, Noli uelle mentiri omne mendacium ; et cetera huiusmodi.

LXXII. [Ib. XX, 18.] Et omnis populus uidebat uocem, et lampadas, et uocem tube, et montem fumantem. Solet queri quomodo populus uidebat uocem, cum uox non ad uisum, sed potius ad auditum pertinere uideatur. Sed sicut modo dixi, uideatur, de omnibus que a me dicta sunt; sic, uidere solet pro generali sensu poni, non solum corporis, uerum etiam animi: unde et illud est, Cum uidisset Iacob quia sunt esce in Aegypto ; unde utique absens erat. Quanquam nonnulli uidere uocem nichil aliud esse arbitrati sunt quam intelligere, qui uisus mentis est. Cum uero hic breuiter dicendum esset quod populus uidebat uocem et lampadas, et uocem tube ac montem fumantem, questio maior oriretur quomodo audiebat lampadas et montem fumantem, quod pertinet ad sensum uidendi. Nisi quis dicat, nec tam breuiter dicendum fuisse; sed, ut totum diceretur, audiebat uocem, et uidebat lampadas, et audiebat uocem tube, et uidebat montem fumantem. Duo quippe genera uocis erant, et de nubibus, sicut tonitrua, et de tuba; si tamen ipsam dixit uocem que de nubibus edebatur. Ac per hoc melius in iis que ad sensum audiendi pertinebant, generalis sensus est positus, hoc est, uidendi, cum breuiter totum uellet Scriptura complecti, quam ut in iis que pertinent ad uidendi sensum, subintelligeretur auditus: quo more loqui non solemus. Nam, uide quid sonet, solemus dicere; Audi quid luceat, non solemus.

LXXIII. [Ib. XX, 19.] Loquere tu nobis, et non loquatur ad nos Deus, ne quando moriamur. Multum et solide significatur, ad uetus Testamentum timorem potius pertinere, sicut ad Nouum dilectionem: quanquam et in uetere Nouum lateat, et in Nouo uetus pateat. Quomodo autem tali populo tribuatur uidere uocem Dei, si hoc accipiendum est intelligere, cum sibi loqui Deum timeant ne moriantur, non satis elucet.

LXXIu. [Ib. XX, 20.] Et dixit eis Moyses, Constantes estote: propterea enim uenit Deus ad uos, tentare uos ut sit timor eius in uobis, ne peccetis. Sic illi cohibendi fuerant a peccatis, utique timendo ne penas sensibiles paterentur; quia nondum poterant amare iustitiam: et in hoc erat illis tentatio a Domino, qua probabantur, ut appareret cuiusmodi essent; non ut Deo noti fierent, quem non latebant qualescumque essent, sed ut inter se ac sibimet. Multum tamen istis terroribus Testamenti ueteris differentia commendatur, quod etiam in Epistola ad Hebreos apertissime dictum est .

LXXu. [Ib. XX, 21.] Moyses autem intrauit in nebulam, ubi erat Deus: id est, ubi expressiora fiebant signa, quibus cognosceretur Deus. Nam quomodo in nebula erat, cui celi celorum non sufficiunt; nisi quemadmodum nusquam non est, qui in loco nullo est [1 1Kb] ?

 LXXuI. [Ib. XX, 23.] Non facietis uobis deos argenteos, et deos aureos non facietis uobis ipsis. Repetitur quod in primo precepto inculcatum est; et ex diis argenteis et aureis utique omnia simulacra intelliguntur, sicut in illo etiam psalmo, Idola gentium argentum et aurum .

LXXuII. [Ib. XXI, 2.] Que de seruo Hebreo precipiuntur, ut sex annos seruiat, et dimittatur liber gratis, ne serui Christiani hoc flagitarent a dominis suis, apostolica auctoritas iubet seruos dominis suis esse subditos, ne nomen Dei et doctrina blasphemetur . Illud enim ex hoc satis constat in mysterio preceptum, quia et pertundi subula eius aurem ad postem precepit Deus, qui libertatem illam recusasset.

LXXuIII. [Ib. XXI, 7-11.] Si quis autem uendiderit filiam suam famulam [1 1Kb] , non abibit ita ut recedunt ancille. Quod si non placuerit domino suo, quam non annominauit eam, remunerabit eam. Genti autem extere non est dominus uendere illam, quoniam, spreuit in ea. Quod si filio annominauerit eam, secundum iustificationem filiarum faciet ei. Quod si aliam accipiet ei, que opus sunt, et uestem, et conuersationem eius non fraudabit. Si autem tria hec non fecerit ei, exibit gratis sine pretio. Obscurissimum istum locum inusitata uerba locutionesque fecerunt, ita ut interpretes nostri quemadmodum eum explicarent, pene non inuenirent. In ipso quoque greco eloquio multum obscurum est quod hic dicitur. Tamen quid uideatur, ut potero, aperiam.

Si quis autem, inquit, uendiderit filiam suam famulam, id est ut sit famula, quam Greci uocant: non abibit ita ut recedunt ancille, intelligendum est, non sic recedet, quomodo recedunt ancille Hebree post sex annos. Eam quippe oportet etiam in femina Hebrea legem datam intelligi, que seruatur in maribus. Cur ergo ista non ita recedet, nisi quia in illo famulatu intelligitur humiliata, quod ei se dominus miscuerit? Hoc quippe in consequentibus utcumque clarescit. Sequitur enim et dicit, Quod si non placuerit domino suo, quam non annominauit eam, id est non eam fecit uxorem: remunerabit eam, hoc est, quod supra dixit, non abibit ita ut recedunt ancille. Iustum est [2 1Kb] quippe aliquid accipere pro eo quod humiliata est; quia non ei se ita miscuit, ut faceret uxorem, id est, ut annominaret eam sibi. Hoc autem quod diximus, remunerabit eam, quidam interpretes dixerunt, redimet eam. Quod si in greco dictum esset , scriptum esset sicut scriptum est, Et ipse redimet Isrel ; nam et scriptum est. In hoc autem loco legitur, ubi intelligitur quod accipit magis aliquid, quam pro ea datur ut redimatur. Cui enim dabit dominus eius, ut redimat quam ipse famulam possidet? Genti autem extere non est dominus uendere illam, quia spreuit in ea: id est, non quia spreuit in ea, ideo dominus est uendere illam, id est in tantum ei dominabitur, ut  etiam extere genti eam licite uendat. Hoc est autem spreuit in ea, quod est spreuit in eam: spreuit eam autem, hoc est humiliauit eam, id est concumbendo nec uxorem faciendo. Dixit autem grece , quod nos diximus spreuit, quo uerbo Scriptura utitur apud Ieremiam, Sicut spernit mulier eum cui commiscetur .

Deinde sequitur et dicit, Quod si filio annominauerit eam, secundum iustificationem filiarum faciet ei. Hic iam apparere incipit quemadmodum supra dixerit, quam non annominauit. Nam quid est aliud, si filio annominauerit eam, nisi filio coniunxerit eam uxorem? quandoquidem dicit, secundum iustificationem filiarum faciet ei, id est, ut sic tradat tanquam filiam, dotem scilicet apponens ei. Deinde adiungit, Quod si aliam accipiet ei, id est non istam deputauerit uxorem filio suo, sed ei aliam accipiat: que opus sunt, et uestem et conuersationem eius non fraudabit; dabit ei simili lege, que competunt, quoniam non mansit uxor filio eius, quemadmodum ei daret, si eam sibi non annominasset, et tamen concumbendo humiliasset. Quod autem nos diximus, conuersationem non fraudabit, grecus habet , id est, locutionem, quo nomine intelligitur Scriptura honestius appellare concubitum. Quid est autem, Concubitum non fraudabit, nisi pro concubitu mercedem dabit? Namque apud Danielem contra Susannam falsum testimonium dicentes seniores, uenit, inquiunt, ad eam adolescens, qui erat in latenti absconditus, et concubuit cum ea. Daniel autem de hoc ipso interrogans, ait, Sub qua arbore uidisti eos colloquentes: quod illi dixerant, concubuit cum ea. Deinde alterum arguens atque conuincens dixit, Semen Chanaan, et non Iuda, species delectauit te, et illa concupiscentia euertit cor tuum: sic enim faciebatis filiabus Isrel, sed ille timentes acquiescebant uobis . Grecus autem habet , quod posset latine uerbum e uerbo dici, Loquebantur uobis: quo significaretur concubitus. Nam ubi dicitur, Sub qua arbore comprehendistis eos, grecus habet, Comprehendistis eos colloquentes inuicem: et illic significatur concubitus.

Quod ergo de hac de qua agitur adiungit Scriptura, et dicit, Si autem tria hec non fecerit ei, exibit gratis, hoc intelligitur, Si eam ipse concubitu non humiliauerit, neque filio suo coniunxerit, neque alia a filio suo ducta istam eiecerit, abibit gratis, id est sufficiet ei non teneri in seruitute. Abibit enim nichil accipiens, ut seruus Hebreus. Non enim licet domino eius copulare illam uiro non Hebreo, quam non licet extere genti tradi. Si autem seruo Hebreo eam copulauerit, hoc utique intelligitur, quod cum eo gratis exibit, nequaquam a marito separata.

LXXIX. [Ib. XXI, 12, 13.] Si quis percusserit aliquem, et mortuus fuerit, morte moriatur. Qui autem nolens, sed Deus tradidit in manus eius, dabo tibi locum in quem fugiat. Queritur hoc quomodo dictum sit, Si autem nolens, sed Deus tradidit in manus eius; quasi etsi uolens occiderit, posset occidere, nisi Deus traderet in manus eius. Intelligitur ergo, tantummodo Deum fecisse,  cum quisque occiditur a nolente: et pro hoc quod tantummodo Deus id fecit, dictum est, sed Deus tradidit in manus eius. Cum uero uolens occidit, et ipse occidit, et Deus tradidit in manus eius. Hoc ergo interest, quod illic tantum Deus fecit: hic autem et Deus et homo, propter uoluntatem facientis; sed non sicut Deus homo. Deus enim nonnisi iuste, homo autem pena dignus: non quia illum occidit quem Deus nollet occidi, sed quia per iniquitatem. Non enim ministerium Deo iubenti prebuit, sed sue maligne cupiditati seruiuit. In uno igitur eodemque facto et Deus de occulta equitate laudatur, et homo de propria iniquitate punitur. Non enim quia Deus proprio Filio non pepercit, sed pro nobis omnibus tradidit illum , ideo Iudas excusatus est, qui eumdem ad mortem tradidit Christum. .

LXXX. [Ib. XXI, 22-25.] Si autem litigabunt duo uiri, et percusserint mulierem in utero habentem [1 1Kb] , et exierit infans eius nondum formatus; detrimentum patietur, quantum indixerit uir mulieris, et dabit cum postulatione. Mihi uidetur significationis alicuius causa dici hec, magis quam Scripturam circa huiusmodi facta occupatam. Nam si illud attenderet, ne pregnans mulier percussa in abortum compelleretur, non poneret duos litigantes uiros, cum possit et ab uno hoc admitti, qui cum ipsa muliere litigauerit, uel etiam non litigauerit, sed aliene posteritati nocere uolendo id fecerit. Quod uero non formatum puerperium noluit ad homicidium pertinere, profecto nec hominem deputauit quod tale in utero geritur. Hic de anima questio solet agitari, utrum quod formatum non est, ne animatum quidem possit intelligi, et ideo non sit homicidium, quia nec examinatum dici potest, si adhuc animam non habebat. Sequitur enim et dicit, Si autem formatum fuerit, dabit animam pro anima. Ubi quid aliud intelligitur, nisi, et ipse morietur? Nam hoc et in ceteris ex hac occasione iam precipit, Oculum pro oculo, dentem pro dente, manum pro manu, pedem pro pede, combustionem pro combustione, uulnus pro uulnere, liuorem pro liuore: talionis uidelicet equitate. Que Lex ideo constituit, ut demonstraret que uindicta debeatur. Nisi enim per Legem sciretur quid uindicte deberetur, unde sciretur quid uenia relaxaret, ut dici posset, Dimitte nobis debita nostra, sicut et nos dimittimus debitoribus nostris?  Debitores igitur Lege monstrantur, ut quando ignoscitur appareat quid dimittatur. Neque enim debita dimitteremus, nisi quid nobis deberetur Lege indice disceremus. Si ergo illud informe puerperium iam quidem fuerit, sed adhuc quodammodo informiter animatum , ideo Lex noluit ad homicidium pertinere, quia nondum dici potest anima uiua in eo corpore quod sensu caret, si talis est in carne nondum formata, et ideo nondum sensibus predita. Quod autem dixit, Et dabit cum postulatione quod maritus mulieris, informi excluso,  dandum constituerit, non est in promptu intelligere: quippe, quod grecus habet, pluribus modis intelligitur, et tolerabilius cum postulatione dictum est, quam si aliud diceretur. Fortassis enim postulabit ut det, ut eo modo [1 1Kb] satis Deo faciat, etiamsi maritus mulierue non expetat.

LXXXI. [Ib. XXI, 28.] Si autem cornu percusserit taurus uirum aut mulierem, et mortuus fuerit, lapidibus lapidabitur taurus, et non manducabuntur carnes eius; dominus autem tauri innocens erit. Ad iustitiam pertinet ut animal hominibus noxium perimatur, et quod de tauro positum est, a parte totum intelligendum est, quidquid in pecoribus usui humano subditis infestum est hominibus. Sed si necesse est occidi, numquid lapidari? Quid interest enim animal, quod auferendum est, qua morte auferatur? Deinde quod addidit, carnibus eius non esse uescendum, quo pertinet, nisi omnia ista significent aliquid, quod Scriptura maxime solet intueri?

LXXXII. [Ib. XXI, 35.] Si autem cornu percusserit alicuius taurus taurum proximi, et mortuus fuerit, uendent taurum uiuum, et partientur pretium eius, et taurum qui mortuus fuerit dispertientur. Numquid in solo tauro hec iustificatio seruanda est, et non de omni pecori in tali casu? Poinde a parte totum et hoc intelligendum est: sed hoc de carnibus occisi pecoris fieri non potest, que non uescuntur.

LXXXIII. [Ib. XXII, 1.] Que iustificatio est ut pro uitulo uno quinque reddantur, pro oue autem quatuor, nisi aliquid significare intelligatur?

LXXXIu. [Ib. XXII, 2.] Si autem perfodiens inuentus fuerit fur, et percussus mortuus fuerit, non est illi homicidium. Si autem orietur sol super eum, reus est; pro morte morietur [2 1Kb] . Intelligitur ergo tunc non pertinere ad homicidium, si fur nocturnus occiditur: si autem diurnus, pertinere. Hoc est enim quod ait, si orietur sol super eum. Poterat quippe discerni quod ad furandum, non ad occidendum uenisset, et ideo non deberet occidi. Hoc et in legibus antiquis  secularibus, quibus tamen ista est antiquior, inuenitur, impune occidi nocturnum furem quoquo modo, diurnum autem si se telo defenderit: iam enim plus est quam fur.

LXXXu. [Ib. XXII, 9.] Quid est, qui conuictus fuerit per Deum, restituet duplo; nisi quia uult Deus aliquando signo dato prodere peierantem?

LXXXuI. [Ib. XXII, 28.] Deos non maledices. Queritur quos dixerit deos; utrum principes qui iudicant populum, sicut dictum est de Moyse, quod datus fuerat deus Pharaoni : ut per expositionem sit dictum quod sequitur, uelut ostendendo quos dixerit deos, ubi ait, Et principem populi tui non maledices: quod grecus habet, non dices male. An secundum illud  accipiendum est, quod Apostolus ait, Nam etsi sunt qui dicuntur dii, siue in celo, siue in terra, sicuti sunt dii multi et domini multi ; addendo enim, sicuti sunt, deos intelligi uoluit, qui digne etiam dicuntur: ita sane ut que dicitur grece, et interpretatur latine seruitus, sed ea que ad religionem pertinere intelligitur, non debeatur nisi uni Deo uero, qui nobis est Deus? Illi autem qui dicuntur dii, etiam si qui sunt qui merito dicuntur, prohibiti sunt maledici, non iussi sunt sacrificiis uel ullis latrie obsequiis honorari.

LXXXuII. [Ib. XXIII, 2.] Non eris cum pluribus in malitia. Ne se inde quisquam defendat, quia cum pluribus fecit, aut ideo putet non esse peccatum.

LXXXuIII. [Ib. XXIII, 3.] Et pauperis non misereberis in iudicio. Nisi addidisset, in iudicio, magna esset questio. Sed intelligendum esset, etiam si scriptum non esset. Supra enim dixerat, Non apponeris cum multitudine, declinare cum pluribus, ut declines iudicium: ac per hoc, Et pauperis non misereberis, posset intelligi, in iudicio. Sed cum additum est, nulla questio est hoc esse preceptum, ne forte cum iudicamus, uideamus iustitiam esse pro diuite contra pauperem, et nobis recte facere uideamur si contra iustitiam pauperi faueamus causa misericordie. Bona est ergo misericordia, sed non debet esse contra iudicium. Iudicium sane illud appellat Scriptura, quod iustum est. Ne quis autem propter istam sententiam Deum putaret misericordiam prohibere, quod sequitur, opportunissime sequitur: Si autem obuiaueris boui inimici tui, aut subiugali eius, errantibus, reducens reddes ei: ut scias non te prohibitum facere misericordiam, fac etiam erga inimicos tuos, cum potestas est a iudicando libera; non enim cum reducis errantem bouem inimici tui et reddis, inter aliquos iudex resides.

LXXXIX. [Ib. XXIII, 10, 11.] Sex annis seminabis terram tuam, et colliges fructum eius; septimo autem anno remissionem facies, et requiem dabis illi: et edent pauperes gentis tue; que autem superabunt edent fere bestie. Sic facies uineam tuam et oliuetum tuum. Queri potest quid colligant pauperes, si septimo anno ita parcit terre, ut nec seminetur quidem. Non enim ad uineam et oliuetum pertinet quod dictum est, Edent pauperes gentis tue; quia de terra non seminata nichil possunt sumere, ubi segetes nasci non possunt: de uinea enim et oliueto postea dicit similiter esse faciendum; ac per hoc illud de aruis intelligitur, que frumentis seruiunt. An sic accipiendum, Sex annis seminabis terram tuam, et colliges fructus eius, hoc est, Sex annis seminabis, et colliges; septimo uero non colliges, ut intelligatur seminabis, etiamsi dictum non est: ut ad sex annos seminare et colligere pertineat, ad septimum uero dimittere quod fuerit seminatum? Nam quid inde habebunt pauperes, quorum residuum etiam feris bestiis dedit, eis uidelicet que illis frugibus uesci possint, sicut sunt apri, et cerui, et si quid huiusmodi? Quod tamen non diceretur, nisi alicuius significationis gratia. Nam si quod attinet ad precepta que hominibus data sunt, de bobus cura non est Deo ; quod non sic intelligitur, tanquam non  ipse pascat ea que nec seminant, nec metunt, neque congregant in horreum, sed quia ei cure non est precepto monere hominem, quomodo boui suo consulat: quanto minus ei cura est de feris bestiis precipere, quomodo illis ab hominibus consulatur, cum eas ipse pascat diuitiis nature usquequaque fructifere, qui eas etiam per alios sex annos pascit, cum colliguntur que seminantur?

XC. [Ib. XXIII, 19.] Non coques agnum in lacte matris sue. Quomodo intelligatur ad uerborum proprietatem nescio utrum possit reperiri. Si enim alicuius significationis causa prohibitum acceperimus agnum in lacte coqui, nullus usus est ita coquendi. Si autem in diebus quibus lactatur, quis hoc habuit unquam Iudeorum in obseruatione, ut agnum non coqueret, nisi cum desisteret sugere? Quid est autem in lacte matris sue; quasi posset, etiamsi boc intelligeretur, sine huius precepti transgressione coqui, si eo nato mortua matre eius, ab oue alia lactaretur? cum alicuius profecto rei significande causa esse preceptum nemo ambigat. Sed etiam illa que possunt obseruantia factitari, non sine causa ita precepta sunt; significant enim aliquid. Hoc uero quomodo obseruetur ad proprietatem uerborum aut non est, aut non elucet. Intellectum tamen de Christo approbo, quod hac prophetia predictus est non occidendus a Iudeis infans, quando Herodes querens eum ut occideret, non inuenit ; ut coques quod dictum est, pertineat ad ignem passionis, hoc est, tribulationem. Unde dicitur: uasa figuli probat fornax, et homines iustos tentatio tribulationis . Quia ergo non est tunc infans passus, cum querente Herode huiusmodi periculum imminere uideretur, predictum est his uerbis, Non coques agnum in lacte matris sue. Illud quoque forsitan non absurdum est, quod alii dicunt, id esse preceptum per Prophetam, ne se boni Isrelite sociarent malis Iudeis, a quibus Christus passus est tanquam agnus in lacte matris sue, id est, eo tempore quo conceptus est. Dicuntur enim femine ex quo conceperint, lac colligere: illo autem mense conceptum et passum esse Christum, et Pasche obseruatio, et dies Ecclesiis notissimus natiuitatis eius ostendit. Qui enim mense nono natus est octauo calendas ianuarias, profecto mense primo conceptus est circa octauum calendas aprilis, quod tempus etiam passionis eius fuit in lacte matris sue, hoc est, in diebus matris sue [1 2Kb] .

 XCI. [Ib. XXIII, 20, 21.] Ecce ego mitto angelum meum ante faciem tuam, ut seruet te in uia, ut inducat te in terram quam paraui tibi. Attende tibi, et exaudi eum, ne non credas illi: nichil enim subtrahet tibi; nomen enim meum est super eum. Hoc de illo nimirum intelligitur, cui nomen mutatum est, ut iehsu [1 1Kb] uocaretur: ipse quippe introduxit populum in terram promissionis.

XCII. [Ib. XXIII, 25-27.] Et seruies Domino Deo tuo; et benedicam panem tuum, et uinum tuum, et aquam tuam, et auertam infirmitatem a uobis. Non erit qui non generet, neque sterilis super terram tuam. Numerum dierum tuorum replebo. Et timorem mittam qui te antecedat; et amentes faciam omnes gentes in quas tu intrabis, etc. Quamuis iste promissiones possint et spiritualiter intelligi, tamen cum secundum temporalem hominum felicitatem intelliguntur, ad uetus Testamentum pertinent: ubi quanquam precepta, exceptis his que in sacramento aliquid significant, eadem ad mores bonos pertinentia reperiantur, promissiones tamen carnales atque terrene sunt. Unde in psalmo septuagesimo secundo pene lapsos et effusos gressus suos homo Dei dicit, cum zelaret in peccatoribus pacem peccatorum intuens. Ea quippe cernebat abundare impiis, que ipse secundum Testamentum uetus exspectabat a Domino Deo, cui hac mercede seruiebat. Et cum hinc ei subrepere cepisset sensus impius, quod Deum non curare existimaret humana, correptum se dicit, dum auctoritatem sanctorum non est ausus improbare, et incepit cognoscere, et ait, Hoc labor est ante me, donec intream in sanctuarium Dei, et intelligam in nouissima . Ibi enim premia dabuntur ad Nouum pertinentia Testamentum, que impii non accipient: et pene tunc future sunt impiorum, quas nullus piorum sensurus est.

XCIII. [Ib. XXIII, 28.] Et mittam uespas ante te, et eiiciet [2 1Kb] Amorrheos, Eueos, Chananeos, et Chetteos a te. Queritur de his uespis quid intelligendum sit. Nam et promittit hoc Deus, et liber Sapientie dicit impletum, ubi ait: Et misit antecessores exercitus sui uespas . Non autem legimus factum, neque Moysi temporibus, neque sub Iesu Naue, neque sub iudicibus, neque sub regibus. Ac per hoc uespe iste aculei timoris intelligendi sunt fortasse, quibus agitabantur memorate gentes, ut cederent filiis Isrel. Deus enim loquitur, in cuius sermone si figurate aliquid dicatur,  quod ad proprietatem non sit impletum, non impedit historie fidem, in qua perspicitur ueritas narrationis. Sicut nec Euangelistarum narratio secundum proprietatem impeditur, si aliquid a Christo dicitur figurate.

XCIu. [Ib. XXIII, 33.] Si seruieris diis eorum, erunt tibi offendiculum. Hic grecus habet, non . Unde intelligitur, quia et debetur Deo tanquam Domino, uero nonnisi Deo tanquam Deo.

XCu. [Ib. XXIu, 1-3.] Et Moysi dixit, Ascende ad Dominum tu, et Aaron, et Nadab, et Abiud, et septuaginta seniorum Isrel: et adorabunt a longe Dominum; et accedet Moyses solus ad Dominum, ipsi autem non accedent: populus autem non ascendet cum illis. Introiit autem Moyses, et narrauit populo omnia uerba Dei et iustificationes. Respondit autem omnis populus uoce una dicentes, Omnia uerba que locutus est Dominus, faciemus, et audiemus. Usque ad hunc locum Scripture iustificationes intelliguntur que date sunt populo ad obseruandum. Incipiunt autem quantum ipsa uerba Scripture indicant, unde hoc nomen iustificationum exorsum est ab illo seruo Hebreo cui auris ad postem pertunditur. In quibus omnibus iustificationibus considerandum est, que inde ad agendam uitam et morum bonorum conseruationem duci possint. Multa quippe in eis sunt sacramenta significantia potius aliquid, quam uitam nostram instruentia. Iustificationes sane latini interpretes eas esse dixerunt, que greci appellant.

XCuI. [Ib. XXIu, 3.] Notandum est quod iterum populus ita respondet, Omnia uerba que locutus est Dominus faciemus, et audiemus; cum uideatur ordo postulare ut diceretur, audiemus, et faciemus. Sed mirum nisi aliquis sensus hic latet. Nam si audiemus, pro eo positum est quod est intelligemus, prius oportet uerbis Dei reddere faciendi seruitutem, ut ad intelligentiam earum rerum que ipso precipiente fiunt, merito deuotionis, qua non contempte, sed facte sunt, ipse perducat. Sed uidendum est, utrum iste populus illi filio similis inueniatur qui patri iubenti dixit, Ibo in uineam, et non iit . Gentes enim que Dominum penitus contempserunt, postea per unius obedientiam iustificate, que non sectabantur iustitiam, apprehenderunt iustitiam .

XCuII. [Ib. XXIu, 4.] Notandum quod Moyses edificauit altare sub monte, et duodecim lapides in duodecim tribus Isrel. Intelligitur enim ex duodecim lapidibus altare edificatum, significasse ipsum populum esse altare Dei, sicut est templum Dei 

XCuIII. [Ib. XXIu, 5.] Et immolauerunt hostiam salutaris Deo. Non dixit, hostiam salutarem, sed, hostiam salutaris; quod grecus habet . Unde in Psalmo, Calicem, inquit, salutaris accipiam : non dixit, calicem salutarem. Ubi uidendum est, ne forte ille significetur, de quo dixit Simeon, Quoniam uiderunt oculi mei salutare tuum . Hunc enim et Psalmus commendat ubi legitur, Bene nuntiate diem ex die salutare eius . Quid est  enim aliud, si diligentius attendamus, quod ait diem ex die, nisi lumen ex lumine, hoc est Deum ex Deo, quod est unigenitus Filius?

XCIX. [Ib. XXIu, 6, 7.] Sumens autem Moyses dimidiam partem sanguinis, infudit in craterem, et partem reliquam sanguinis affudit ad altare: et accipiens librum Testamenti recitauit in aures populi. Notandum est, nunc primum sacrificasse Moysen euidenter Scripturam dicere, ex quo ex Aegypto eductus est populus. Primo enim de Iothor dictum erat socero eius, quamuis cum aliqua ambiguitate, quod immolauerit Deo . Et aduertendum librum Testamenti cum sanguine hostie recitari, in quo libro illas iustificationes conscriptas debemus accipere. Nam decalogum Legis in tabulis lapideis fuisse conscriptum postea manifestum est.

C. [Ib. XXIu, 7.] Et dixerunt, Omnia quecumque locutus est Dominus, faciemus, et audiemus. Non aliter respondent ecce iam tertio.

CI. [Ib. XXIu, 9.] Et ascendit Moyses, et Aaron, et Nadab, et Abiud, et septuaginta seniorum Isrel: et uiderunt locum ubi steterat ibi Deus Isrel. Constat inter eos qui recte intelligunt, nullo Deum contineri loco, nec aliquo uelut situ corporis membra ponere, sicuti est nostri corporis, sedere, iacere, stare, et si quid huiusmodi est. Hec enim non sunt nisi corporum, Deus autem spiritus est . Quod ergo se ostendit specie corporali uel signis corporaliter expressis, non substantia eius apparet, qua est ipse quod est, sed assumptio formarum uisibilium eius omnipotentie subiacet.

CII. [Ib. XXIu, 11, 10.] Et de electis Isrel non dissonuit nec unus: et apparuerunt in loco Dei, et manducauerunt, et biberunt. Quis dubitet illos quos nominatim expressit, et septuaginta seniores, nunc appellatos electos Isrel? qui procul dubio personam gerebant eorum qui electi sunt in populo Dei. Non enim omnium est fides : et nouit Dominus qui sunt eius. In magna autem domo sunt alia uasa in honorem, alia in contumeliam . Quoniam ergo quos ante presciuit, et predestinauit; quos autem predestinauit, illos et uocauit; quos autem uocauit, ipsos et iustificauit; quos autem iustificauit, ipsos et glorificauit : profecto de electis Isrel non dissonuit nec unus. Significantur autem quaternario numero in Moyse et Aaron et Nadab et Abiud, propter quatuor Euangelia, et totius orbis, qui in quatuor partes diuiditur, promissionem: et septuaginta de senioribus Isrel, numero scilicet septenario decuplato, qui pertinet ad significandum Spiritum sanctum. Sapphiro autem significatur uita celestis, maxime quia dictum est, sicut aspectus firmamenti. Firmamentum autem celum appellari quis nesciat? Et forma lateris in eodem sapphiro quadraturam ipsam, uel stabilitatem, uel eiusdem quaternarii numeri sacramentum figurat. Quod autem manducant et bibunt in loco Dei, suauitatem saturitatemque significat in illo regno eternitatis. Beati enim qui esuriunt et sitiunt iustitiam; quoniam ipsi saturabuntur . Unde et Dominus dicit uenturos multos , et recubituros cum Abraham et Isaac et Iacob in regno celorum . Nam et alio loco ipse hoc promittit fidelibus suis, quod faciat eos recumbere, et transeat, et ministret eis .

CIII. [Ib. XXIu, 13.] Quid sibi uult quod iehsu Naue, non commemoratus in illis quatuor, subito cum Moyse apparet, et cum illo ascendit in montem ad accipiendas tabulas Legis; et subito rursus idem iehsu absconditur, id est tacetur; et Moyses accepit Legem in duabus tabulis, et cum eo iterum apparet? An forte significat Nouum Testamentum nomine Iesu, et absconditum esse in Lege, et aliquando apparere intelligentibus? Quod uero iehsu iam uocatur, cum in libro Numerorum quando id nomen acceperit Scriptura testetur, cum iam prope esset ut terram promissionis intrarent , per prolepsim, hoc est per preoccupationem anticipat Scriptura quod postea factum est. Omnia quippe ista posteaquam facta sunt, scripta sunt; ac per hoc quando factum est quod modo commemoratur, nondum uocabatur iehsu, sed quando scriptum est iam hoc uocabatur.

CIu. [Ib. XXu, 11, 12.] Et facies in ea cymatia aurea uersatilia in circuitu. Cymatia dixit, que in quadratura exstant per quatuor partes, sicut mense quadre fieri solent. Nec quod ait uersatilia, mobilia debemus accipere. Fixa sunt enim, sicut dixi mensas habere solitas: sed uersatilia dixit, tortilia, que grece uocantur ; uel canalibus, sicut sunt columne tortiles; aut implicatis duabus uirgulis in modum restis, sicut etiam torques fieri solent. Quod autem ait, Et fabricabis illi quatuor annulos aureos, et impones super quatuor latera; duos annulos in latus unum, et duos annulos in latus secundum; ad quatuor angulos occurrunt quatuor annuli singuli in singulis, et per angulorum numerum fit ut quod in duobus lateribus ponitur, in omnibus quatuor ponatur. Unus enim angulus duobus lateribus communis est: alioquin non occurrit ut bini annuli ponantur per quatuor latera, cum sint quatuor annuli; octo quippe esse debuerunt, si aliter intelligimus, quam quod dixi fieri numero angulorum. Ad hoc enim annuli in angulis ponuntur, quo inducantur subportatoria uel gestatoria, quibus arca a quatuor hominibus hinc atque inde portetur.

Cu. [Ib. XXu, 17.] Propitiatorium quid dicat superimponendum super arcam, queri solet: sed cum aureum fieri iubeat, eiusque longitudinem et latitudinem tantam exprimat, quanta et ipsius arce dicta est, procul dubio uelut tabulam auream tante forme fieri precipit, qua tegeretur arca; ita ut in ipso propitiatorio essent duo Cherubim, hinc atque inde alterutrum attendentes, ita ut uultus eorum in propitiatorium essent, et pennis suis obumbrarent propitiatorium: quod magnum est sacramentum. Aurum quippe significat sapientiam, arca significat secretum Dei. In arca iussa sunt poni Lex, et manna, et uirga Aaron: in Lege precepta sunt, uirga potestas significatur,  manna gratia; quia nisi cum gratia non est potestas precepta faciendi. uerumtamen quia Lex a quouis proficiente non ex omni parte completur, propitiatorium est desuper. Ad hoc enim opus est ut propitius sit Deus, et ideo desuper ponitur, quia superexsultat misericordia iudicio . Duo uero Cherubim pennis suis obumbrant propitiatorium, id est, honorant uelando; quoniam mysteria ista ibi sunt: et inuicem se attendunt, quia consonant; duo quippe ibi Testamenta figurantur: et uultus eorum sunt in propitiatorium, quia misericordiam Dei, in qua una spes est, ualde commendant. Denique hinc se promisit locuturum Deus ad Moysen de medio Cherubim desursum propitiatorii. Porro si creatura rationalis in multitudine scientie, quoniam hanc interpretationem habent Cherubim, duobus ipsis animalibus significatur; ideo duo sunt, ut societatem caritatis commendent; ideo pennis suis propitiatorium obumbrant, quia Deo non sibi tribuunt pennas suas, id est, Deum honorant uirtutibus, quibus prestant: et uultus eorum non sunt nisi in propitiatorium, quia cuicumque profectui ad multitudinem scientie spes non est, nisi in Dei misericordia.

CuI. [Ib. XXu, 27.] Quod ait, Erunt annuli in thecis [1 1Kb] subportatoriis ad tollendam mensam, hoc intelligendum est, quod annuli essent uelut thece subportatoriorum; id est, quo subportatoria tanquam in thecas inducantur. Erunt quippe in thecis, ita dictum est, tanquam diceretur, Erunt pro thecis.

CuII. [Ib. XXuI, 1.] Decem auleorum iubet fieri tabernaculum, cum sit decalogus Legis. Aulea uero significant latitudinem, propter facilitatem. Charitas quippe plenitudo Legis est : et nonnisi caritati sunt precepta facilia: unde ipsa dilatatio commendatur, cum dicitur, Dilatasti gressus meos subtus me, et non sunt infirmata uestigia mea . Sed quoniam ista dilatatio per gratiam fit Dei; caritas enim Dei diffusa est in cordibus nostris, non per nosipsos, sed per Spiritum sanctum qui datus est nobis ; ideo hic mystice ipse numerus etiam commendatur, qui pertinet etiam ad Spiritum sanctum, per quem Lex possit impleri. Dicitur enim auleum longitudinem habere debere in cubitis uiginti octo. Iste autem numerus, quia per septenarium diuidendus est, significauit, cum dicit latitudinem aulei in cubitis quatuor. Quater enim septem fiunt uiginti octo. Et est etiam iste numerus perfectus; quia sicut senarius, suis partibus constat. Quod uero tam sepe dicit, Cherubim facies ea opere textoris, quid aliud quam in his omnibus multitudinem scientie commendat, quod interpretatur Cherubim?

CuIII. [Ib. XXuI, 7.] Et facies uela capillacia operire super tabernaculum; undecim uela facies ea. Que capillacia uela sunt. id est cilicina, undecim dicuntur  esse. In peccatis quippe transgressio est. Transgressio uero undenario numero significatur, quoniam transgreditur denarium, hoc est Legem: ideo ipsa undecim per septenarium multiplicata, faciunt septuaginta septem; ubi significauit Dominus uniuersam remissionem peccatorum, dicens, Non solum septies, uerum etiam septuagies septies : quot generationes reperiuntur, cum Lucas a baptismo Domini enumerans sursum uersus ascendit, et peruenit per Adam usque ad Deum . Ad hoc enim fit significatio peccatorum in his uelis, ut per confessionem exprimantur, et per gratiam que data est Ecclesie aboleantur, hoc est tegantur: unde dicitur, Beati quorum remisse sunt iniquitates, et quorum tecta sunt peccata  Facies duos anconiscos columne uni consistentes ex aduerso: hoc est, unum hinc, et unum inde, de lateribus columne. Anconiscos autem dicit, quos uulgo uocamus ancones, sicut sunt in columnis cellarum uinariarum, quibus incumbunt ligna que cupas ferunt. Ducta est autem similitudo uerbi a cubitis, ubi flectuntur manus, quibus incumbunt recumbentes, qui grece uocantur.

CX. [Ib. XXuI, 21.] Bases columnarum duas uni. Bases non eas tantum uidetur dicere Scriptura, quibus columne ab imo fulciuntur; sed etiam superiores, que capitella nos dicimus. Ideo dicit, duas bases columne uni in ambas partes eius. Nam que sunt ambe partes, nisi inferior et superior?

CXI. [Ib. XXuI, 25.] Quod octo columnas et bases earum sexdecim secundum supradictam rationem a posterioribus tabernaculi Scriptura dicit, cum superius sex dixerit, intelligitur annumeratis duabus angularibus octo fieri.

CXII. [Ib. XXuI, 33.] Et diuidet uobis uelamen inter medium sanctum, et inter medium sanctum sanctorum: id est, ut inter sanctum et sanctum sanctorum sit hoc uelamen, de quo nunc loquitur, in quatuor columnis extentum. De hac differentia inter sanctum et sanctum sanctorum ad Hebreos Epistola loquitur ; quia ubi Arca testimonii, ibi sanctum sanctorum, hoc est, intus ultra uelum: foris autem mensa et candelabrum, et cetera que paulo ante dixit quemadmodum fierent, sancta dicta sunt, et non sancta sanctorum. Et significatur foris uetus Testamentum, intus autem Nouum, cum sit utrumque in lectione ueteris Testamenti, et expressum operibus, et significatione figuratum. Ac per hoc in sanctis figura est figure, quia figura est ueteris Testamenti: in sanctis autem sanctorum figura est ipsius ueritatis, quia figura est Noui Testamenti. Totum quippe uetus Testamentum in his rebus et celebrationibus, que ita obseruanda precipiuntur, figura est.

 CXIII. [Ib. XXuII, 1, 2.] De altari queritur quomodo tribus cubitis altum esse uoluerit, cum tanta fere sit stature hominis altitudo. Quomodo ergo ministrabatur altari, cum gradus habere altare alio loco prohibeat? Ne pudenda, inquit, tua reueles super illud . Sed illic dicebat de altari quod terra uel lapidibus construendum esset, ubi gradus ipsi cedificati ad corpus altaris utique pertinerent: nunc uero de tabulis fieri altare precipit, quo si apponeretur ad horam ministrationis aliquid ubi staret minister altaris, et peracto ministerio tolleretur, ad corpus altaris non utique pertineret. Item queritur quomodo super altare ligneum sacrificium quod inferebatur, posset incendi; presertim quia concauum fieri iubet, et craticulam deponi usque ad medium eius, id est medium concauitatis eius, opere factum reticulato. An quoniam dixit, Et facies cornua in quatuor angulos, ex seipso erunt cornua, et teges illa eramento, non ad sola cornua referendum est quod ait, teges illa eramento, sed ad omnia de quibus loquebatur, de altari fabricando precipiens?

CXIu. [Ib. XXuIII, 3.] Et tu loquere omnibus sapientibus mente, quos repleui spiritu intellectus: quidem grecus habet, quem latine sensum, non intellectum dicere solemus; sed Scriptura de sensu interiore, quem intellectum uocamus, sic loqui solet, sicuti est ad Hebreos, Perfectorum est autem solidus cibus, eorum qui per habitum exercitatos habent sensus ad discernendum bonum et malum . Ibi enim quod posuit sensus, grecus habet . Quem ergo istum spiritum, nisi Spiritum sanctum debemus accipere?

[Ib. XXuIII, 4.] Et stole quas facient, pectoralem, humeralem, et tunicam talarem, et tunicam cum corymbis [1 1Kb] . Has appellatas stolas esse et cetera, cum superius unam stolam faciendam proposuisset, notandum est. Tunicam uero cum corymbis honestius putarunt latini interpretes dici, quam si dicerent cum cirris, qui bene dispositi ornamento esse uestibus solent.

CXu. [Ib. XXuIII, 4, 16, 9, 10.] Aspidiscas in ueste sacerdotali quas dicat? utrum scutulas, que a scuto latine appellantur, quia et Greci scutum appellant? an uero aspidiscas propter diligenter colligandum dicit ab aspide serpente, sicut etiam murenule [2 1Kb] appellantur? Spithamis [3 1Kb] autem longitudo, et spithamis latitudo: Latini quidam interpretati sunt, mensuram extente palme a fine pollicis usque ad finem digiti minimi. Item quod dicitur, Sumes duos lapides onychinos,  et sculpes in eis nomina filiorum Isrel; sex nomina in lapide uno, et sex reliqua in altero, iuxta ordinem natiuitatis eorum, an intelligendum, ut [1 1Kb] lapides sint de nominibus filiorum Isrel secundum natiuitates eorum, id est secundum ordinem quo nati sunt?

CXuI. [Ib. XXuIII, 22.] Et facies super rationale fimbrias complectentes opus catenatum de auro puro. Quod Latini rationale interpretati sunt, inopia lingue fecit. Grecus enim habet , non . Rationale autem illud solemus appellare, quod Greci dicunt . Sed quoniam in greca lingua ambiguum est, utrum uerbum significet, an rationem, quia utriusque rei nomen est; ubi putatum est a uerbo dictum , eloquium nostri interpretati sunt: nam quod habemus, Eloquia Domini, eloquia casta , Greci habent : hic uero in ueste sacerdotali, quod ex auro et hyacintho et purpura et cocco duplici torto et bysso duplici torta fieri preceptum est quadratum duplex, quod esset in pectore sacerdotis, et uocaretur, incertum utrum a ratione an a uerbo ductum fuerit, interpretes nostri magis a ratione dictum putantes rationale appellauerunt.

CXuII. [Ib. XXuIII, 30.] Et impones super rationale iudicii demonstrationem et ueritatem. Quid sibi hoc uelit, uel in quali re uel metallo poneretur super rationale demonstratio et ueritas, quoniam talia dicit fieri in ueste sacerdotis, que corporaliter fiunt [2 1Kb] , inuenire difficile est. Fabulantur tamen quidam lapidem fuisse, cuius color, siue ad aduersa, siue ad prospera mutaretur quando sacerdos intrabat in sancta: et hoc esse quod ait, Et afferet Aaron iudicia filiorum Isrel super pectus; ostendens uidelicet in illa demonstratione et ueritate, quid de illis iudicauerit Dominus. Quanquam possit intelligi demonstrationem et ueritatem litteris impositam super .

CXuIII. [Ib. XXuIII, 31.] Et facies tunicam talarem hyacinthinam; id est, usque ad talos dependentem. Et erit peristomium ex ea medium, id est, qua caput eiiciatur: hoc est enim quod Greci dicunt . Oram habens in circuitu peristomii, opus textoris, commissuram contextam; id est, ne ipsa ora extrinsecus assuatur: hoc uidetur dicere, commissuram contextam. Unde etiam addidit, ex ipsa, ut ne rumpatur; id est, ut ex se ipsa sit ipsa ora contexta cum ueste.

CXIX. [Ib. XXuIII, 35.] Et erit Aaron cum ceperit fungi sacerdotio, audietur uox eius intranti in sanctum in conspectu Domini et exeunti, ut non moriatur: intrantis et exeuntis uocem de tintinnabulis dixit audiri, tantumque ibi pondus obseruationis posuit, ut diceret, ne moriatur. Testimonia ergo quedam significari uoluit in ueste sacerdotali, qua utique significatur Ecclesia, per hec tintinnabula, ut nota sit conuersatio sacerdotis: sicut Apostolus dicit, Circa omnes teipsum bonorum operum prebens exemplum ; aut illud, Que audisti a me per multos testes,  hec eadem commenda fidelibus, et iis qui idonei sunt et alios docere  An quid aliud? magnum tamen est, quidquid illud est. Intranti autem et exeunti, pro intrantis et exeuntis; locutio est. uox pro sonitu; nam tintinnabulorum magis sonus quam uox est.

CXX. [Ib. XXuIII, 36-38.] Et facies laminam auream puram, et formabis in eadem formationem signi, sanctitatem Domini [1 1Kb] ; et impones illud super hyacinthum auplicem tortam; et erit super mitram: secundum inspectum mitre erit; et erit supra frontem Aaron. Et auferet [2 1Kb] Aaron peccata sanctorum quecumque sanctificabunt filii Isrel, omnis dati sanctorum eorum. Quomodo formetur in lamina sanctitas Domini, non uideo, nisi aliquibus litteris, quas quidam quatuor esse dicunt hebreas, quod, ut Greci appellant, nomen Dei ineffabile credunt fuisse, uel esse adhuc usque. Sed quelibet sint, uel quomodolibet se habeant ille littere, ut dixi, sanctitatem Domini, uel sanctificationem, si hoc magis dicendum est, quod grecus habet , nonnisi litteris in auro formari potuisse crediderim. Ibi autem dicit sacerdotem sanctorum auferre peccata, Quecumque sanctificabunt, inquit, filii Isrel omnis dati sanctorum eorum: quod arbitror dictum in eis sacrificiis que offerunt pro peccatis suis; ut non sanctorum hominum intelligamus, sed sanctorum ab eo quod sunt sancta que offeruntur pro peccatis. Cum ergo de lamina dixisset, adiunxit atque ait, Et auferet Aaron peccata sanctorum, quecumque sanctificabunt filii Isrel omnis dati sanctorum eorum: id est, sacerdos auferet quecumque offerunt pro peccatis suis, que dicuntur et sancta, quia sanctificantur, et peccata, quia pro peccatis offeruntur; sicut multis locis hoc ipsum euidenter Scriptura commemorat. Quod autem adiungit et dicit, Et erit super frontem Aaron semper acceptum illis in conspectu Domini, ad laminam illam reuertitur; in qua intelligitur frontis ornamentum [3 1Kb] , fiducia bone uite, quam qui uere perfecteque, non significatione, sed ueritate sacerdos habet, solus potest auferre peccata, nec habet necessitatem offerre pro suis.

CXXI. [Ib. XXuIII. 41.] De Aaron et filiis Aaron cum preciperet, loquens ad Moysen, quomodo uestirentur, et ungerentur, quid est quod ait, Et implebis manus eorum, ut sacerdotio fungantur mihi? An forte muneribus, que offerenda sunt Deo?

CXXII. [Ib. XXuIII, 42.] Et facies eis femoralia linea tegere turpitudinem corporis [4 1Kb] eorum; a lumbis usque  ad femora erunt. Cum uestis tanta cooperiat totum corpus, quid est quod ait, Femoralia facies linea tegere turpitudinem corporis eorum, quasi apparere posset tanta desuper ueste adhibita? Nisi quia signum esse uoluit in hoc castitatis uel continentie: que ideo per indumentum significatur, ut non a seipso habita, sed data intelligatur.

CXXIII. [Ib. XXIX, 8, 9.] Cum de filiis Aaron loqueretur: Et indues eos, inquit, tunicas, et cinges eos zonis, et circumdabis eis cidaras. Quam dicat cidarim uel cidaras, quoniam non est interpretatum, nec in usu modo est, ignoratur: puto tamen non esse capitis tegumen, ut nonnulli putauerunt. Neque enim diceret, circumdabis eis, nisi tale aliquid esset, quod non capiti, sed corpori usui esset.

CXXIu. [Ib. XXIX, 9.] Et erit illis sacerdotium mihi in sempiternum. Quomodo dicat in sempiternum, de his significatiuis rebus, superius sepe diximus. Nam utique mutatum est hoc sacerdotium, ut illud esset in eternum secundum ordinem Melchisedec, non secundum ordinem Aaron. Ibi enim et iuratio, et nulla Dei penitudo, qua significetur mutatio. Iurauit enim Dominus, et non penitebit eum, Tu es, inquit, sacerdos in eternum secundum ordinem Melchisedec . De ordine autem Aaron dictum est quidem in sempiternum, uel propter tempus non preceptum quousque obseruaretur, uel quod res significaret eternas: nusquam est tamen dictum de sacerdotio Aaron, quia iurauit Dominus et non penitebit eum. Et ideo dictum est in illo sacerdotio secundum ordinem Melchisedec, Non penitebit eum, ut significaretur, quia de sacerdotio Aaron penituit eum, id est, mutauit illud.

CXXu. [Ib. XXIX, 9.] Quid est, Et consummabis manus Aaron, et manus filiorum eius? An per manus potestatem significauit, ut aliquid etiam ipsi consecrare possent: potestas autem ipsa sanctificatione consummabatur, qua precepti sunt sanctificari a Moyse?

CXXuI. [Ib. XXIX, 10.] Et adduces uitulum ad ostium tabernaculi testimonii, et superimponent Aaron et filii eius manus suas super caput uituli in conspectu Domini. Ecce unde supra dictum est, consummandas esse manus eorum, id est, perficiendam potestatem, ut etiam ipsi sanctificarent, quod modo fit, cum ponunt manus suas super uitulum immolandum.

CXXuII. [Ib. XXIX, 18.] Quod odor suauitatis Domino sepe dicitur sacrificium de uictimis pecorum in Scripturis sanctis, non utique Deus odore fumi illius delectatur; sed tantum illud quod his significatur spiritualiter Deum delectat cum spiritualiter exhibetur, quoniam ipse odor Dei spiritualiter intelligitur. Non enim sicut nos odorem corporeis naribus ducit. Sicut ergo ille olefacit, sic ista significant.

CXXuIII. [Ib. XXIX, 26] Et sumes pectusculum de ariete consummationis, quod est Aaron; id est, huius Aaron [1 1Kb] . Hoc enim pertinere uoluit ad summum sacerdotem.

 CXXIX. [Ib. XXIX, 28-30.] Et erit Aaron et filiis eius legitimum eternum a filiis Isrel: cum diceret de pectusculo et brachio uictimarum. More illo ergo eternum dixit, quem sepe supra commemorauimus.

Et stola sancti, que est Aaron, erit filiis eius post eum, ungere eos in ipsis, et consummare manus eorum. Septem diebus uestiet se ea sacerdos qui successerit ei de filiis eius, qui intrabit in tabernaculum testimonii deseruire in sanctis. Hec uerba multas questiones habent. Nam primum hic notandum est, quomodo cum stolam dixerit sancti, postea pluraliter dicit ungere eos in ipsis, tanquam in stolis. Nam et supra multas stolas eas dixerat, quibus una constaret. Quanquam ambiguum sit utrum in ipsis ab eo quod sunt ipsa genere neutro, quecumque sunt quibus illa stola completur, id est uestis sacerdotalis: quod magis putandum est, ex eo quod in consequentibus dicit, Septem diebus uestiet se ea sacerdos qui successerit ei; ea scilicet omnia que commemorauit, cum uestem sacerdotalem describeret. Repetiuit sane quod supra dixerat, consummare manus eorum: unde quid mihi uideretur exposui . Quod uero ait, Septem diebus uestiet se ea sacerdos, numquid aliis diebus se non uestiet? Sed illis septem continuis intelligi uoluit, quibus eius sacerdotium quodammodo dedicatur, atque hebdomadis est in eius inchoatione festiuitas. Successorem autem Aaron eum dicit, qui intrat in tabernaculum testimonii, deseruire in sanctis: eum scilicet significans, qui non poterat esse nisi unus, non quales erant et filii Aaron cum uiuo patre suo, sed qualis successor ipsius Aaron. Quomodo ergo proprium dicit huius unius esse, intrare in tabernaculum testimonii, deseruire in sanctis, cum et illa que sunt extra uelum, quo uelantur sancta sanctorum. sancta appellentur, et tabernaculum testimonii etiam illud uocetur, ubi sunt sancta, id est mensa et candelabrum: ubi cum deseruiant et sequentes sacerdotes ad mensam et candelabrum et ipsum altare, quomodo unum dicit successorem Aaron, qui intret in tabernaculum testimonii deseruire in sanctis? Si enim dixisset, Deseruire in sanctis sanctorum, nulla esset questio. Ad hec enim, ubi est arca testimonii, solus unus intrabat summus sacerdos: quod etiam in Epistola ad Hebreos diligentissime commendatur. Nisi forte eo ipso quod unum dicit intrare in tabernaculum testimonii, deseruire in sanctis, non uult utique intelligi, nisi in sanctis sanctorum; quia et ipsa utique sancta appellantur. Non enim omnia que sancta sunt, etiam sancta sanctorum dici possunt: illa uero que sunt sancta sanctorum, procul dubio utique sancta sunt. Unus autem iste qui semel in anno intrabat in sancta sanctorum, quoniam Dominum Christum significabat, apertissime supradicta ad Hebreos Epistola commendatur . Quod autem prefiguratum est in sancto sanctorum, ut super arcam que Legem habebat, esset propitiatorium, ubi Dei misericordia significari intelligenda est, qua propitius fit eorum peccatis [1 1Kb] qui Legem non implent; hoc mihi uidetur  etiam in ipsa ueste sacerdotis significari: nam et ipsa quid aliud quam Ecclesie Sacramenta significat? Quod in , id est rationali in pectore sacerdotis posito iudicia constituit, in lamina uero sanctificationem et ablationem [1 1Kb] peccatorum: tanquam rationale sit in pectore simile arce in qua Lex erat, et lamina illa in fronte, similis propitiatorio quod super arcam erat, et ut utrobique seruaretur quod scriptum est, Superexsultat misericordia iudicio .

CXXX. [Ib. XXIX, 37.] Quid est quod purificatum et sanctificatum altare septem diebus dicit quod sanctum sancti erit? Altare non quidem dicit sanctum sanctorum, sicut est illud quod uelo separatur, ubi est arca testimonii: uerumtamen et hoc altare extra uelum positum, per sanctificationem septem dierum dicit potius, quam [2 1Kb] per unctionem fieri sanctum sancti. Et addit, Omnis qui tetigerit altare, sanctificabitur.

CXXXI. [Ib. XXX, 3, 4.] Cum de annulis loqueretur altaris incensi, quod altare non inerari, sed inaurari iussit, Et duos annulos aureos puros facies, inquit, sub tortili corona eius, in duo latera facies in duobus lateribus: quoniam grecus habet, . Nam latera sunt, et latera sunt. Unde quidam Latini sic interpretati sunt, In duas partes facies in duobus lateribus. Non autem ait Grecus , quod est partes, sed , quod latera. Nam hoc uerbum est in illo psalmo, ubi scriptum est: Uxor tua sicut uinea fertilis in lateribus domus tue . Ac per hoc tantum casus interest, quia prius accusatiuum, post uero ablatiuum posuit, In duo latera facies, in duobus lateribus. Quis autem sit sensus difficile est assequi; nisi forte, ut solet Scriptura amare ellipsim, ut aliquid desit et subaudiatur, etiam hic subaudiatur, Erunt: ut iste sit sensus, In duo latera facies, in duobus lateribus erunt; id est, ad duo latera facies annulos, quoniam in duobus lateribus erunt.

CXXXII. [Ib. XXX, 4.] Et erunt arcus amitibus  ita ut tollatur illud in eis. Quos annulos dixerat, arcus dicit. Annulos quippe pro rotundis ansis posuit. Et quid est aliud annulus uel circulus, nisi undique arcus? Ideo quidam nolentes arcu dicere, thecas interpretati sunt, quibus amites inducerentur, dicentes, Et erunt thece amitibus; quasi grecus hoc non posset dicere, cum etiam thece grecum uerbum sit: dixit autem , quod arcus interpretatur.

CXXXIII. [Ib. XXX, 8, 10.] Incendet super illud incensum continuationis in conspectu Domini in progenies eorum. Continuationis incensum dicit, quod continuatim fieret, id est, nullo die pretermitteretur. Cum de altari preciperet incensi, id est, in quo incensum tantum poneretur, non holocaustum, non sacrificium, non libatio; predixerat idipsum incensum quotidie poni debere: nunc autem dicit, Et depropitiabit Aaron  uel exorabit, super cornua eius semel in anno de sanguine purificationis delictorum. Depropitiabit, ab eo quod est depropitiatio, que grece dicitur . Unde et intelligendum est, hoc quod semel in anno iubet fieri ad propitiandum Deum super cornua altaris incensi, id est ut de sanguine purificationis delictorum, uictimarum scilicet que offeruntur pro delictis, semel in anno tangantur cornua altaris incensi, non pertinere ad illam appositionem incensi, quam quotidie fieri iusserat. Illa enim fiebat aromatibus, non sanguine; et quotidie, non semel in anno. Non ergo sumus intellecturi, semel in anno intrare sacerdotem solere in sanctum sanctorum, sed semel in anno cum sanguine: et quotidie quidem solere intrare sine sanguine, causa incensi imponendi; cum sanguine autem semel in anno: maxime quia sequitur et dicit, Semel in anno purificabit illud; sanctum sanctorum est Domino. Non ergo semel in anno ponet illic incensum, quod quotidie fieri iussum est; sed semel in anno purificabit illud, quod cum sanguine fieri preceptum est. Et post hoc adiungit, Sanctum sanctorum est Domino: ac per hoc si sanctum sanctorum non extra, sed intra uelum erat; etiam illud profecto altare de quo nunc agitur, quod poni iussit contra uelum, intrinsecus iussit.

CXXXIu. [Ib. XXX, 12.] Quid est quod ait, Si acceperis computationem filiorum Isrel in uisitatione eorum; nisi quia iubet eos aliquando uisitari et computari, id est numerari? Quod in Dauid propterea uindicatum intelligendum est, quia Deus non iusserat .

CXXXu. [Ib. XXX, 26-33.] Aduertendum est etiam et notandum quemadmodum unguento chrismatis omnia iussit ungi, tabernaculum scilicet et ea que in illo erant, et deinde erunt sancta sanctorum. Omnia scilicet cum fuerint uncta, erunt sancta sanctorum. Quid igitur distabit iam inter illa interiora, que uelo teguntur, et cetera, si omnia cum uncta fuerint erunt sancta sanctorum, diligentius requirendum: hec tamen notanda credidimus. Ubi etiam meminerimus, quod sicut de illo altari sacrificiorum, quod post unctionem appellari uoluit sanctum sancti, continuo dictum est, Omnis qui tangit illud, sanctificabitur: ita de omnibus postea, que de illo unguento uncta, dicta sunt sancta sanctorum, eadem sententia subsecuta est, ut diceretur, Omnis qui tangit ea, sanctificabitur. Quod duobus modis intelligi potest; siue tangendo sanctificabitur, siue sanctificabitur ut ei liceat tangere: si tamen non licebat tangere populo tabernaculum, quando afferebant hostias, uel quecumque ab eis allata offerebantur Deo. Nam consequenter non solis sacerdotibus neque solis Leuitis dicendum admonet, quod ait ad Moysen, Et filiis Isrel loqueris dicens: utique filii Isrel totus ille populus erat; iubet autem illis dici, Oleum linitio unctionis, sanctum erit hoc uobis in progenies uestras: super carnem hominis non linietur, et secundum compositionem hanc non facietis uobis ipsis similiter. Sanctum est, et sanctificatio erit uobis. Quicumque fecerit similiter, et quicumque dabit de eo extera  nationi, interibit de populo suo. Iubet igitur non solis sacerdotibus, sed uniuerso populo Isrel, ut non faciant tale unguentum in usus humanos. Hoc est enim quod ait, super carnem hominis non linietur. Prohibet ergo simile fieri in usus suos, et interitum minatur si quisquam similiter fecerit, id est, unguentum ad usus suos simile confecerit, uel cuiquam hinc dederit extere nationi. Ac per hoc quod ait, Sanctificatio erit uobis, cum hoc populo Isrel uniuerso dici iubeat, non uideo quid intelligam, nisi quia licebat eis, quando ueniebat cum suis quisque muneribus, tangere tabernaculum; et tangendo sanctificabantur propter illud oleum, quo cuncta peruncta sunt; et hinc dictum, Omnis qui tangit sanctificabitur: non tamen sic quemadmodum sacerdotes, qui etiam ut sacerdotio fungerentur, ungebantur ex illo.

CXXXuI. [Ib. XXX, 34.] Quodprecepit quibus aromatibus fiat thymiama, id est incensum, et dicit unguentario more coctum opus unguentarii: non ideo putare debemus unguentum fieri, id est unde aliquid ungatur, sed ut dictum est thymiama, uel incensum quod imponatur illi altari incensi, ubi non licebat sacrificari, et erat intus in sancto sanctorum [1 1Kb] .

CXXXuII. [Ib. XXX, 36.] Et concides de illis minutum, et pones contra testimonia in tabernaculo testimonii, unde innotescam tibi inde. Sanctum sanctorum erit uobis incensum. Ecce iterum hoc incensum, quia intus ponebatur in altari incensi quod intus erat, sanctum sanctorum dicitur: et tabernaculum testimonii proprie dicitur illud ipsum interius ubi arca erat, adhibita sane differentia cum ait, Unde innotescam tibi inde. Sic enim dixerat primum de propitiatorio, quod utique intus est, id est, intra uelum super arcam.

CXXXuIII. [Ib. XXXI, 2-5.] Quid est quod Beseleel cum iuberet adhiberi operibus tabernaculi faciendis, dixit eum se repleuisse spiritu diuino sapientie, et intellectus, et scientie in omni opere, excogitare, et architectonari, etc.? Utrum Spiritus sancti muneri etiam ista opera tribuenda sunt, que pertinere ad opificium uidentur? an et hoc significatiue dictum est, ut ea pertineant ad diuinum spiritum sapientie, et intellectus, et scientie, que his rebus significantur? Tamen etiam hic cum spiritu repletus dicatur iste diuino sapientie, et intellectus, et scientie, nondum legitur Spiritus sanctus.

CXXXIX. [Ib. XXXI, 13.] Quid sibi uult, quod cum de sabbato obseruando preciperet, ait, Testamentum eternum in me et filiis Isrel; non ait, inter me et filios Isrel? An quia sabbatum requiem significat, et requies nobis non est nisi in illo? Nam profecto filios Isrel uniuersum populum suum dicit, id est, semen Abraham: et est Isrel secundum carnem, et secundum spiritum. Nam si Isrel non esset dicendus, nisi ex genere carnis, non diceret Apostolus, uidete Isrel secundum carnem : ubi profecto significat esse Isrel secundum spiritum qui in abscondito Iudeus est et circumcisione cordis  Sic  ergo melius fortasse distinguitur, Testamentum eternum in me; ut deinde alius sensus sit, et filiis Isrel signum est eternum, id est, eterne rei signum: quomodo petra erat Christus, quia petra significabat Christum . Non ergo ita iungendum est, Testamentum eternum in me et filiis Isrel, tanquam in Deo et filiis Isrel sit hoc testamentum; sed Testamentum eternum in me, quia in illo promissa est requies eterna; et filiis Isrel signum est eternum, quia filii Isrel acceperunt obseruandum signum, quo requies significatur eterna ueris Isrelitis, hoc est filiis promissionis et uisuris Deum facie ad faciem sicuti est.

CXL. [Ib. XXXI, 18.] Et dedit Moysi statim ut cessauit loqui ad eum, in monte Sina, duas tabulas testimonii, tabulas lapideas [1 1Kb] scriptas digito Dei. Cum tam multa locutus sit Deus, due tantum tabule dantur Moysi lapidee, que dicuntur tabule testimonii future in arca. Nimirum omnia cetera que precepit Deus ex illis decem preceptis, que duabus tabulis conscripta sunt, pendere intelliguntur, si diligenter querantur et bene intelligantur: quomodo hec ipsa rursus decem precepta ex duobus illis, dilectione scilicet Dei et proximi, in quibus tota Lex pendet et Prophete .

CXLI. [Ib. XXXII, 2.] Quod iubet Aaron inaures demi ab auribus uxorum atque filiarum, unde illis faceret deos, non absurde intelligitur difficilia precipere uoluisse, ut hoc modo eos ab illa intentione reuocaret: factum tamen illud ipsum difficile ut esset aurum ad faciendum idolum, propter eos notandum putaui, qui contristantur, si quid tale propter uitam eternam diuinitus fieri, uel equo animo tolerari iubeatur.

CXLII. [Ib. XXXII, 8.] Dominus indicans Moysi quid fecerit de uitulo populus, hoc est de idolo quod ex auro suo fecerant, dicit eos dixisse, Hi dii tui Isrel qui te eduxerunt de terra Aegypti. Quod eos dixisse non legitur, sed animum eorum hunc fuisse Deus ostendit. Horum quippe uerborum gerebant in corde sententiam, que Deum latere non poterat.

CXLIII. [Ib. XXXII, 14.] Et propitiatus est Dominus de malitia quam dixit facere populo suo. Malitiam hic penam intelligi uoluit, sicuti est, Aestimata est malitia exitus illorum . Secundum hanc dicitur bonum et malum a Deo , non secundum malitiam qua homines mali sunt. Malus enim Deus non est; sed malis ingerit mala, quia iustus est.

CXLIu. [Ib. XXXII, 19.] Iratus quidem Moyses uidetur tabulas testimonii digito Dei scriptas collisisse atque fregisse; magno tamen mysterio figurata est iteratio Testamenti, quoniam uetus fuerat abolendum, et constituendum Nouum. Notandum sane quanta pro populo ad Deum supplicatione laborauerit, qui tam seuerus in eos uindicando exstitit. Quod autem in ignem missum uitulum fusilem contriuit, et in aquam sparsit, quam populo potum dedit, quid nobis uideatur  significare, iam alibi scripsimus in opere contra Faustum Manicheum .

CXLu. [Ib. XXXII, 24.] Et dederunt mihi, et misi in ignem, et exiit uitulus hic. Compendio locutus est, non dicens quod ipse formauerit, ut exiret uitulus fusilis? an excusationis causa timendo mentitus est, tanquam ipse in ignem periturum aurum proiecerit, atque ipso non id agente forma uituli exierit? Quod ideo non est credendum hoc eum animo dixisse, quia nec latere Moysen posset quid esset in uiro [1 1Kb] , cum quo Deus loquebatur, et fratrem de mendacio non redarguit.

CXLuI. [Ib. XXXII, 25.] Et cum uidisset Moyses populum, quia dissipatus est, dissipauit enim eos Aaron, ut in gaudium uenirent aduersariis suis. Notandum est quemadmodum illud totum mali quod populus fecit, ipsi Aaron tribuatur, quod eis consenserit ad faciendum quod male petierant. Magis enim dictum est, dissipauit eos Aaron, quoniam cessit eis, quam dissipauerunt se ipsi qui tantum malum flagitauerunt.

CXLuII. [Ib. XXXII, 31, 32.] Cum Moyses dicit ad Deum, Precor, peccauit populus iste peccatum magnum, et fecerunt sibi deos aureos, et nunc siquidem remittis illis peccatum illorum, remitte; sin autem, deleme de libro tuo quem scripsisti: securus quidem hoc dixit, ut a consequentibus ratiocinatio concludatur; id est, ut quia Deus Moysen non deleret de libro suo, populo peccatum illud remitteret. uerumtamen aduertendum est quantum malum in illo peccato perspexerit Moyses, quod tanta cede crediderit expiandum, qui eos sic diligebat, ut pro eis illa uerba Deo funderet.

CXLuIII. [Ib. XXXII, 35.] Merito queritur, cum superius populum dissipasse dictus sit Aaron, cur in ipsum uindicta nulla processerit, neque cum Moyses interfici iussit omnem qui Leuitis euntibus ad portam et redeuntibus occurrisset armatis, neque cum postea factum est quod Scriptura dicit, Et percussit Dominus populum propter facturam uituli, quem fecit Aaron: maxime quia et hic hoc idem repetendo inculcatum est. Non enim dictum est, Et percussit Dominus populum propter facturam uituli, quem fecerunt, sed, quem fecit Aaron: et tamen non est percussus Aaron; quin etiam illud quod de sacerdotio eius ante peccatum eius Deus precipiebat, impletum est. Sed iussit et ipsum et filios ablui; et sic ordinati sunt in sacerdotio. Ita nouit ille cui parcat usque ad commutationem in melius; et cui parcat ad tempus, quamuis eum prescierit in melius non mutari; et cui non parcat ut mutetur in melius, et cui non parcat, ita ut nec mutationem [2 1Kb] eius exspectet: et totum hoc ad id redit, quod Apostolus dicit exclamans, Quam inscrutabilia sunt iudicia eius, et inuestigabiles uie eius .

CXLIX. [Ib. XXXIII, 1.] uade ascende hinc, tu et populus tuus, quem eduxisti de terra Aegypti. Deus iratus dicere uidetur, tu et populus tuus, quem eduxisti; alioquin dixisset, tu et populus meus, quem eduxi de terra Aegypti: sed illi quando idolum poposcerunt,  ita locuti sunt, Moyses enim hic homo qui eduxit nos de terra Aegypti, non scimus quid factum sit ei; liberationem suam in homine constituendo defecerant. Hoc eis modo replicatur cum dicitur, tu et populus tuus, quem eduxisti de terra Aegypti: quod illis est crimini, non Moysi. Non enim aliud uolebat Moyses, nisi ut non in illo, sed in Domino spem ponerent, et Domini misericordia se cum gratiarum actione crederent ab illa seruitute liberatos: cuius tamen apud Deum tanquam fidelissimi famuli tantum erat meritum per illius gratiam, ut ei diceret Deus, Sine me, et iratus ira conteram eos . Quod utrum iubentis sit cum ait, Sine me, an quasi petentis, utrumque uidetur absurdum. Nam et si iubebat Deus, inobedienter famulus non parebat; et Deum hoc a seruo uelut pro beneficio petere non decebat, cum presertim posset eos etiam illo nolente conterere. Ille itaque ibi sensus in promptu est, quod his uerbis significauit Deus plurimum apud se prodesse illi populo, quia sic ab illo uiro diligebantur, quem sic Dominus diligebat; ut eo modo admoneremur, cum merita nostra nos grauant ne diligamur a Deo, releuari nos apud eum illorum meritis posse quos diligit. Nam cum ab Omnipotente dicitur homini, Sine me, et conteram eos, quid aliud dicitur quam, Contererem eos, nisi diligerentur abs te? Ita ergo dictum est, Sine me, ac si diceretur, Noli eos diligere, et conteram eos; quia ne id faciam dilectio tua in illos intercedit mihi. Obtemperandum autem esset Domino dicenti, Noli eos diligere, si hoc iubendo dixisset, et non potius admonendo et exprimendo quid illum ab eorum supplicio reuocaret: nec tamen etiam illo intercedente sine flagello discipline populum dereliquit. Nescio quo enim modo, ut sic eos diligeret ipse Moyses, Deus illos occultius diligebat, qui manifeste uoce terrebat.

CL. [Ib. XXXIII, 1-3.] Ubi dicit Deus ad Moysen, uade, ascende hinc, tu et populus tuus, quem eduxisti de terra Aegypti, in terram quam iuraui Abraham, Isaac, et Iacob, dicens, Semini uestro dabo eam; continuo tanquam ad ipsum Moysen adhuc loquatur, occulta conuersione, que grece dicitur, iam ad ipsum populum loquitur dicens: Et simul mittam angelum meum ante te, et eiiciet Chananeum, et Amorrheum, et Chetteum, et Phereseum, et Gergeseum, et Eueum, et Iebuseum; et introducet te in terram fluentem lac et mel. Non enim ascendam tecum, quia populus dura ceruice es, ut non deleam te in uia. Magna sacramenti et mira profunditas, tanquam misericordiam maiorem posset angelus habere quam Deus, qui populo dure ceruicis parceret; cui Deus, si cum illis esset, ipse non parceret: et tamen etiam per angelum suum, se quodammodo ab eis absente, qui nusquam esse absens potest, implere se dicit quod patribus eorum iurauit; tanquam et hic ostendens hoc se ideo facere, quia illis patribus iustis promisit, non quod isti digni essent. Quid ergo significat, nisi forte ideo se non esse cum eis, quia dura ceruice sunt; quia non eum propitium et salubrem, nisi humilitas et  pietas capit? Esse autem Deum cum dure ceruicis hominibus, nichil est aliud quam uindicando adesse atque puniendo: unde cum eo modo malis non adest, parcendo facit; quo pertinet illud quod dicitur, Auerte faciem tuam a peccatis meis : quia si aduertit, euertit [1 1Kb] . Sicut enim fluit cera a facie ignis, sic pereunt peccatores a facie Dei .

CLI. [Ib. XXXIII, 12, 13.] Et dixit Moyses ad Dominum, Ecce tu mihi dicis: Deduc populum hunc. Tu autem non demonstrasti mihi quem simul mittas mecum. Tu autem dixisti mihi, Scio te pre omnibus, et gratiam habes apud me. Si ergo inueni gratiam in conspectu tuo, ostende mihi temetipsum, manifeste ut uideam te, ut sim inueniens gratiam ante te, et ut sciam quia populus tuus est gens hec. Quod habet grecus , hoc quidam latini interpretati sunt, manifeste, cum Scriptura non dixerit . Potuit ergo fortasse aptius dici, Si inueni gratiam in conspectu tuo, ostende mihi temetipsum, scienter ut uideam te: quibus uerbis satis ostendit Moyses, quod non ita uidebat Deum in illa tanta familiaritate conspectus, ut desiderabat uidere; quoniam ille omnes uisiones Dei, que mortalium prebebantur aspectibus, et ex quibus fiebat sonus, quo mortalis attingeretur auditus, sic exhibebantur, assumpta sicut Deus uolebat, specie qua uolebat, ut non in eis ipsa ullo sensu corporis sentiretur diuina natura, que inuisibilis ubique tota est, et nullo continetur loco. Et quia in duobus preceptis, hoc est dilectionis Dei et proximi, tota Lex pendet , ideo Moyses in utroque suum desiderium demonstrabat: in dilectione scilicet Dei, ubi ait, Si inueni gratiam in conspectu tuo, ostende mihi temetipsum, manifeste ut uideam te, ut sim inueniens gratiam in conspectu tuo; in dilectione autem proximi, ubi ait, Et ut sciam quia populus tuus est gens hec.

CLII. [Ib. XXXIII, 17.] Quid est quod dicit Deus ad Moysen, Quoniam scio te pre omnibus? numquid Deus plus aliqua scit, et aliqua minus? An secundum quod dicitur quibusdam in Euangelio, Non noui uos ? Secundum hanc enim scientiam, qua Deus dicitur scire que illi placent, nescire que displicent, non quia ignorat ea, sed quia non approbat, sicut ars recte dicitur nescire uitia, cum improbat uitia; pre omnibus Deus Moysen sciebat, quia Deo pre omnibus Moyses placebat.

CLIII. [Ib. XXXIII, 12, 17.] Notandum estne, quod prius ipse Moyses dixerat Deo, Dixisti mihi, Scio te pre omnibus; quod illi Deus posteaquam hoc ipse Deo dixit, legitur dixisse, ante autem non legitur; ut intelligamus non omnia esse scripta que cum illo Deus locutus est? Sed diligentius requirendum est in prioribus Scripture partibus, an uere ita sit [2 1Kb] .

 CLIu. [Ib. XXXIII, 14-23.] Cum dixisset Moyses ad Dominum, Ostende mihi gloriam tuam; respondit ei Dominus, Ego transibo ante te gloria mea [1 1Kb] : et uocabo nomine Domini in conspectu tuo; et miserebor cui misertus ero, et misericordiam prestabo cui misericordiam prestitero: cum paulo ante dixisset, Ipse antecedam te, et requiem tibi dabo; quod Moyses sic uidetur accepisse, Antecedam te, tanquam non ei populo qui presens in itinere futurus esset: et ideo ait, Si non tu ipse simul ueneris nobiscum, ne me educas hinc, etc. Deus autem neque ei hoc negauit dicens, Et hoc tibi uerbum quod dixisti faciam. Quomodo ergo cum dixisset ei Moyses, Ostende mihi gloriam tuam, rursus, tanquam precessurus et non cum eis simul futurus, uidetur dicere, Ego transibo ante te, nisi quia hoc aliud est? Ille quippe intelligitur loqui et dicere, Transibo ante te, de quo dicit Euangelium, Cum uenisset hora ut transiret iehsu de hoc mundo ad Patrem : qui transitus etiam Pascha interpretari perhibetur. Hec itaque magna omnino prophetia est. Ipse enim ante omnes sanctos transit ad Patrem de hoc seculo, parare illis mansiones regni celorum, quas dabit eis in resurrectione mortuorum; quoniam transiturus ante omnes primogenitus a mortuis factus est .

Gratiam uero suam in eo ipso ualde commendat cum dicit, Et uocabo nomine Domini in conspectu tuo: tanquam in conspectu populi Isrel, cuius Moyses cum hec audiret typum gerebat. In conspectu enim gentis ipsius ubique disperse uocatur Dominus Christus in omnibus gentibus. uocabo autem dixit, non uocabor, actiuum uerbum pro passiuo ponens, genere locutionis inusitato; in quo nimirum magnus sensus latet. Sic enim fortasse significare uoluit seipsum hoc facere, id est gratia sua fieri, ut uocetur Dominus in omnibus gentibus.

Quod uero addidit, Et miserebor cui misertus ero, et misericordiam prestabo cui misericordiam prestitero; ibi plane expressius ostendit uocationem qua nos uocauit in suum regnum et gloriam: non pro meritis nostris, sed pro misericordia sua. Quoniam enim se gentes introducturum pollicebatur, dicens, uocabo nomine Domini in conspectu tuo; commendauit hoc se misericorditer facere, sicut Apostolus dicit: Dico enim Christum ministrum fuisse circumcisionis propter ueritatem Dei, ad confirmandas promissiones patrum; Gentes autem super misericordia glorificare Deum . Hoc ergo predictum est, Miserebor cui misertus ero, et misericordiam prestabo cui misericordiam prestitero. Quibus uerbis prohibuit hominem uelut de propriarum uirtutum meritis gloriari, ut qui gloriatur in Domino glorietur . Non enim ait, Miserebor talibus uel talibus, sed, cui misericors fuero; ut neminem precedentibus bonis operibus suis misericordiam tante uocationis meruisse  demonstret. Etenim Christus pro impiis mortuus est .

Sed utrum hoc idem repetere uoluerit, cum addidit, Misericordiam prestabo cui misericordiam prestitero, uel sicut alii interpretati sunt, cui misericors fuero; an aliquid intersit, nescio. Quod enim greca lingua duobus uerbis dictum est, , et , quod unum atque idem uidetur significare, non potuit latinus diuersis uerbis dicere, et diuersis modis eamdem misericordiam repetiuit. Si autem diceretur, Miserebor cui misereor, et miserebor cui misertus ero; non satis commode dici uideretur. Et tamen fortius ille ipse ibi sensus est, quod aut ipsius misericordie sue firmitatem Deus ista repetitione monstrauit: sicut Amen, Amen; sicut Fiat, Fiat; sicut repetitio somnii Pharaonis, pluraque similia. Aut in utrisque populis, id est Gentibus et Hebreis, hoc modo Deus prenuntiauit misericordiam se esse facturum. Quod Apostolus ita dicit: Sicut enim uos aliquando non credidistis Deo, nunc autem misericordiam consecuti estis illorum incredulitate; sic et ipsi nunc non crediderunt in uestra misericordia, ut et ipsi misericordiam consequantur. Conclusit enim Deus omnes in incredulitate, ut omnium misereatur .

Deinde post hanc sue misericordie commendationem respondet ad illud quod ei dictum fuerat, Ostende mihi gloriam tuam, uel quod supra petiuerat Moyses, dicens, Ostende mihi temetipsum manifeste ut uideam te. Non poteris, inquit, uidere faciem meam. Non enim uidebit homo faciem meam, et uiuet: ostendens huic uite, que agitur in sensibus mortalibus corruptibilis carnis, Deum sicuti est apparere non posse; id est, sicuti est uideri in illa uita potest, ubi ut uiuatur, huic uite moriendum est.

Item interposito articulo dicente Scriptura, Et ait Dominus, sequitur et loquitur, Ecce locus penes me. Quis enim locus non penes Deum est, qui nusquam est absens? Sed Ecclesiam significat dicendo, Ecce locus penes me, tanquam templum suum commendans, Et stabis, inquit, super petram , statim ut transiet gloria mea: id est, Statim ut transiet gloria mea, stabis supra petram; quia post transitum Christi, id est post passionem et resurrectionem Christi stetit populus fidelis supra petram. Et ponam te, inquit, in cauerna petre: munimen firmissimum significat. Alii autem interpretati sunt, in specula [1 1Kb] petre; sed grecus habet : hoc autem foramen uel cauernam rectius interpretamur.

Et tegam manu mea super te [2 1Kb] , donec transeam: et auferam manum, et tunc uidebis posteriora mea; facies autem mea non uidebitur tibi. Cum iam dixisset, Stabis super petram, statim ut transiet gloria mea, ubi intelligitur post transitum suum promisisse super petram stabilitatem; quomodo accipiendum est quod ait,  Ponam te in cauerna petre, et tegam manu mea super te, donec transeam: et auferam manum, et tunc uidebis posteriora mea: quasi iam illo in petra constituto, tegat manu sua super eum, et deinde transeat; cum esse in petra non possit, nisi post eius transitum? Sed recapitulatio intelligenda est rei pretermisse, quali solet uti Scriptura in multis locis. Postea quippe dixit quod ordine temporis prius est. Qui ordo ita se habet: Tegam manu mea super te, donec transeam, et tunc uidebis posteriora mea; nam facies mea non uidebitur tibi: et stabis super petram statim ut transiet gloria mea, et ponam te in cauerna petre. Hoc enim factum est in eis quos tunc significabat persona Moysi, id est Isrelitis, qui in Dominum Iesum, sicut Actus Apostolorum indicant, postea crediderunt, id est, statim ut transiit eius gloria. Non posteaquam resurrexit a mortuis, et ascendit in celum, misso desuper Spiritu sancto, cum linguis omnium gentium Apostoli loquerentur, compuncti sunt corde multi ex eis qui crucifixerant Christum: quem ut non cognouissent, et Dominum [1 1Kb] glorie crucifixissent, cecitas ex parte in Isrel facta est , sicut dictum fuerat, Tegam manu mea super te, donec transeam. Unde Psalmus dicit, Quoniam die ac nocte grauata est super me manus tua: diem appellans, quando Christus diuina miracula faciebat; noctem, quando sicut homo moriebatur, quando et illi titubauerunt qui in die crediderant. Hoc est ergo, Cum transiero, tunc uidebis posteriora mea, Cum transiero de hoc mundo ad Patrem, posterius in me credituri sunt quorum typum geris. Tunc enim compuncti corde dixerunt: Quid faciemus? Et iussi sunt ab Apostolis agere penitentiam, et baptizari in nomine Iesu Christi, ut dimitterentur illis peccata eorum . Quod in psalmo illo sequitur, cum dictum esset, Die ac nocte grauata est super me manus tua; id est, ut non cognoscerem [2 1Kb] : sequitur et iungit, Conuersus sum in erumna mea, dum configeretur spina; id est, cum essem corde compunctus. Deinde addidit, Peccatum meum cognoui, et facinus meum non operui: posteaquam uiderunt quanto scelere Christum crucifixerint. Et quia receperunt consilium ut agerent penitentiam, et in Baptismo remissionem acciperent peccatorum; Dixi, inquit, pronuntiabo aduersum me delictum meum Domino, et tu remisisti impietatem cordis mei .

Hanc autem prophetiam potius fuisse, quam locutus est Dominus ad Moysen satis res ipsa indicat; quandoquidem de petra uel cauerna eius, et de manus eius superpositione, de uisione posteriorum eius, nichil postea uisibili opere subsecutum legitur. Mox enim adiungit interposito articulo Scriptura, Et dixit Dominus ad Moysen; cum ipse Dominus utique etiam illa que supra dicta sunt loqueretur, atque inde contexit  quid deinceps Dominus dicat, Excide tibi duas tabulas lapideas, sicut et primas, etc.

CLu. [Ib. XXXIu, 7.] Quid est quod dictum est de Domino, Et reum non purificabit; nisi, non eum dicet innocentem?

CLuI. [Ib. XXXIu, 10.] Deus in monte duas rursus lapideas tabulas conscripturo dicit Moysi inter cetera, Coram omni populo tuo faciam gloriosa. Nondum dignatur dicere, Coram omni populo meo. An ita dixit, populo tuo, quomodo cuilibet homini eiusdem populi diceretur, id est, Ex quo populo es: quomodo, Ciuitati tue dicimus, non cui dominaris, uel quam constituisti, sed unde ciuis es? Sic enim et paulo post dicit, Omnis populus, in quibus es: alio modo quid dictum est, nisi, populus tuus? Quod autem non dixit, In quo es, consuetudo locutionis est.

CLuII. [Ib. XXXIu, 12.] Quid est quod dicitur ad Moysen, Attende tibi, nequando ponat [1 1Kb] testamentum his qui sedent super terram. Non enim habet grecus, nequando ponas; sed, ne quando ponat. An forte de populo ei dicere uoluit, cuius ipse ductor fuit? Sed non ipse introduxit populum in eam terram, ubi prohibet poni testamentum cum eis qui in illa habitabant. Mirum itaque locutionis genus est, et adhuc inexpertum uel non animaduersum: si tamen locutio est, ac non sensus aliquis.

CLuIII. [Ib. XXXIu, 13, 15.] Cum preciperet Deus ad Moysen loquens, ut data terra in potestate, omnis idololatria euerteretur, nec adorarentur dii alieni, ait, Dominus enim Deus, zelans nomen, Deus zelator est: id est, ipsum nomen quod Dominus Deus dicitur, zelans est, quia Deus zelator est. Quod non humane perturbationis uitio facit Deus, semper atque omni modo incommutabilis atque tranquillus; sed hoc uerbo indicat, non impune plebem suam per alienos deos fornicaturam. Ductum est enim uerbum tropo metaphora a zelo maritali, quod castitatem custodit uxoris. Quod nobis prodest, non Deo. Quis enim tali genere fornicationis Deo nocuerit? sed sibi plurimum, ut pereat. Quod Deus prohibet terrore grauissimo, zelantem se appellans: cui dicitur in Psalmo, Perdidisti omnem qui fornicatur abs te; mihi autem adherere Deo bonum est . Denique sequitur: Ne forte ponas testamentum his qui sedent super terram, et fornicentur post deos eorum.

CLIX. [Ib. XXXIu, 20.] Quod ait, Non uideberis in conspectu meo inanis; sicut indicant circumstantia de quibus loquitur, in conspectu suo: dixit Deus in tabernaculo suo: hoc est autem, Non ibi uideberis inanis, nunquam intrabis sine aliquo munere. Quod spiritualiter intellectum, magnum sacramentum est. uerum hec dicebantur de umbris significationum.

CLX. [Ib. XXXIu, 21.] Cum de sabbato precepisset, quid est quod adduxit, Satione et [2 1Kb] messe requiesces?  uidetur enim dicere, Tempore sationis et messis. An forte ita obseruandam requiem sabbati precepit, ut nec illa tempora habeant excusationem, que agricolis ualde sunt necessaria propter uictum atque uitam? Iussum est ergo ut etiam tempore sationis et messis, quando multum urget operatio, requiescatur in sabbato: ac sic per hec tempora, que opus plurimum flagitant, significatum est, omni tempore sabbato debere cessari.

CLXI. [Ib. XXXIu, 24.] Quod dicit, Non concupiscet quisquam de terra tua, cum ascendes uideri in conspectu Dei tui, tria tempora anni [1 1Kb] , hoc uult intelligi, ut securus quisque ascenderet, nec de terra sua sollicitus esset, Deo promittente custodiam, quod nemo inde aliquid concupisceret, propter illum qui ascendit, ne suam inde timeret absentiam. Et hic satis ostendit quid supra dixerit, Non apparebis in conspectu Domini Dei tui inanis, quia in illo loco dixit ubi tabernaculum uel templum Deus fuerat habiturus.

CLXII. [Ib. XXXIu, 25.] Quid est quod ait, Non occides super fermentum sanguinem immolatorum meorum? An illa hoc loco dicit immolata sua, que per Pascha occiduntur, et precipit ne tunc sit in domo fermentum, quoniam dies sunt azymorum?

CLXIII. [Ib. XXXIu, 25.] Quid est quod ait, Et non dormiet in mane immolatio solemnitatis Pasche; nisi quod superius aperte precepit, ne aliquid ex pecore quod immolatur, carnium relinquatur in mane? Sed locutio fecit obscuritatem: Dormiet enim dixit, pro Manebit.

CLXIu. [Ib. XXXIu, 26.] Non coques agnum in lacte matris sue. Ecce dixit iterum quod quemadmodum intelligi possit ignoro. Magna tamen est de Christo prophetia, etiam si fieri ad litteram possit; quanto magis si non potest? In sermonibus enim Dei non sunt ad proprietatem operum omnia reuocanda, sicut nec illud de petra, et cauerna eius, et manus superpositione . Sed plane de fide narratoris hoc exigendum est, ut que dicit facta esse, uere facta sint, et que dicit dicta esse, uere dicta sint. Quod exigitur etiam a narratoribus Euangelii: cum enim Christum narrent quedam dixisse que in parabolis dixit; tamen hec eum dixisse non parabola, sed historica narratio est.

CLXu. [Ib. XXXIu, 28.] Et erat ibi Moyses in conspectu Domini quadraginta diebus et quadraginta noctibus; panem non manducauit, et aquam non bibit. Quod et ante dixerat, quando tabulas accepit, quas fregit, hoc etiam modo repetit; non recapitulando quod factum est, sed iterum factum esse commendans. Repetitio quippe Legis iam quid significet diximus. Quod autem ait, Panem non manducauit, et aquam non bibit, intelligitur ieiunauit, a parte totum; id est, nomine panis omnem cibum, et nomine aque omnem potum significante Scriptura.

CLXuI. [Ib. XXXIu, 28, 27, 1.] Et scripsit in tabulis uerba [2 1Kb] Testamenti, decem uerba. De Moyse dictum est quod ipse scripserit, cui etiam Deus paulo ante dixerat,  Scribe tibi uerba hec. Cum uero primum Legem accepit, cuius tabulas abiecit et fregit, nec ipse excidisse dictus est tabulas lapideas, et modo dictum est, Excide tibi duas tabulas lapideas; nec ei dictum est ut scriberet, sicut ei modo dicitur; nec eas ipse scripsisse narratur, sicut modo narrat Scriptura, et dicit, Scripsit in tabulis uerba Testamenti, decem uerba: sed tunc dictum est, Et dedit Moysi, statim ut cessauit loqui ad cum in monte Sina, duas tabulas testimonii, tabulas lapideas scriptas digito Dei ; deinde paulo post, Et conuersus, inquit, Moyses descendit de monte, et due tabule testimonii in manibus eius, tabule lapidee scripte ex utraque parte earum, hinc atque hinc erant scripte, et tabule opus Dei erant, et scriptura scriptura Dei insculpta in tabulis . Proinde magna oritur questio, quomodo ille tabule, quas erat Moyses Deo utique presciente fracturus, non hominis opus esse dicantur, sed Dei; nec ab homine scripte, sed scripte digito Dei: posteriores uero tabule tamdiu mansure, ac in tabernaculo ac templo Dei future, iubente quidem Deo, tamen ab homine excise sint, ab homine scripte. An forte in illis prioribus gratia Dei significabatur, non hominis opus, qua gratia indigni facti sunt reuertentes corde in Aegyptum, et facientes idolum; unde illo beneficio priuati sunt, et propterea Moyses tabulas fregit: istis uero tabulis posterioribus significati sunt qui de suis operibus gloriantur; unde dicit Apostolus, Ignorantes Dei iustitiam, et suam uolentes constituere, iustitie Dei non sunt subiecti ; et ideo tabule humano opere exsculpte, et humano opere conscripte date sunt, que cum ipsis manerent, ad eos significandos de suis operibus gloriaturos, non de digito Dei, hoc est de Spiritu Dei?

Certe ergo repetitio Legis Nouum Testamentum significat; illud autem uetus significabat, unde confractum et abolitum est: maxime quoniam cum secundo Lex datur, nullo terrore datur, sicut illa in tanto strepitu ignium, nubium et tubarum; unde tremefactus populus dixit, Non loquatur Deus ad nos, ne moriamur : unde significatur timor esse in uetere Testamento, in Nouo dilectio. Quomodo igitur hec soluitur questio, quare ille opus Dei, iste opus hominis; et ille conscripte digito Dei, iste scripte ab homine? An forte ideo magis in illis prioribus uetus significatum est Testamentum, quia Deus ibi precepit, sed homo non fecit? Lex enim posita est in uetere Testamento, que conuinceret transgressores, que subintrauit ut abundaret delictum . Non enim implebatur timore, que non impletur nisi caritate. Et ideo dicitur opus Dei, quia Deus Legem constituit, Deus conscripsit: nullum opus hominis, quia homo Deo non obtemperauit, et eum potius reum Lex fecit. In secundis autem tabulis homo per adiutorium Dei tabulas facit, atque conscribit; quia Noui Testamenti caritas Legem facit. Unde dicit Dominus, Non ueni Legem soluere, sed implere : dicit autem Apostolus, Plenitudo Legis caritas ; et, Fides que per dilectionem operatur . Factum est itaque homini facile in Nouo Testamento, quod in uetere difficile fuit, habenti fidem que per dilectionem operatur; atque illo digito Dei, hoc est, Spiritu Dei intus eam in corde scribente, non foris in lapide. Unde dicit Apostolus, Non in tabulis lapideis, sed in tabulis cordis carnalibus ; quoniam caritas Dei, qua ueraciter impletur preceptum, diffusa est in cordibus nostris per Spiritum sanctum, qui datus est nobis . Hoc est ergo primo data Lex , quod Apostolus dicit, Itaque Lex quidem sancta, et mandatum sanctum, et iustum, et bonum. Lex ergo sancta et bona, Dei opus est: ubi homo nichil agit, quia non obtemperat; sed reatu potius premitur, Lege minante atque damnante. Peccatum enim inquit, ut appareat peccatum, per bonum mihi operatum est mortem . Beatus autem homo est, cum hoc mandatum sanctum, et iustum, et bonum, est etiam opus eius [1 1Kb] , sed per gratiam Dei.

CLXuII. [Ib. XXu, 1.] Moyses ad filios Isrel, posteaquam de monte descendit, habens alias tabulas Legis, circumposito sibi uelamine propter gloriam uultus eius, quam filii Isrel non poterant intueri, Hec, inquit, uerba, que dixit Dominus facere ea: ambigue positum est, utrum ea facere ipse Dominus, an illi: sed utique manifestum est quod illi; iussit quippe ille que fierent. Sed forte ideo sic positum est, ut ex utroque accipiatur; quia et Dominus facit, cum facientes adiuuat, secundum illud Apostoli, In timore et tremore uestram ipsorum salutem operamini; Deus enim est qui operatur in uobis et uelle, et operari, pro bona uoluntate .

CLXuIII. [Ib. XXXu, 24.] Omnis afferens demptionem, argentum et es attulerunt demptionem Domino: tanquam diceret, Omnis qui attulit, attulit illud atque illud, inter cetera que dicebat, et argentum et es commemorans. Demptionem sane interpretati sunt latini, quod grecus habet . Appellata est autem demptio, eo quod sibi demeret qui Domino afferret.

CLXIX. [Ib. XXXu, 29.] Narrante Moyse commemoratum est quod ei dixit Deus de Beseleel eisdem uerbis ac totidem, quod eum impleuerit Spiritu diuino sapientie, et intellectus, et scientie ad tabernaculi opera facienda, que pertinent ad artes opificum [2 1Kb] : unde quid nobis uideretur iam diximus . Sed ideo nunc hoc idem commemorandum putaui, quia non frustra eisdem omnino uerbis repetitum est, quibus antea Moysi a Domino fuerat intimatum. Sane nouo more hic ars architectonica perhibetur, opificum ex auro et argento et quocumque metallo, cum illa dici soleat architectonica, que pertinet ad fabricas edificiorum.

CLXX. [Ib. XXXuI, 2 et 3.] Et omnes qui sponte uellent ire ad opera, ut consummarent ea, et acceperunt a  Moyse omnes demptiones [1 1Kb] . In notitiam tantum Moyses pertulit que Dominus opera fieri preceperit, tabernaculum scilicet cum omnibus que in eo essent, et uestes sacerdotales [2 1Kb] . Commemorauit autem quosdam, quibus dixit Spiritum diuinitus datum, quo illa efficere possent: et tamen multi intelliguntur sponte ad eadem opera uenisse quibus neque imperatum est, nec eorum nomina commemorata sunt a Domino dicta Moysi. Non ergo illi soli hoc munus diuinitus habuerunt, qui nominatim commemorantur, sed fortasse precipue atque excellentius. Laudandus est autem in his omnibus non attractus ad opus seruiliter animus, sed liberaliter et sponte deuotus.

CLXXI. [Ib. XXXuI, 4, et 5.] Notandum quod illi qui sapientes appellantur, effectores operum sancti, etiam moribus tales erant, ut cum ipsi susciperent omnia que populus offerebat, existimans necessaria ex quibus illa omnia complerentur, uiderunt plus offerri quam erat necesse, et dixerunt Moysi; atque ille per preconem ultra populum offerre prohibuit. Poterant autem, si uellent, multa auferre, sed modestia prohibuit, uel religio terruit.

CLXXII. [Ib. XXXu, 2.] Posteaquam descendit Moyses de monte, opera commendantur tabernaculi construendi, et uestis sacerdotalis; de quibus faciendis antequam aliquid preciperet, locutus est ad populum de sabbati obseruatione. Ubi non immerito mouet, cum decem uerba Legis acceperit in tabulis lapideis iterum, quas ipse excidit, ipse conscripsit; quare de sabbato solo, posteaquam descendit, populum admonuit. Si enim propterea decem precepta Legis superfluum fuit ut populus iterum audiret; cur non fuit superfluum ut de sabbato audiret, cum et hoc in eisdem preceptis decem legatur? An et hoc simile est uelamento, quo faciem obtexit, quia splendorem uultus eius filii Isrel non poterant intueri? Nam ex decem preceptis hoc solum populo precepit, quod figurate ibi dictum est: alia quippe ibi nouem sicut precepta sunt, etiam in Nouo Testamento obseruanda minime dubitamus. Illud autem unum de sabbato usque adeo figurata diei septimi obseruatione apud Isrelitas uelatum fuit, et in mysterio preceptum fuit, et quodam sacramento figurabatur, ut hodie a nobis non obseruetur, sed solum quod significabat intueamur. In illa autem requie ubi opera seruilia iubentur cessare, magna est altitudo gratie Dei. Tunc enim fiunt cum requie opera bona, cum fides per dilectionem operatur : timor autem tormentum habet, et in tormento que requies? Unde timor non est in caritate : caritas autem diffusa est in cordibus nostris per Spiritum sanctum qui datus est nobis . Ideo sabbatum requies sancta Domino: Dei scilicet gratie tribuenda, non nobis uelut ex nobis. Alioquin nostra opera sic erunt, ut sint humana, aut peccata [3 1Kb] : aut cum timore, non cum dilectione;  et ideo seruilia sine requie. Plenitudo autem sabbati erit in requie sempiterna. Non enim frustra institutum est et sabbatum sabbatorum .

CLXXIII. [Ib. XL, 9, 10.] [1 1Kb] Superius quando prius locutus est Deus de tabernaculo ungendo, dixit eadem unctione sanctificari illa omnia, et fieri sancta sanctorum. Altare autem holocaustomatum eadem unctione sanctificatum, dixerat fieri sanctum sancti: et hoc interesse uidebatur, quod nichil eorum dixisset sanctum sanctorum, nisi quod tantum uelo separabatur a sancto, id est, ubi erat arca testamenti et altare incensi . Nunc autem cum eadem repeteret, dixit de tabernaculo uncto et his que in illo essent, quod eadem unctione sanctificarentur, et fierent sancta: illud autem altare holocaustoniatum, de quo prius dixerat quod fieret sanctum sancti, eadem unctione nunc dixit fieri sanctum sanctorum. Unde datur intelligi tantumdem ualere quod dictum fuerat sanctum sancti, quantum ualet quod dictum est sanctum sanctorum: ac per hoc et illa omnia uncta, id est totum tabernaculum, et quecumque in eo essent, que prius appellauerat sancta sanctorum, tantumdem ualere quod nunc ait sancta: nec unumquodque eorum dici tantummodo post istam unctionem sanctum sancti, uerum etiam sanctum sanctorum; sicut altare holocaustomatum; ut iam nichil intersit, quantum ad hanc appellationem attinet, inter illa que interius intra uelum fuerant, id est ubi erat arca testimonii, et cetera foris, nisi quod illa interius ita dicebantur sancta sanctorum uel sanctum sanctorum [2 1Kb] , ut etiam ante unctionem sic appellarentur; cetera uero unctione sanctificata sunt, ut hoc nomen acciperent. Quod otio discutiendum est quid ista significent.

CLXXIu. [Ib. XL, 19.] Cum Scriptura narraret quomodo Moyses constituerit tabernaculum, Extendit, inquit, aulea super tabernaculum: non utique desuper tectum, sed cingens columnas; quia de columnis dixerat, quod statuerit tabernaculum.

CLXXu. [Ib. XL, 29.] Cum dixit, Et super atrium in circuitu tabernaculi et altaris, manifestat altare holocaustomatum ad ostium tabernaculi forinsecus fuisse, ut atrio totum ambiretur, et altare esset infra atrium inter portam atrii et ostium tabernaculi.

CLXXuI. [Ib. XL, 34, 35.] Notanda est res multum mirabilis, quod nube descendente et implente tabernaculum, que tamen gloria Domini dicitur, non poterat Moyses intrare tabernaculum, qui in monte Sina, quando Legem primitus accepit, intrauit in nubem ubi erat Deus . Procul dubio ergo aliam personam tunc figurabat, aliam nunc: et tunc eorum qui participes fiunt intime ueritatis Dei; nunc autem Iudeorum, quibus gloria Domini, que in tabernaculo est, quod est gratia Christi, tanquam nubes opponitur, non eam intelligentibus, et ideo non  intrant [1 1Kb] in tabernaculum testimonii. Et hoc credendum est semel factum, mox ut constitutum est tabernaculum, significationis huius causa, uel alicuius alterius. Neque enim semper sic erat nubes super tabernaculum, ut illuc Moyses intrare non posset; quandoquidem non remouebatur nubes, nisi cum eis hoc signum dabatur disiungendi, hoc est castra mouendi ex eo loco ubi erant; et accedendi quo nubes ducebat per diem, flamma per noctem . Que duo uicissim etiam super tabernaculum manebant, ubi castra posuissent, nubes per diem, flamma per noctem.




QUAEST. CLXXuII. De Tabernaculo.

1. Quoniam liber qui Exodus dicitur, in constitutione tabernaculi sumit terminum, de quo tabernaculo etiam per superiora eiusdem libri multa dicuntur, que faciant difficultatem intelligendi, sicut solet omnis , id est loci alicuius descriptio in omni historia facere; uisum est mihi de toto ipso tabernaculo separatim dicere, quo intelligatur, si fieri potest, quale illud, et quid fuerit, interim proprietate narrationis inspecta [2 1Kb] , et in aliud tempus dilata figurata significatione: neque enim aliquid ibi fuisse putandum est, quod iubente Deo constitueretur sine alicuius magne rei sacramento, cuius cognitio fidem formamque pietatis edificet.

2. [Ib. XXuI, 1, 6.] Iubet ergo Deus Moysi facere tabernaculum decem auleorum de bysso torta, et hyacintho, et purpura, et cocco torto, Cherubim opere textoris: quas Greci appellant, Latini aulea perhibent, quas cortinas uulgo uocant. Non ergo decem atria fieri iussit, sicut quidam negligenter interpretati sunt: non enim , sed dixit. Opere ergo textili Cherubim iussit in auleis fieri, quorum auleorum longitudinem esse precepit cubitorum uiginti octo, et latitudinem cubitorum quatuor. Coherere autem inuicem aulea, et coniungi inter se quinque hinc, et quinque inde, ut spatium quod eis cingeretur, hoc esset tabernaculi spatium. Quomodo autem inter se connecterentur eadem quina aulea, ita precepit, Facies illis, inquit, ansas hyacinthinas in ora summa aulei unius ex una parte in commissuram; et sic facies superiora summa [3 1Kb] ad commissuram secundam: id est, ubi committitur auleum auleo, tertium scilicet secundo, quod secundum iam cum primo commissum est, id est coniunctum atque connexum, faciem contra faciem consistentia ex aduerso singula; quoniam inter se iussit quina [4 1Kb] coniungi, ut ex aduerso constituerentur. Utrum autem quadrum spatium his concluderetur, an rotundum, nondum apparet; sed apparebit cum de columnis ceperit dicere, quibus protenduntur aulea. Non ergo amplius quam de trium connexione dicere uoluit, que fit in  duabus commissuris, secundi ad primum, et tertii ad secundum, ut ex hac ueluti regula cetera iungerentur. Ansas ergo precepit fieri primo auleo quinquaginta, ex una parte qua illi fuerat committendum secundum; et ansas quinquaginta tertio auleo, ex ea parte qua secundo coniungebatur: ipsum autem secundum, id est inter utrasque ansas quinquagenas medium, circulos habere uoluit quinquaginta aureos, utique ex una parte, per quos coniungeretur quinquaginta ansis aulei primi; ac per hoc consequens erat ut ex alia quoque parte circulos totidem haberet, per quos coniungeretur ansis aulei tertii. Quod breuiter Scriptura ita dixit: Et facies circulos quinquaginta aureos, et coniunges auleum ad auleum circulis, et erit tabernaculum unum. Circuli ergo quinquaginta aurei secundi aulei, inserebantur quinquaginta ansis [1 1Kb] hyacinthinis primi aulei; quinquaginta circuli inserebantur et quinquaginta ansis tertii aulei; et deinceps ita ceteri connectebantur, ut quinque complecterentur, atque ex aduersa parte alia similiter quinque.

3. [Ib. 7-11.] Deinde dicit, Et facies uela capillacia operire super tabernaculum: id est, que uenirent super, non a parte tecti, sed supercingendo. Dicimus enim et sic aliquid superponi, non quemadmodum tectum domus, sed quemadmodum tectorium parietis, tanquam super lineam fasciam. Undecim, inquit, uela facies ea. Longitudo ueli unius erit triginta cubitorum, et quatuor cubitorum latitudo ueli unius: mensura eadem erit undecim uelorum. Et coniunges quinque uela in se, et sex uela in se. Quomodo illa aulea uoluit quina coniungi, sic ista uela quinque et sex, que undecim erant, non decem. Et duplicabis, inquit, uelum sextum secundum faciem tabernaculi: ne moueret [2 1Kb] quia impariliter alterutrum incurrebant sex et quinque. Deinde dicit etiam ista uela capillacia, quemadmodum sibimet iungerentur. Et idem dicit, sed fortasse planius, Et facies, inquit, ansas quinquaginta in ora ueli unius, quod contra medium est, id est, contra secundum, quia ipsum erit medium inter primum et tertium: secundum commissuram, id est, iuncturam. Et quinquaginta ansas facies super oram ueli, quod coniunctum est ad secundum uelum, id est super oram tertii ueli, qua coniungitur secundo. Et facies circulos ereos quinquaginta, et coniunges circulos de ansis; et coniunges uela, et erit unum. Circulos ergo medio uelo uoluit apponi, id est secundo, quibus quiquagenis ausis iungeretur primo et tertio. Nihil hic aliud est, nisi quod circulos non aureos, sed ereos fieri nunc precepit. Ansas autem in auleis hyacinthinas dixerat: in uelis autem capillaciis quoniam tacuit cuiusmodi essent anse, quid nisi capillacias eas credibilius accipimus?

4. [Ib. 12-14.] Quod deinde sequitur ita est ad intelligendum difficile, ut uerear ne exponendo fiat obscurius. Dicit enim, Et suppones in uelis tabernaculi  dimidium ueli quod superauerit, subteges quod abundat de uelis tabernaculi, subteges post tabernaculum. Cubitum ex hoc, et cubitum ex hoc, ex eo quod superat uelis de longitudine uelorum tabernaculi, erit contegens super latera tabernaculi, hinc atque hinc ut operiat. Cum sextum uelum iusserit duplicari secundum faciem tabernaculi, quid dicat superare in uelis dimidium ueli; et quid dicat, Cubitum ex hoc, et cubitum ex hoc, cum dimidium ueli quindecim cubita sint, quoniam triginta cubitorum iussit esse unum uelum, quis facile intelligat? Aut si propterea superat de longitudine uelorum, quia prima aulea de bysso et cocco et purpura et hyacintho uiginti octo cubitis longa esse precepit, ista uero capillacia triginta cubitorum esse uoluit, duobus cubitis superantur singula aulea a singulis uelis capillaciis: que in summam ducta, excepto undecimo quod duplicari iussit, uiginti cubita excrescunt, quibus superatur ambitus auleorum ambitu capillaciorum. Decem quippe uelorum cubita bina, quibus longiora erant, uiginti faciunt: quorum ex utroque latere decem hinc et decem inde poterant superare, non cubitum ex hoc et cubitum ex hoc, sicut Scriptura loquitur. Quapropter differenda mihi uidetur huius loci expositio, donec tabernaculum columnis omnibus, cum atrio, quod circumponitur, omni ex parte consistat. Fortassis enim per anticipationem aliquid dicit de his uelis capillaciis, quod ad illa proficiat, de quibus nondum locutus est. Quod enim dicit, Et facies uela capillacia operire super tabernaculum, utrum uniuersum tabernaculum his uelis cooperiri uelit cum atrio scilicet, de quo circumponendo postea loquitur; an hoc interius tabernaculum, quod decem auleis fieri iussit, incertum est. Sequitur ergo et dicit, Et facies operimentum tabernaculo, pelles arietum rubricatas. Etiam hoc operimentum utrum uniuerso tabernaculo fieri iusserit in circuitu, an interiori tantum, similiter habetur incertum. Quod uero adiungit, Et operimenta pelles hyacinthinas desuper, hoc non in circuitu, sed a tecto uelut camera accipiendum est.

5. [Ib. 15-21.] Et facies, inquit, columnas tabernaculo de lignis imputribilibus: decem cubitorum columnam unam, et cubiti unius et dimidii latitudinem columne unius; duos anconiscos columne uni consistentes ex aduerso: sic facies omnibus columnis [1 1Kb] tabernaculi. Quare iusserit fieri hos anconiscos, de quibus antea dixi quid essent , non satis mihi apparet. Si enim ad columnas portandas fierent, quatuor ut minimum fierent [2 1Kb] : si autem ubi sere incumberent, etiam plures fierent; nam quinas seras singulis columnis distribuit. Nisi forte in his anconiscis non aliquis usus, sed sola significatio sit, sicut in uelo undecimo capillacio. Nam columna duos anconiscos uelut brachia hinc atque hinc extendens, figuram crucis reddit. Nunc iam uideamus numerum columnarum, in quibus et forma tabernaculi possit aduerti, utrum quadra, an rotunda sit, an oblongam habeat quadraturam,  lateribus longioribus breuioribus frontibus sicut plereque basilice construuntur: hoc enim potius hic euidenter exprimitur. Nam ita dicit: Et facies columnas tabernaculo, uiginti columnas ab latere isto, quod respicit ad aquilonem. Et quadraginta bases argenteas facies uiginti columnis, duas bases columne uni in ambas partes eius. Et latus secundum contra austrum uiginti columnas, et quadraginta earum bases argenteas; duas bases columne uni in ambas partes eius, et duas bases columne uni in ambas partes eius. Repetitio non moueat; quia locutionis est, ut omnes ita intelligantur de quibus non dicit. De basibus autem iam antea diximus, cur una columna duas habeat, quia et capita hoc loco bases uocat .

6. [Ib. 22-25.] uidemus igitur uicenis columnis porrecta duo latera tabernaculi aquilonis et austri: duo sunt reliqua, orientale et occidentale, que si totidem columnas habuissent, procul dubio quadrum esset. Quot autem habeat, de occidentali non tacetur, de orientali tacetur: utrum quia non habuit, et sola illic sine columnis extendebantur aulea ab extrema columna unius lateris usque ad alterius alteram extremam; an aliqua causa taceantur, ut etiam tacite intelligantur, nescio. Postea quippe ex ipsa parte orientis decem columne commemorantur, sed atrii de quo post loquitur, quod huic tabernaculo circumponi iubet. Commemoratis ergo lateribus tabernaculi aquilonio et australi in uicenis columnis, deinde sequitur et adiungit, dicens: Et retro tabernaculum per partem que est contra mare, facies sex columnas: et duas columnas facies in angulis tabernaculi a posterioribus, et equales deorsum uersus; et in se conuenientes erunt, equales de capitibus in commissuram unam. Sic facies ambobus duobus angulis [1 1Kb] ; equales sint. Et erunt octo columne, et bases earum argentee sexdecim: due bases columne uni, ut due bases columne uni in ambas partes eius. De basibus similis ratio et similis locutio est. Latus itaque occidentis, nam hoc est ad mare, columnis octo extenditur; sex mediis, et duabus angularibus quas equales ad unam commissuram dicit esse debere; credo quod angulus duo in se latera committat, et sit columna angularis lateri utrique communis, ista occidentali et aquilonie. illa occidentali et australi. Quod autem dicit etiam equales deorsum uersus hoc utique dicit, ut ad perpendiculum librarentur, ne robustiores essent infra quam supra, sicut plereque columne sunt.

7. [Ib. 26-29.] Deinde dicit: Et facies seras de lignis imputribilibus, quinque uni columne ex una parte tabernaculi; et quinque seras columne lateri tabernaculi secundo; et quinque seras columne posteriori lateri tabernaculi, quod est ad mare. Mirum si dubitari potest, latus orientale columnas non habuisse in hoc interiore tabernaculo, cui postea circumponitur atrium Singulas quasque igitur columnas omnium trium laterum habere seras quinas iubet. Et sera, inquit, media inter medias columnas pertranseat ab uno latere in aliud latus. Hoc uidetur dicere, ut de columna in colamnam sera perueniret, et per interuallum columnarum porrigeretur  a latere unius usque in latus alterius: ac per hoc una ex his omnibus columna non erat habitura proprias quinque seras; ad quam extremam quinque perueniebant a columna sibi proxima uenientes. Et columnas, inquit, inaurabis auro, et annulos facies ereos, in quos induces seras, et inaurabis auro seras. Ne columne foraminibus cauernarentur, quo intrarent sere, annulos fieri iussit, quibus ex utraque parte continerentur fines serarum. Proinde intelliguntur hi annulli fixis in ligno ansulis pependisse, ut extremas partes serarum possent capere et continere.

8. [Ib. 30-37.] Et eriges, inquit, tabernaculum secundum speciem que monstrata est tibi in monte. Et facies uelamen de hyacintho et purpura et cocco torto et bysso neta; opus textile facies illud Cherubim [1 1Kb] . Et superimpones illud super quatuor columnas imputribiles inauratas auro, et capita earum aurea, et bases earum quatuor argentee. Et pones uelamen super columnas, et induces illuc, interius quam uelamen est [2 1Kb] , arcam testimonii: et diuidet uobis uelamen inter medium sancti et inter medium sancti sanctorum. Et cooperies de uelamine arcam testimonii in sancto sanctorum [3 1Kb] . Hec omnia manifesta sunt, interius intra uelamen hoc quatuor columnis impositam fuisse arcam testimonii: quam non sic operiri iussit uelamine, ut super arce cooperculum iaceret uelamen, sed ut contra statueretur [4 1Kb] . Deinde dicit: Et pones mensam foris extra uelamen; et candelabrum contra mensam in parte tabernaculi, que respicit ad austrum: et mensam pones in parte tabernaculi, que respicit ad aquilonem. Etiam hoc planum est. Quod autem sequitur, Et facies adductorium de hyacintho et purpura et cocco torto et bysso torta, opus uariatoris. Et facies uelamini quinque columnas, et inaurabis illas auro, et capita earum aurea: et conflabis eis quinque bases ereas: cui usui uelamen hoc fiat quinque columnis extentum, post apparebit, nam hic non apparet. uult enim illud esse uelamen ostii tabernaculi, huius uidelicet interioris, cui circumponitur atrium. Deinde iubet altare fieri sacrificiorum et holocaustomatum; et dicit quemadmodum fiat: nondum autem dicit ubi ponatur; sed hoc quoque post apparebit.

9. [Ib. XXuII, 9-13.] Hinc iam de atrio loquitur usque in finem, quod circumponendum est tabernaculo illi, de quo prius constituendo locutus est. Et facies, inquit, atrium; quod dicitur grece , non : quod quidam interpretes nostri non discernentes, et hoc et illa aulea, quas non Greci dicunt, atria interpretati sunt dicentes, Et facies tabernaculum decem atriorum, ubi decem auleorum dicere debuerunt. Nonnulli autem multo imperitiores, ianuas interpretati sunt et et . Sicut autem  in lingua latina inuenimus aulea, quas Greci uocant; ita quam illi appellant , nostri aulam uocauerunt. Sed iam non atrium isto nomine, sed domus regia significatur in latina lingua; apud Grecos autem, atrium. Ergo, Et facies, inquit, atrium tabernaculo in latere quod respicit ad austrum; et tentoria atrii ex bysso torta; longitudo sit centum cubitorum uni lateri: columne eorum [1 1Kb] uiginti, et bases earum eree uiginti; et circuli earum, et arcus earum argentei. Sic et lateri quod est ad aquilonem, tentoria centum cubitorum longitudinis; et columne eorum uiginti, et bases earum eree uiginti, et circuli earum, et arcus columnarum, et bases inargentate argento. Latitudo autem atrii que est ad mare, tentoria eius quinquaginta cubitorum; columne eorum decem, et bases earum decem. Et latitudo atrii quod est ad orientem, quinquaginta cubitorum; columne eius decem, et bases earum decem.

10. Hic iam uidemus commemorari columnas ab oriente, cum loquitur de atrio, et eas decem dicens cum basibus ereis, sicut dixit etiam de occidentalibus: ubi difficillima oritur questio. Nam facile est quidem ut accipiamus ab oriente unum ordinem columnarum ad atrium pertinentium, quo tabernaculum interius per omnes quatuor partes cingitur; quia non habebat ex ea parte columnas tabernaculum interius: ab occidente autem ubi iam erant interioris tabernaculi columne octo, quomodo etiam istas decem, quas exterioris atrii commemorat, accepturi sumus, tanquam ab occidente duo sint ordines columnarum, interiorum octo, et exteriorum decem? Quod si ita est, longiora erunt etiam latera atrii exterioris, quam tabernaculi interioris, ut sit unde ab extremo in extremum alius columnarum ordo dirigatur, et non incurrat in ordinem priorem ad interius tabernaculum pertinentem. Et si hoc est, consequens erit ut uicene ille columne duorum laterum tabernaculi interioris, austri et aquilonis, interuallis breuioribus dirimantur, quam ille uicene quas habet atrium exterius ex eisdem lateribus. Et quia illi exteriores ordines uicenarum columnarum, sicut Scriptura loquitur, centena cubita tenent; isti interiores totidem columnarum quotlibet minus cubita teneant, quoniam hoc Scriptura non expressit, consequens erit ut octo columne ille tabernaculi interioris in latere occidentali rariores sint quam uicene ille eiusdem tabernaculi australes et aquilonie, ut possit comprehendi spatium quantum sufficit decem illis auleis circumtendendis, quibus primitus dixit hoc tabernaculum fieri. Habent enim cubita uicena et octona, que fiunt simul ducenta octoginta: quorum si centena essent in lateribus duobus austri et aquilonis, ubi uicenarum columnarum ordines sunt, quadragena utique cubita tenderentur per alia duo latera orientis et occidentis, et proportione occurrerent in octo columnis cubita quadraginta, sicut in uiginti columnis cubita centum; sed non essent longiora latera exterioris atrii, quoniam centenis cubitis definita sunt; et ideo non esset quemadmodum ille ordo decem columnarum ab angulo  australi in angulum aquilonium includeret ordinem interiorum octo columnarum. Proinde ut atrio undique circumdetur interius tabernaculum, oportet illud esse etiam longitudinis breuioris: atque ita necesse sit uicenas eius columnas in duobus lateribus, quibus in longum porrigitur, densius constitui, quam sunt atrii exterioris etiam ipse uicene; et rarius octo columnas tabernaculi interioris a parte occidentis, quam decem ex eadem parte atrii exterioris: quoniam quidquid minus cubitorum ex illis auleis extenditur in columnis uicenis duorum laterum ad austrum et ad aquilonem, compensandum est latitudine orientalis et occidentalis lateris, ut ducenta octoginta cubita consummentur auleorum. Non enim sicut de uelis capillaciis, ubi unum plus est, ita et de his auleis iussit aliquid duplicari. Quapropter si tantum breuiatur longitudo tabernaculi interioris, quod ab atrio exteriore posset includi, ut in uicenis eius columnis non centena cubita tendantur auleorum; sed uerbi gratia, ut minimum nonagena et sena, ut quaternis cubitis breuiora sint: hec ipsa quaterna cubita, id est octo cubita in duos aliis lateribus utique tendenda sunt, orientali et occidentali; ac sic in illis octo columnis occidentalibus tabernaculi interioris non extenduntur cubita quadraginta, sed quadraginta quatuor, et alia quadraginta quatuor ab oriente. Cum ergo in decem columnis exterioris atrii tenduntur cubita quinquaginta, in octo autem interioris tabernaculi tenduntur cubita quadraginta quatuor, rariora inueniuntur interualla interiorum octo columnarum quam exteriorum decem: quia si paria essent, ita in columnis octo quadraginta cubita tenderentur, sicut quinquaginta tendebantur in decem; quoniam quod sunt proportione octo ad decem, hoc sunt quadraginta ad quinquaginta. Quinarium quippe numerum quadraginta octies habent, quinquaginta decies

11. [Ib. 14-16.] Nec nos mouerent columnarum interualla disparia, quod densiores in lateribus longitudinis ponerentur, ubi uicene sunt, rariores autem in latere latitudinis, ubi octo sunt, nisi aliud existeret quod urgeret mutare sententiam. Cum enim commemorasset longitudinem atrii ad mare habere tentoria quinquaginta cubitorum, et columnas decem, et bases earum decem; et latitudinem atrii ad orientem item quinquaginta cubitorum, et columnas decem et bases decem; atque his dictis perfecta uideretur forma tabernaculi cum atrio suo undique ambiente, iniecit aliud, quod ubi et quomodo intelligendum sit, difficillime reperitur: Et quindecim, inquit, cubitorum tentoriorum altitudo lateri uni: columne eorum tres, et bases earum tres. Et latus secundum, quindecim cubitorum tentoriorum altitudo: columne eorum tres, et bases earum tres. Et porte atrii tegumen uiginti cubitorum altitudo de hyacintho et purpura et cocco neto et bysso torta, uarietate acu picta: columne earum quatuor et bases earum quatuor. Hec ubi constituantur, perfecta illa forma tabernaculi, non uideo: sed plane uideo eumdem esse numerum columnarum decem, in tribus et tribus et quatuor, ternis scilicet a lateribus  et quatuor in medio. Ac per hoc tentoria illa quinquaginta cubitorum non contexta erunt, ne aditus in atrio nullus sit: sed quindenis cubitis media uiginti cubita separabuntur, ut faciant porte tabernaculi tegimen, hoc est uelum, quod ornamento uelamentoque dependeat, et teneat spatium quatuor columnarum, quod porte atrii deputatum atque separatum est. Ideo uelamen ipsum a lateribus quindenum cubitorum diuisum atque separatum, etiam specie distingui uoluit, ut opere acu picto quatuor illis coloribus uariaretur. Sed latera illa quindenum cubitorum hinc atque hinc ternas columnas habentium, si ad eamdem linee rectitudinem porte atrii coniungantur, non erit spatium inter decem columnas exterioris atrii et octo interioris tabernaculi, ubi sit altare quinque cubitorum, quadrum occupans spatium; et ante ipsum altare, ubi seruiatur altari; et inter ipsum et ostium tabernaculi interioris, ubi sit labrum eneum. Sic enim poni iussum est, unde manus et pedes sacerdotes lauent, quando intrant tabernaculum, uel quando accedunt ut altari deseruiant: quod nisi foris a tabernaculo in atrio intellexerimus, quomodo possunt prius lauare manus et pedes, et sic tabernaculum introire? Foris autem ab atrio non possumus altare statuere; quia et tabernaculum et altare circumdari atrio precepit. Restat igitur ut illa latera quindenum cubitorum hinc atque hinc, et columnarum ternarum, sic accipiamus a lateribus, ut ipsa faciant interuallum totidem cubitorum [1 1Kb] inter portam atrii et ostium tabernaculi interioris: portam quidem patentem uiginti cubitis in quatuor columnis, et habentem uelum acu picto opere uariatum uiginti cubitorum; ostium uero tabernaculi interius, ubi ponatur uelamen illud in quinque columnis extentum: quod utique non intra illum ordinem octe columnarum, sed extra foris ad atrium positum intelligere debemus. Tunc enim erit uelum ostii tabernaculi, quod ostium tanquam ualuis aperiebatur, ubi aulea inter se circulis et ansis non coniungebantur. Aut si forte intra illum ordinem octo columnarum tabernaculi interioris, opponebatur hoc uelamen in quinque columnis ostio tabernaculi, ut quando aperiebatur, interiora non nudarentur, ne a prospicientibus uiderentur; quod tamen uelamen siue interius ab illo ordine columnarum, siue exterius poneretur, quod non satis elucet: procul dubio distabat moderato interuallo ab eodem ordine columnarum, ne quinque columne ad quatuor columnas densius constipate, intercluderent potius aditum, quam uelarent.

12. Secundum istum itaque modum, et secundum hanc formam tabernaculi nichil iam opus est uicenas illas columnas laterum interioris tabernaculi ad austrum et aquilonem constituere densiores, et rariores illas octo facere que ab occidente fuerant. Decem quippe ille atrii exterioris ab eadem parte occidentis non longum ordinem faciunt columnarum, quo includantur octo interiores, sed ternis ab utroque  que latere constitutis, et quatuor in porta [1 1Kb] , spatium concludunt, ubi et altare sit holocaustomatum intra portam atrii ante ostium tabernaculi; et labrum inter ostium tabernaculi et altare; et interuallum necessarium ministerio inter altare et portam atrii: et sic illud totum spatium atrii concluditur columnis decem, tribus ab aquilone, et tribus ab austro, et quatuor ab occidente, tanquam si II grecam litteram facias. Et sic adiungebatur idem spatium longiori ordini columnarum tabernaculi interioris, tanquam si ad litteram memoratam, ex ea parte qua non habet, adiungas littere productionem que iota dicitur; ut eius parte que in medio est, ab eo latere concludatur, et restent hinc atque inde ex ipso iota relique partes. Poterant ergo numerari decem columne in illo longo ordine partis occidentalis tabernaculi interioris, sed cum illis octo adderentur due, que fuerant ultime in ordinibus laterum atrii aquilonis et austri. Nam et ille decem que proprie ad atrium pertinerent a parte occidentis, unde et intrabatur ad tabernaculum, ternas habebant in lateribus, et quatuor in fronte, ubi porta erat, atque ita spatium usui sacrificiorum necessarium intra atrium ante tabernaculum amplectebantur. In ternis autem columnis que fuerant a lateribus, tentoria erant de bysso quindenorum cubitorum: in quatuor autem ubi porta erat, uelum erat uiginti cubitorum acu picto opere uariatum.

13. [Ib. XXXuIII, 9-18.] Nec moueat quod ait Scriptura, Quindecim cubitorum tentoriorum altitudo lateri uni: columne eorum tres, et bases earum tres. Et latus secundum quindecim cubitorum tentoriorum altitudo: columne eorum tres, et bases earum tres. Et porte atrii tegumen uiginti cubitorum altitudo. Altitudinem quippe eamdem dicit, que fuerat longitudo tentoriorum. Eadem quippe altitudo est cum texuntur, que longitudo est cum tenduntur. Quod ne suspicari uideamur, alio loco idipsum Scriptura commemorans ait, Et fecerunt atrium quod est ad austrum, tentoria atrii de bysso torta, centum per centum: id est, centum cubita tentoriorum per centum cubita spatii quod tenebant uiginti columne. Deinde sequitur: Et columne eorum uiginti, et bases earum uiginti eree. Et latus quod ad aquilonem centum per centum, et columne eorum uiginti [2 1Kb] , et bases earum uiginti eree: et latus quod est ad mare, aulea quinquaginta cubitorum: columne eorum decem, et bases earum decem. Eadem dicit aulea que tentoria. Et latus quod est ad orientem quinquaginta cubitorum tentoria. Post hec redit ad posteriora tabernaculi, ut ostendat quemadmodum ille decem columne spatium de quo loquebatur, atrii complectebantur. Quindecim cubitorum, inquit, quod est a dorso. Dorsum appellat, quia posteriora tabernaculi erant, id est a parte occidentis. Et columne, inquit, eorum tres, et bases earum tres. Et a dorso secundo hinc et hinc secundum portam [3 1Kb] atrii aulea quindecim  cubitorum: columne eorum tres, et bases earum tres. Manifestum est certe eadem duo dorsa dici hoc loco, cum commemorantur omnia quemadmodum facta sint, que latera dicebantur, quando precipiebatur ut fierent: latera scilicet quia hinc atque inde coniuncta porte occidentalis [1 1Kb] atrii spatium concludebant; dorsa uero, quod a tergo tabernaculi erat hec pars atrii, id est a parte occidentali. Sequitur autem et dicit: Omnia aulea atrii de bysso torta, et bases columnarum eree, et anse earum argentee, et capita earum inargentata argento; et columne inargentate argento, omnes columne atrii. Deinde adiungit quod nondum isto loco commemorauerat: Et uela memorati atrii [2 1Kb] opus uariatoris, de hyacintho et purpura et cocco neto et bysso torta; uiginti cubitorum longitudinem et latitudinem. Ecce ubi apparet eamdem dictam superius altitudinem, que auleorum extentorum fuerat longitudo. Denique addit: Et latitudinem quinque cubitorum. Tot enim cubitis latitudinis erigebantur tentoria exterioris atrii, sicut interioris cubitis quatuor. Sic autem et superius dixerat: Longitudo autem atrii centum per centum, et latitudo quinquaginta per quinquaginta, et altitudo quinque cubitorum ex bysso torta. Hanc latitudinem dicens quam postea altitudinem dixit; quoniam que iacentium latitudo est, eadem erectorum altitudo. Sicut quod paulo ante commemoraui, que cum texuntur altitudo est, eadem cum tenduntur longitudo est.

14. [Ib. XXuI, 12, 9, 13.] Nunc iam quod distuleram, uideamus; quomodo ex hac forma uniuersi tabernaculi, quam sicut potui ante oculos collocaui, difficultas illa soluatur de capillaciis uelis. Que fortasse ideo erat abstrusior, quia per anticipationem ibi aliquid dictum est, quod proficeret operi, de quo postea fuerat locuturus, cum atrium tabernaculo circumponendum describeret. Nunc itaque uerba ipsa uideamus. Et suppones, inquit, quod superabit in uelis tabernaculi, dimidium ueli quod superabit subteges; quod abundat in uelis tabernaculi, subteges post tabernaculum. Hoc totum quod dictum est unum sensum habet, quia dimidium ueli quod superauerit, hoc est, id quod abundauerit de uelis tabernaculi, subtegendum est post tabernaculum. Quomodo ergo superet, id est, abundet et restet dimidium ueli, ex illa serie connexorum uelorum oportet inquirere: quoniam quinque in se, et sex in se connecti uoluit, sicut superius loquens dixerat, sextum uelum a facie tabernaculi duplicandum, id est ab oriente. Toties enim posteriora tabernaculi a parte occidentis esse significauit, id est ad mare. Quid igitur facies tabernaculi, nisi pars illa intelligenda est que est ad orientem? Pars ergo illa qua uela quinque connexa sunt, habet cubita centum quinquaginta, hoc est quinquies tricena : illa uero pars in qua erant non quinque, sed sex uela sibimet similiter connexa, cubita habebat centum octoginta, id est sexies tricena,  ac per hoc duplicato ex eis uno uelo, sicut iussum est, secundum faciem tabernaculi, minuebantur in ea duplicatione cubita quindecim; quibus detractis, centum sexaginta quinque remanebant. Et ideo post centum quinquaginta cubita, quibus illi parti quinque uelorum etiam ista pars sex uelorum equabatur, superabant atque abundabant cubita quindecim. Illinc enim erant a parte quinque uelorum, cubita centum quinquaginta: hinc autem a parte sex uelorum, duplicato uno uelo secundum faciem tabernaculi, erant cubita centum sexaginta quinque. Plus ergo habebat pas ista cubita quindecim. Hoc dicit dimidium ueli, quod iubet subtegi post tabernaculum, ut quia illud a facie duplicatum est, hoc dimidium redundans a posteriore parte tabernaculi non duplicaretur, sed subtegeretur, id est, omnia ipsa quindecim cubita subtermissa tegerentur: ac sic et ipsa illi longitudini detraherentur, sicut illa itidem quindecim a facie tabernaculi unius ueli duplicatione detracta sunt: eoque modo centum quinquaginta cubitis quinque uelorum occurrerent ex alia parte centum quinquaginta cubita sex uelorum; triginta scilicet cubitis de centum octoginta detractis, a facie tabernaculi uelo duplicato, et a posterioribus tabernaculi dimidio uelo subtecto.

15. Iam illud quod sequitur aliud est, et aliam questionem infert, propter quam maxime huius loci expositionem differendam putaui, ut prius et formam constituendi tabernaculi, et de atrio circumponendo quod scriptum est uideremus. Sequitur ergo: Cubitum ex hoc, et cubitum ex hoc, ex eo quod superat uelis de longitudine uelorum tabernaculi, erit contegens super latera tabernaculi hinc atque hinc, ut operiat. Aliud est quod superabit una pars sex uelorum aliam partem quinque uelorum, propter ampliorem uelorum numerum, unde iam diximus: aliud quod superabit de longitudine uelorum, unde nunc dictum est. Ita enim non pars parti comparatur, et altera alteram superare inuenitur; illa scilicet, que uela sex habet, illam que uela quinque habet; que ambe ut sibimet equarentur, a facie tabernaculi facta est unius ueli duplicatio, a tergo dimidii subtectio: sed ipsa uela capillacia comparata auleis, ex quibus decem iussit fieri interius tabernaculum quatuor coloribus textis, longiora reperiuntur cubitis binis. Ea enim erant aulea singula cubitorum uiginti octo, ista triginta: ideo hic non ait, Ex eo quod superat de uelis; sed, Ex eo quod superat uelis de longitudine uelorum. Quid est ergo, Cubitum ex hoc, et cubitum ex hoc, erit contegens super latera tabernaculi, nisi quia illa longitudo in qua binis cubitis uela capillacia longiora sunt auleis, singulis singula, non tota in unam partem cogenda est, id est, ut quidquid superat, ad posteriora tabernaculi colligatur; sed distribuatur ex equo, tantumque eius ad priora tabernaculi, quantum ad posteriora tribuatur: id est, quoniam duo cubita in singulis uelis eamdem que superat longitudinem faciunt, ut cubitum inde auferat pars ista, et cubitum illa; ita de singulis cubitis suis habebit pars ista cubita decem, et illa de suis singulis  docem; quoniam decem uela binis cubitis longiora, uiginti cubitorum longitudinem faciunt, qua uidentur superare serie sua seriem auleorum?

16. Deinceps uidendum est hec uiginti cubita, que superant de longitudine uelorum, cui spatio cingendo proficiant. Si enim uelis capillaciis interius tabernaculum circumtegitur, ita superant, ut quid ex eis cooperiatur non sit omnino. Unde restat etiam ipsa subtegi, et subtegendo detrahi, quod Scriptura non dicit. Aulea quippe decem, que habent cubita uicena et octona, quibus interius tenditur tabernaculum, circumplectuntur spatium quantum possunt circumplecti cubita ducenta octoginta: unde latera illa longiora australe et aquilonium, habentia uicenas columnas, auferunt ex his cubitis centena [1 1Kb] cubita; restant octoginta, que duobus reliquis lateribus breuioribus, orientali quod non habet ordinem columnarum, et occidentali ubi erant columne octo, quadragena distribuantur. Proinde in capillaciis uelis, quoniam detractis triginta cubitis trecenta restabant, si trecentis cubitis capillaciorum uelorum, ducenta octoginta cooperiantur auleorum, ita supererunt uiginti, ut non sit quod ex eis legatur. Proinde duo illa cubita, que singula capillacia plus habent, ex quibus summa uiginti cubitorum collecta est, sic distribuenda sunt, Cubitum ex hoc, et cubitum ex hoc; id est, ne omnia in unam partem cogantur, ut proficiant operiendis lateribus tabernaculi, sed exterioris atrii, id est, omnia illa trecenta cubita uelorum capillaciorum extrinsecus tabernaculum cingant. Adiunctis quippe lateribus atrii exterioris centenum cubitorum, id est [2 1Kb] , austri et aquilonis, quinquagena cubita supersunt orientis et occidentis, que omnia fiunt trecenta, quibus cooperiendis capillaciorum trecentena sufficiunt. Hoc est quod ait, Cubitum ex hoc, et cubitum ex hoc; id est, distributio duorum cubitorum, quibus unumquodque uelum capillacium longius est, hoc est ex eo quod superat uelis de longitudine uelorum, erit contegens super latera tabernaculi; illa scilicet exteriora que ad atrium pertinent, hinc atque hinc ut operiat: nec illa ipsius atrii, que centenis cubitis et uicenis columnis tenduntur; ipsa enim non sunt facta longiora, quam illa interioris tabernaculi que decem auleis tenduntur, et uicenas etiam ipsa columnas habent. Nam sicut interioris tabernaculi duo latera ab aquilone et austro centenis cubitis porriguniur, ita et exterioris atrii. Non ergo ad ipsa exteriora totidem columnarum latera tegenda capillaciorum uelorum proficit longitudo, qua longitudinem superant auleorum. Tantum enim dant exterioribus lateribus, quantum et interioribus darent, id est cubita centena, que fiunt ducenta: sed quia lateribus orientis et occidentis sufficerent latera quadragena, si tantummodo interius tabernaculum uelis capillaciis cingeretur; additis autem lateribus atrii creuit tabernaculi latitudo, ut tegendis lateribus  orientali et occidentali iam non quadragena, sed quinquagena cubita sint necessaria: ad ea tegenda proficere potuit capillaciorum uelorum longitudo amplior quam auleorum; ut non ambo cubita, quibus binis longiora sunt, ex una parte impenderentur, sed cubitum ex hoc, et cubitum ex hoc; ac sic haberet ex ipsa superabundantia latus orientale cubita decem, et occidentale alia decem. uiginti enim fiunt bina decem: quia ueli undecimi [1 1Kb] cubita triginta duplicatione et subtectione ab hoc ambitu detrahuntur.

17. Sed quoniam id quod latine interpretatum est, Cubitum ex hoc, et cubitum ex hoc, ex eo quod superat uelis de longitudine uelorum tabernaculi, erit contegens super latera tabernaculi, grecus habet , que latini nonnulli non latera, sed obliqua interpretati sunt, merito mouet, quia etsi nichil hic uideatur obliquum, ubi omnes anguli quatuor laterum recti sunt; tamen dici latera illa non possunt, quorum unum est in facie, alterum retro, id est, orientale et occidentale, sed dici possunt a dextro et a sinistro, id est, aquilonium et australe: cum ergo non sint ea que habent cubita quinquagena, quibus lateribus tegendis proficere potuisse diximus superantem longitudinem capillaciorum uelorum; quomodo erit uerum, Cubitum ex hoc, et cubitum ex hoc, ex eo quod superat uelis de longitudine uelorum tabernaculi, erit contegens super latera tabernaculi? Sed nimirum de illis lateribus tegendis loquitur, que etiam dorsa appellat quindenorum cubitorum columnarumque ternarum, que cum porta atrii habente cubita uiginti et columnas quatuor, quinquaginta complent cubita et columnas decem. Hec latera ex istis suis finibus in medio posuerunt atrii portam, ex illis autem ostium tabernaculi: inter portam atrii et ostium tabernaculi spatium iacet, quantum cubita illa concludunt uiginti a porta, et dextra leuaque quindena. In eo spatio est altare holocaustomatum intra portam atrii ante ostium tabernaculi; et inter altare et ostium tabernaculi labrum ereum [2 1Kb] , ubi sacerdotes manus et pedes lauabant. Diligenter autem mensuris examinatis, fortasse in istis lateribus ternarum columnarum, que grece dicta sunt, nonnulla etiam obliquitas inuenitur; ut non frustra quidam interpretes nostri obliqua interpretarentur, que in greco repererunt. Non enim uela capillacia quindenis cubitis suis possunt tegere quindena cubita tentoriorum in illis lateribus, nisi posterioribus partibus tabernaculi, antequam ad illa latera deflectantur, non amplius quam dena cubita impenderint. Ac sic ex linea recta posterioris tabernaculi, id est a parte occidentis; que linea cum habuisset octo columnas pertinentes ad interius tabernaculum, decem habere cepit additis lateribus atrii exterioris; et cum habuisset cubita quadraginta ad  octo columnas pertinentia, quinquaginta habere cepit in columnis decem: ex hac ergo linea cum tecta fuerint uelis capillaciis dena cubita ab utroque angulo uenientia, restabunt in medio triginta non tecta uelis capillaciis, sed illis tantummodo auleis; in quorum triginta cubitorum medio, per quotlibet cubita tenderentur, erat ostium tabernaculi. Proinde illa latera ternarum columnarum et quindenorum cubitorum, si ex illis finibus suis quibus iungebantur porte atrii, patebant inter se cubitis uiginti, quia tantum habebat porta que illa latera dirimebat; ex aliis autem finibus quibus herebant posteriori illi linee tabernaculi, de qua locuti sumus, habebant inter se cubita triginta; procul dubio erant obliqua: quoniam plus inter se patebant ex hac parte ubi habebant media cubita triginta, quam ex illa parte ubi habebant media cubita uiginti. Ita illa decem cubita capillaciorum uelorum, quod erat dimidium abundantis longitudinis, que proficiebant posteriori parti tabernaculi, hoc est occidentali, sicut alia decem proficiebant priori parti, id est orientali, quinis cubitis complebant tecturam laterum illorum, que grece dicta sunt, inde quinque et hinc quinque. Que si defuissent, dena cubita tegerentur in eisdem lateribus, et quina nuda essent. Itaque, quantum mihi uidetur, melius intelligitur hinc esse dictum, Cubitum ex hoc, et cubitum ex hoc, ex eo quod superat uelis de longitudine uelorum tabernaculi, non quia erant, cum hinc et inde quina essent; sed quia ex illa longitudine redundabant, in qua binis cubitis erant auleis capillacia longiora, ex quibus duobus cubitis uniuscuiusque ueli cubitum profecerat parti orientali: restabat utique alterum cubitum parti occidentali, ut cubitum ex hoc esset contegens super tabernaculi. Unde dictum est, hinc atque hinc ut operiat, quia non operiebat totum, si eadem quina cubita defuissent.

18. Nunc iam quoniam satis disputatum est, quomodo illa omnia intelligenda sint, que in tabernaculi constitutione uidebantur obscura, breuiter si possumus enitamur ostendere quid sit eadem disputatione confectum. Ab occidente igitur intrabatur, et prima erat ingrediendi porta atrii, que patebat uiginti cubitis, et habebat quatuor columnas, quibus dependebat uelum uiginti cubitis extentum, erectum autem cubitis quinque, quatuor illis sepe commemoratis coloribus acu picto opere uariato. Hac porta ingrediens excipiebatur atrio, cuius latera dextera leuaque quindenis cubitis et ternis columnis porrigebantur introrsus; ut in medio ponerent ostium tabernaculi interioris, in ea parte quo perueniebant, sicut in medio ponebant portam atrii, ab ea parte unde incipiebant. Hoc itaque atrium latius erat quam longius. Nam longitudo eius erat a porta ipsius usque ad ostium tabernaculi interioris, in cubitis ferme quindecim: latitudo autem circa portam in cubitis uiginti, circa ostium uero in cubitis triginta. Unde obliqua illa latera fuisse intelliguntur, que dextera leuaque in columnis ternis et quindenis cubitis erant. In hoc atrio erat altare sacrificiorum quadratum, quinque scilicet cubitis longum,  et totidem latum. Inter portam et altare spatium erat, ubi uersabantur qui sacrificia imponebant altari: introrsus uero inter altare et ostium tabernaculi, locus erat cineris ante altare [1 1Kb] , et deinde labrum eneum ubi manus et pedes sacerdotes lauabant, uel altari in atrio seruituri, uel tabernaculum interius ingressuri. Tentoria porro huius atrii in lateribus ternarum columnarum byssina erant, extenta cubitis quindenis, erecta cubitis quinis.

19. Ab hoc ergo atrio intrabatur ostium tabernaculi cum transisses altare, et labrum eneum. Intrabatur autem apertis auleis, quibus decem, quinque hinc et quinque inde ex aduerso sibimet constitutis, totum ipsum interius tabernaculum cingebatur. Quod ostium ingresso occurrebat uelum, quod ad ostium fuerat oppositum, in quinque columnis extentum, uariatum illis quatuor coloribus: quod uelum cum faciendum preciperet, adductorium uocauit, credo quod curreret, ducendo et reducendo, cum operiret atque aperiret ingressum. Transito isto uelo, excipiebat pars tabernaculi media inter hoc uelum et illud alterum interius, quod columnis quatuor fuerat impositum, ex illis quatuor coloribus factum, et separabat inter sancta que forinsecus erant, et sancta sanctorum interius posita. In hoc itaque medio spatio inter ista duo uela, mensa erat aurea, que habebat panes propositionis in in parte aquilonis; et contra eam candelabrum aureum septem lucernarum in parte austri. Huc usque secundis sacerdotibus licebat intrare.

20. Interius autem, id est, in sancto sanctorum ultra uelum quatuor columnarum, area erat testimonii deaurata, in qua erant tabule lapidee Legis, et uirga Aaron, et urna aurea cum manna, et propitiatorium desuper aureum, ubi stabant duo cherubim, alis obumbrantes propitiatorium et intuentes inuicem et ipsum. Ante arcam uero, id est inter arcam et uelum, positum erat altare incensi, quod aliquando aureum dicit Scriptura, aliquando deauratum, aureum utique appellans quia erat inauratum. Ad hec sancta sanctorum nisi summo sacerdoti non licebat intrare quotidie propter inferendum incensum; semel autem in anno cum sanguine ad purificandum altare, et si quando forte exigebat necessitas pro peccato sacerdotis, aut uniuerse synagoge, sicut in Leuitico scriptum est . Sic intrabatur tabernaculum ab occidente, id est a porta atrii [2 1Kb] usque ad latus orientale introrsus ubi erat arca testimonii.

21. Hoc autem interius tabernaculum, quod incipiebat non a porta atrii, sed ab ostio quod appellabatur ostium tabernaculi, et finiebatur in longum latere orientis ubi erat arca testimonii, decem auleis conclu debatur, quorum erant singula uiginti octo cubitorum, quinque hinc et quinque inde, sibimet connexa ansulis et circulis, et ex aduerso sibimet constituta; et columnis uicenis in lateribus longioribus aquilonis atque austri, et columnis octo a latere occidentis, a latere  autem orientis nullis columnis, sed solis auleis. Que aulea decem erigebantur in cubitis quatuor, et per totum circuitum tendebantur in cubitis ducentis octoginta: quorum centena in lateribus erant longioribus austri et aquilonis per uicenas columnas; quadragena uero cubita in reliquis duobus lateribus breuioribus; uno occidentis per columnas octo; altero orientis, ubi columne non erant, sed sola tendebantur aulea de solis duabus angularibus columnis, mediis autem nullis: et erant hec aulea decem de quatuor coloribus texta. Hoc ergo interius tabernaculum circumdabatur atrio ab austro uiginti columnis, et ab aquilone uiginti. Que duo atrii latera equalem habebant longitudinem cum lateribus interioris tabernaculi; quia et ipsa uicenis columnis porrigebantur in cubitis totidem, id est centenis. A latere autem orientis atrium concludebatur columnis decem, cubitis quinquaginta: qui ordo columnarum rectus erat, et incurrebat in illas duas angulares interioris tabernaculi, quas solas orientis pars habebat; proinde cum ipsis complebantur decem. A latere autem occidentis habebat quidem atrium decem columnas, non tamen recto ordine, sed sicut iam ostendimus, tanquam triporticum, quatuor a porta, et ternas a lateribus.

22. Uniuersum autem atrium in circuitu tabernaculi tentoriis byssinis cingebatur, que erigebantur cubitis quinque: his superueniebant uela capillacia undecim, ex una parte quinque sibimet connexa, ex alia sex. In connexione ergo quinque uelorum, cubita erant centum quinquaginta; ex alia uero parte in connexione sex uelorum, cubita erant centum octoginta: quoniam uela singula tricenorum fuerunt cubitorum. Sed ut alia pars alteri cequaretur, duplicatum est unum uelum a facie tabernaculi, id est ab oriente; et subtectum est dimidium uelum a parte posteriore, id est ab occidente: atque ita subtracta sunt cubita triginta, quanta erat ueli unius longitudo; et remanserunt centum quinquaginta, quot etiam ex parte altera fuerunt. Circuitus itaque uelorum capillaciorum, quo cingebatur atrium tabernaculi, trecentis cubitis tendebatur, sicut circuitus decem auleorum interioris tabernaculi cubitis ducentis octoginta. Aulea quippe singula habebant cubita uicena et octona in longitudine; capillacia uero uela tricenis cubitis longa erant. Quapropter ex ambitu auleorum interioris tabernaculi, qui erat in cubitis ducentis octoginta centena cubita in lateribus longioribus erant austri et aquilonis, et quadragena in duobus breuioribus orientis et occidentis: ex ambitu autem capillaciorum uelorum, quo atrium exterius tegebatur, quia ambitus erat in cubitis trecentis, centena erant in lateribus longioribus austri et aquilonis, quoniam equalia erant lateribus tabernaculi interioris, quinquagena autem in duabus reliquis partibus orientis et occidentis. Ac per hoc duo illa cubita, quibus longius erat auleo uelum capillacium, non lateribus austri et aquilonis, que paria erant atrii exterioris et tabernaculi interioris, sed lateribus orientis et occidentis proficiebant. In eis enim lateribus creuerat tabernaculi latitudo.  circumposito extrinsecus atrio: sed quinquaginta cubita uelorum capillaciorum a parte orientis per decem columnarum rectum ordinem tendebantur, eisque proficiebat unum cubitum ex duobus illis, quibus eorumdem uelorum maior fuerat longitudo; alia uero cubita quinquaginta, que occidentali latere debebantur, quibus alterum ex duobus illis cubitum proficiebat, non tendebantur per columnarum ordinem rectum. Ibi enim erat illa tanquam triporticus, que concludebat spatium atrii, ubi esset altare sacrificiorum, quatuor columnis a porta, et ternis a lateribus: ac per hoc non poterant etiam portam [1 1Kb] cingere illa  cubita quinquaginta, sed usque ad cooperienda obliqua illa latera tendebantur, que in columnis ternis et quindenis cubitis erant. Erigebantur autem capillacia uela cubitis quatuor, eisque tegebantur atrii tentoria byssina, quorum erat erectio in cubitis quinque.

23. Pelles uero rubricate super capillacia uela ueniebant. Desuper autem, id est, a parte tecti, uice camere tabernaculum pellibus hyacinthinis tegebatur: utrum cum atrio et spatium illud interius, non apparet; sed credibilius est atrii spatia que inter exteriores et interiores columnas erant, celum [1 1Kb] apertum habuisse, maxime illud occidentis, ubi erat altare sacrificiorum.



LIBER TERTIUS. Questiones in Leuiticum.


 QUAEST. I. [LEuIT. cap. u, u\ 1.] Si autem anima peccauerit, aut audierit uocem iurationis, et ipse testis fuerit aut uiderit, aut conscius fuerit, si non nuntiauerit, et accipiet peccatum: hoc est, Si non utique nuntiauerit [1 1Kb] , accipiet peccatum. Quod enim additum est, et, locutionis est usitate in Scripturis. uerum iste sensus quia obscurus est, exponendus uidetur. Hoc enim uidetur dicere, peccare hominem quo audiente iurat aliquis falsum, et scit eum falsum iurare, et tacet. Tunc autem scit, si ei rei de qua iuratur, testis fuerit, aut uidit, aut conscius fuit; id est, aliquo modo cognouit, aut oculis suis conspexit, aut ipse qui iurat illi indicauit: ita enim potuit esse conscius. Sed inter timorem huius peccati, et timorem proditionis hominum, non parua existit plerumque tentatio. Possumus enim paratum ad periurium admonendo uel prohibendo a tam graui peccato reuocare: sed si non audierit, et coram nobis de re quam nouimus, falsum iurauerit, utrum prodendus sit, si proditus etiam in periculum mortis incurrat, difficillima questio est. Sed quia non expressit cui hoc indicandum est, utrum illi cui iuratur, an sacerdoti, uel cuipiam qui non solum eum persequi non potest irrogando supplicium, sed etiam orare pro illo potest; uidetur mihi quod se homo soluat etiam a peccati uinculo, si indicet talibus, qui magis possunt prodesse quam obesse periuro, siue ad corrigendum eum, siue ad Deum pro illo placandum: si et ipse confessionis adhibeat medicinam.

II. [Ib. u, 2-6.] Post hoc autem peccati genus, quod de periurio alicuius non indicato commemorauit nullum pro eo sacrificium iussit offerri; sed deinde subiunxit: Anima quecumque tetigerit omnem rem immundam, aut morticini, aut a fera capti immundi, aut eorum que sunt morticina abominationum immundarum, morticinum iumentorum immundorum; aut tetigerit ab immunditia hominis, ab omni immundita eius, quam si tetigerit, inquinabitur: et latuerit eum, post hoc autem cognouerit, et deliquerit. Neque hic sacrificium pro  isto genere peccati quod offerretur commemorauit, sed adhuc adiecit, et ait: Anima quecumque iurauerit distinguens labiis malefacere, aut benefacere, secundum omnia quecumque distinxerit homo cum iureiurando, et latuerit eum, et id cognouerit, et peccauerit unum ex his, et confessus fuerit peccatum, pro quo peccauit aduersus ipsum. His omnibus sine aliqua interpositione sacrificii connexis et explicatis, adiungit, et dicit: Et offeret [1 1Kb] pro iis que deliquit Domino, pro peccato quo peccauit, feminam ab ouibus agnam, aut capram de capris pro peccato, et exorabit pro eo sacerdos pro peccato, et remittetur illi peccatum. Quid est ergo quod pro tacito cuiusquam periurio, et pro eo quod tangitur morticinum uel aliquid immundum, nullum sacrificium commemorauit; pro eo uero peccato ubi falsum quisquam nesciens iurauit, dixit offerri agnam uel capram? An pro omnibus supra dictis hoc sacrificium oportet intelligi? uoluit enim prius omnia enumerare, et sic inferre quo sacrificio possint expiari. Sed in eis omnibus supra dictis generibus peccatorum, sunt quedam propter locutionum modos subobscure posita, sicuti est quod ait, morticinum iumentorum. Ea enim que grece appellantur, plerique nostrorum iumenta interpretati sunt; quod nomen in latina consuetudine eorum animalium est, quorum laboribus adiuuamur, maxime in portandis oneribus, sicuti sunt equi, asini, muli, cameli, et si quid huiusmodi: que uero Greci uocant, tam late intelliguntur, ut omnia aut prope omnia pecora isto nomine concludantur. Et ideo nouo genere locutionis, uelut , additum est in greco, immundorum, cum diceretur, iumentorum: quoniam sunt etiam munda pecora, que appellantur. Que autem iumenia usus latinus appellat, secundum Legis distinctionem nonnisi immunda sunt.

III. [Ib. u, 2 6.] Item quod ait, Anima quecumque iurauerit, distinguens labiis malefacere aut benefacere,  queritur quid dixerit, distinguens. Assidue quippe hoc uerbum ponit Scriptura. Unde est et illud, Reddam uota mea, que distinxerunt labia mea : item dicitur ad Ezechielem, Cum dicam iniquo, Morte morieris, et tu non distinxisti neque locutus es : item scriptum est, Si qua in domo patris sui constituta uouerit uotum, distinguens labiis suis aduersus animam suam . uidetur ergo ista distinctio quasi definitio esse, qua secernitur aliquid a ceteris, que solo dicto non tenentur. Sic ergo accipiatur tanquam dictum sit, Anima que iurauerit, definiens labiis malefacere aut benefacere, secundum omnia que definierit homo cum iureiurando, et latuerit eum, id est, nesciens faciendum esse uel non faciendum, iurauerit facere: et id cognouerit, et peccauerit unum ex his, siue quia iurauit antequam cognosceret, siue quia fecit quod iurauit, et cognouit postea quia non fuit faciendum neque iurandum: et confessus fuerit peccatum pro quo peccauit, id est, peccatum quod peccauit: locutio est enim. Quod autem addidit, aduersus ipsum, quid intelligitur, nisi aduersus ipsum peccatum confessus fuerit, id est, confitendo peccatum accusauerit? Et offeret pro iis que deliquit Domino, pro peccato quo peccauit, feminam ab ouibus agnam. Usitata locutione agnam feminam dicit, quasi possit esse non femina: aut capram de capris, sicut agnam de ouibus, quasi possit esse aut agna nisi de ouibus, aut capra nisi de capris. Nonnulla autem questio est, imo non parua, quid sit quod assidue dicit, Post hoc autem cognouerit, et deliquerit: quasi tunc fiat delictum, cum fuerit cognitum. An potius quia nisi pro cognito satisfieri non potest? Sed non ait, Post hoc autem cognouerit et penituerit eum: quid ergo est, Post hoc cognouerit et deliquerit, nisi post cognitionem deliquerit; ut si sciens fecerit quod faciendum non esset, tunc delicto purgatio debeatur? Sed non ita prelocutus est. Ea quippe uidetur exsequi peccata que ab ignorantibus, et per hoc a nolentibus committuntur. Fortassis ergo aliquo genere locutionis deliquerit dictum est, delictum esse didicerit. An potius conuerso ordine dictum est  quod per alia loca similia recto ordine dicebatur? Nam cum alibi toties scriptum sit, Et deliquerit et cognitum fuerit ei; hic tantum conuerso, ut dixi, ordine, prius dictum est cognouerit, deinde et deliquerit. Ordine autem suo, ita dici posset: Anima quecumque tetigerit omnem rem immundam aut morticini, aut a fera capti immundi, aut eorum que sunt morticina abominationum immundarum, morticinum iumentorum immundorum, aut tetigerit ab immunditia hominis, ab omni immunditia eius quam si tetigerit inquinetur, et si latuerit eum, et deliquerit, post hoc autem cognouerit.

Iu. [Ib. u, 7.] Si autem non ualet manus eius quod satis est in ouem, offeret pro peccato suo quod peccauit, duos turtures aut duos pullos columbinos Domino; unum pro peccato, et unum in holocaustoma. Certe hic aperit questionem, de qua superius cum loqueretur ambigebamus. Ideo quippe uidetur dicere, unum pro peccato,  alterum in holocaustoma, quoniam non offerebatur sacrificium pro peccato nisi cum holocausto. Denique cum prius seorsum de holocaustis loquetetur, commemorauit turturem, et non dixit duos : nunc uero ideo duos dicit, quia sacrificium pro peccato sine holocaustomate non offerebatur. Quod ergo superius dicebat, Et imponet super holocaustoma , non est dubium quod prius holocaustoma, deinde illud superimponebatur: nunc uero de auibus aliter dicit, ut prius offeratur pro peccato una auis, deinde altera in holocaustoma.

u. [Ib. u, 15.] Quod autem ait, Anima, si latuerit eum obliuione; id est, si obliuione factum fuerit ut lateat eum, uel eam si ad animam refers, quoniam eum dicendo, ad hominem retulit. Animam quippe hic hominem dicit.

uI. [Ib. u, 15, 16.] Et peccauerit nolens a sanctis Domini [1 1Kb] . uidetur obscure positum hoc peccati genus, sed in consequentibus aperitur, ubi dicit post oblatum [2 1Kb] de ariete sacrificium, Restituet illud, et quintas adiiciet. Ibi enim intelligitur hoc esse a sanctis obliuione peccare, aliquid per obliuionem usurpare quod debetur sanctis, siue sacerdotibus, siue oblationibus, uel primitiarum, uel quidquid huiusmodi.

uII. [Ib. 17-19.] Et anima quecumque peccauerit, et fecerit unum ab omnibus preceptis Domini, que non oportet fieri, et non cognouerit, et deliquerit, et non cognouerit peccatum suum [3 1Kb] , et afferet arietem sine macula de ouibus pretio argenti in delictum ad sacerdotem: et exorabit pro eo sacerdos propter ignorantiam eius, quam ignorauit, et ipse non sciuit, et remittetur illi. Deliquit enim delictum ante Dominum. Excepta locutionum inusitata densitate, que iam propter assiduam repetitionem debent esse notissime, totus iste sensus obscurus est; quoniam queritur quomodo discernatur hoc genus delicti ab eis que superius quadam generalitate complexus est. uidetur enim hoc ratio poscere, ut certis generibus peccatorum certa genera, quibus expientur, sacrificiorum adhibenda sint. Hoc autem quod modo commemoraui, non specialiter exprimit peccatum, sed in ea uidetur generalitate uersari, de qua ante cum diceret, constituit sacrificium sacerdoti uitulum, et uniuerse synagoge similiter uitulum, principi caprum, et cuicumque anime, hoc est cuicumque homini capram, uel si uoluerit ouem, tamen femininum pecus . Deinde cepit excepta facere quedam genera peccatorum, et nominatim exprimere pro quibus quid offerendum sit: uelut de audito et tacito cuiusquam periurio, et de tacto morticino et immundo, et iuratione falsa per ignorantiam; de ouibus agnam, aut capram de capris, aut par turturum, aut duos pullos columbinos, aut decimam partem ephi similaginis; pro eo autem peccante  qui per obliuionem aliquid sanctorum usurpauit, arietem et eiusdem rei restitutionem, quintis adiectis. Nunc uero non expressa specie peccati, generaliter addens, Anima quecumque deliquerit, et fecerit unum ab omnibus preceptis Domini, que non oportet fieri , et non cognouerit, et deliquerit, id est, per ignorantiam nolens peccauerit; arietem iubet offerri, non capram aut feminam ex ouibus, sicut superius in tali peccatorum generalitate constituerat. Quid sibi ergo uult ista permixtio? Nisi forte quod hic dicit, Deliquit enim delicto delictum ante Dominum, hoc quod ait, ante Dominum, in his uoluit delictum intelligi, que fiunt ante Dominum, id est, quibus Domino in tabernaculo deseruitur: unde aliquid paulo ante dixerat, cum ait, Peccauit a sanctis; et intelleximus, usurpauit aliquid sanctorum, quia etiam restitui preceperat. Ac per hoc non sic tantum peccari potest in his rebus, si aliquid inde per obliuionem usurpetur; sed etiam multis aliis modis potest quisque per ignorantiam delinquere in iis que seruituti Domini exhibentur: hoc uoluit postea genus delictorum generaliter commemorare, et ideo et illic et hic arietem iussit offerri. Plene sunt autem Scripture cum dicitur, ante Dominum, et non intelligitur nisi illud quod Domino exhibetur, sicut sacrificium, uel primitie, uel aliqua in sacris seruitus.

uIII. [Ib. u, 7.] Queritur etiam utrum ubique sit accipiendum quod dictum est, si non ualet manus eius quod satis est ad ouem, offerre eum debere par turturum, aut duos pullos columbinos; et si hoc quoque non ualet, certam similaginis quantitatem. Quoniam si ubique ita licere intelligitur, non potest quidem dici, sacerdotem non habere uitulum, aut uniuersam synagogam, aut principem non habere caprum [1 1Kb] uel ouem: et si ita est, quid opus erat postea dicere, tacitum cuiusquam periurium, aut tactum immundum, et periurium per ignorantiam factum purgari sacrificio agne et capre, cum eadem sacrificia precepta sint etiam in illa generalitate peccati, ad quam generalitatem etiam ista potuerunt pertinere? Si autem hinc ista discernuntur, quod licebat pro eis [2 1Kb] turtures et columbos, uel etiam, si hoc non esset, similaginem offerri, ibi autem ubi non dictum est non licebat; non uidetur subuentum esse pauperibus; quoniam multa possent esse delicta non specialiter expressa, que ad illam generalitatem referrentur, ubi grauarentur inopes, si tantummodo capram feminam, et agnam ex ouibus, et illas auiculas [3 1Kb] , et similaginem licebat offerri. Nisi forte quis dicat, hoc discerni ista excepta et nominatim expressa peccata ab illis que generaliter commemorata sunt, quia hic agnam dixit, ibi ouem, ut etas pecorum aliquam differentiam faciat: dum tamen intelligatur pauperibus pereque subuentum, ut si non haberent ulla animalia quadrupedia, aut memoratas aues aut similaginem offerrent  pro peccatis ignorantie sue. Si autem mouet quare cum generaliter omnia ignorantie peccata concluserit, et sacrificia non pro distantia peccatorum quam non fecerat, sed pro distantia personarum distinxerit; postea uoluerit etiam peccata distinguere, et pro eorum diuersitate sacrificia diuersa precipere, quasi non ad illam generalitatem omnia pertinerent: sic factam posterius exceptionem oportet intelligi, ut quecumque remanserint, his exceptis que nominatim et speciatim commemorauit, dicta in illa generalitate intelligamus. Quem modum locutionis non est alibi reperire: sed in Scripturis sanctis tale est illud ubi Apostolus ait, Omne peccatum quodcumque fecerit homo, extra corpus est. Hic enim nichil uidetur pretermisisse peccati, quandoquidem ait, Omne peccatum quodcumque fecerit homo: postea tamen excepit fornicationem, cum intulit, Qui autem fornicatur, in corpus proprium peccat . Quod secundum consuetudinem nostre locutionis ita diceretur: Omne peccatum quodcumque fecerit homo excepta fornicatione, extra corpus est; qui autem fornicatur, in corpus proprium peccat. Ita et hic, cum prius generaliter omnia ignorantie peccata diceret illis, que commemorauit, sacrificiis expianda; postea tamen excepit illa quibus expresse et distincte positis certam sacrificiorum purgationem adhiberet, ut his exceptis quecumque reliqua essent, ad illam generalitatem pertinerent.

IX. [Ib. uI, 6, 10.] Offeret arietem ab ouibus sine macula, pretio, in quod deliquit. Non ita distinguendum est, quasi pretio in quod deliquerit, id est in quod pretium deliquit; sed si offeret arietem, pretio offerat, id est emptum. Etiam hoc enim uidetur ad sacramentum alicuius significationis pertinere uoluisse, quoniam pretium ipsum non definiuit. Nam si definiisset, posset uideri hoc precepisse, ne uile pecus offerretur, ut etiamsi non emeret qui offerret, tale tamen offerret quod tanti ualeret. Addito autem, non solum pretio, ut emptus aries offerretur, uerum etiam siclorum sanctorum, ita enim dicit, Pretio argenti siclorum siclo sancto [1 1Kb] , aliquot siclis ut ematur aries, non uno siclo uoluit. Quid sibi autem uelit, siclum sanctum, iam ubi uisum est disseruimus. Quod uero cum dixisset, Et delecti sui offeret Domino arietem ab ouibus sine macula pretio; deinde addidit, in quod deliquit: intelligendum est in id offerret in quod deliquit; id est, in eam rem, propter eam rem. Et auferet holocarpoma quod consumpserit ignis, illam holocaustosim ab altari. Quid auferet, si consumptum est? Iussit enim sacerdotem auferre post totius noctis ignem holocarpoma, id est, holocaustum quod ignis consumpserit. uel quid sibi uult etiam illud quod addidit, illam holocaustosim; cum hoc intelligatur holocarpoma quod holocaustosis? Nisi forte illud est uerum quod in quodam greco inuenimus; non enim ait, auferet holocarposim, sed auferet catacarposim,  hoc est, reliquias holocausti quod ignis consumpsit. Has autem reliquias, ueluti est cinis et carbo, appellauit illam holocaustosim, eius rei nomine que consumpta est, reliquias ipsius consumptionis appellans.

X. [Ib. uI, 9.] Quod autem supra dixit, Ista lex holocausti, et deinde exponens que sit eadem lex, dicit, Ista holocaustosis, super incensionem eius super altare totam noctem usque in mane, et ignis altaris ardebit super illud, non exstinguetur; planius esset secundum nostre consuetudinis locutionem, si non haberet, et: nam ista coniunctione detracta ita sensus contexitur, Ista holocaustosis, super incensionem eius super altare totam noctem usque in mane ignis altaris ardebit super illud, id est, super altare. Deinde ad cumulum exprimende sententie intulit, non exstinguetur: nam hoc erat iam dictum, tota nocte.

XI. [Ib. uI, 11.] Et induet stolam aliam, et abiiciet holocarpoma extra castra in locum mundum: hoc appellat holocarpoma quod iam concrematum est; hoc autem in illo greco legitur. Quidam uero latini addiderunt, quod concrematum est [1 1Kb] , et ita interpretati sunt, Et abiiciet holocarpoma, quod concrematum est, extra castra in locum mundum.

XII [Ib. uI, 12.] Et ignis super altare [2 1Kb] semper ardebit ab eo, et non exstinguetur; id est, ab illo igne in quo arsit holocaustum usque in mane. Non uult enim ignem prorsus exstingui, sed cum usque in mane arserit holocaustum, ablatis inde reliquiis consumptionis nec sic exstingui ignem, sed inde iterum renouari, quo ardeant alia que imponuntur.

XIII. [Ib. uI, 12 et 13.] Quod autem sequitur et dicit, Et exuret super illud sacerdos ligna mane mane [3 1Kb] , et stipabit super illud holocaustum, et superponet super illud adipem salutaris; et ignis semper ardebit super altare, non exstinguetur: uidendum est utrum mane mane quotidie uoluerit intelligi, ut nullus dies pretermitteretur, quo non inueniretur holocaustum, et adeps salutaris; an mane mane, ut quocumque die imponeretur, nonnisi mane imponeretur. Si enim quotidie intellexerimus, quid, si nullus afferret? Si autem tanquam de publico uel de suo sacerdotes quotidiana holocausta procurabant; super ipsa imponebantur ea que iussit a populo oblata pro peccatis super holocausta imponi; et non erat necesse offerenti sacrificia pro peccato, etiam holocaustum offerre super quod illud imponeretur, nisi quando par turturum offerebatur, aut duo pulli columbini: nam ibi omnino definitum est, unum pro peccato, alterum in holocaustum offerri oportere; et prius pro peccato, deinde in holocaustum . Deinde queri potest utrum holocaustum quod mane mane iussit imponi, ipsum etiam per totam noctem arderet usque ad alterum mane; an illud quod ait, tota nocte ardere debere, holocaustum fuerit uespertinum, et deinde ceperit de lege holocausti dicere, ut a uespertino  holocausto inciperet: quod mirum est si taceret, nec admoneret talia uespere offerri oportere.

XIu. [Ib. uI, 20.] Et locutus est Dominus ad Moysen dicens, Istud donum Aaron et filiorum eius, quod offerunt Domino in die quacumque unxeris eum. Alia sunt sacrificia, que commemorauit in Exodo, quibus per septem dies sanctificantur sacerdotes, ut sacerdotio suo fungi incipiant ; et aliud est quod modo commemorat, quid offerat summus sacerdos, quando constituitur, id est quando ungitur. Hoc enim sequitur et dicit, In die quacumque unxeris eum. Non dixit, unxeris eos; cum etiam secundos sacerdotes ungi precipiat. Deinde dicit ipsum sacrificium, decimam partem ephi similagenis, in sacrificium sempiternum. Queritur quomodo sempiternum, si illud eo die offertur, quo ungitur summus sacerdos, ab illo qui unctus est, nisi ut semper hoc offeratur in die quo ungitur summus sacerdos, hoc est per successiones sacerdotum? quamuis et illo modo sempiternum possit intelligi, non hoc, sed quod significat.

Xu. [Ib. uI, 20, 21.] Dimidium eius, inquit, mane, et dimidium eius post meridiem; quod grecus habet . In sartagine, inquit, in oleo fiet, conspersam offeret eam, fresa, id est eam similaginem. Deinde dicit fresa, si tamen hoc recte interpretatum est ex illo quod grecus habet [1 1Kb] , et pluraliter hoc posuit genere neutro. Non enim ait fresam, tanquam eamdem similaginem, quam dixerat conspersam. Hec autem fresa sacrificium de fragmentis esse dicitur. Utrum ergo fresa dicat ipsa fragmenta, id est comminuta; an ipsa minutissima similaginis fresa dixerit, non est euidens.

XuI. [Ib. uI, 21, 22.] Sequitur autem et dicit: Sacrificium in odorem suauitatis Domino. Sacerdos unctus qui pro eo ex filiis eius, faciet illud. Propter hoc fortassis dixerat sempiternum, ut hoc faciat omnis summus sacerdos, quando succedit mortuo, eo die quo unctus fuerit; adiunxit enim et ait, Lex eterna: cum possit etiam eternum secundum id intelligi quod significat.

XuII. [Ib. uI, 23.] Sequitur autem, Omne consummabitur; quod habet grecus , et aliqui interpretes dixerunt, Omne imponetur: ubi uult intelligi esse holocaustum, quia nichil exinde remanet. Denique adiungit, Et omne sacrificiunt sacerdotis, holocaustum erit, et non edetur. Hoc ergo dixerat, Omne consummabitur.

XuIII. [Ib. uI, 26, 36.] De sacrificio pro peccato cum diceret, Sacerdos, inquit, qui imponet illud manducabit illud. Non hoc quod imponet manducabit, nam illud igni consumetur; sed quod inde remanserit: non enim holocaustum est, ut totum ardeat in altari. Dicit autem postea: Omnia que pro peccato sunt, ex quibus illatum fuerit a sanguine eorum in tabernaculum testimonii exorari in sancto, non edetur, sed igni concremabitur. Quomodo ergo ad sacerdotes pertinent  manducanda, que remanent de sacrificiis pro peccatis? Propter quod intelligendum est hec excepta esse, de quorum sanguine tangitur illud altare incensi in tabernaculo testimonii. Hoc enim iussit fieri superius de uitulo, quem pro peccato suo sacerdos offerret, et de uitulo quem pro peccato uniuerse synagoge, ut carnes que remanserint, foris extra castra comburantur : hoc et modo breuiter commemorauit.

XIX. [Ib. uII, 1.] Et ista est lex arietis qui pro delicto est, sancta sanctorum sunt: id est ad sacerdotes pertinent manducanda.

XX. [Ib. uII, 7.] Quid est quod de ariete pro delicto cum dixisset, legemque sacrificii exposuisset, ait, Quomodo quod pro peccato, ita et id quod pro delicto: lex una est eorum? Queritur inter peccatum et delictum que sit differentia; quoniam si nulla esset, nullo modo diceretur, Quomodo quod pro peccato, ita et quod pro delicto. Quamuis enim lex eiusque sacrificium nichil distet, quia lex una est eorum; tamen ipsa duo, quorum unum est sacrificium, id est peccatum et delictum, si inter se nichil differrent, et si unius rei duo nomina essent, non curaret Scriptura tam diligenter commendare unum esse utriusque sacrificium.

Fortassis ergo peccatum est perpetratio mali, delictum autem desertio boni: ut quemadmodum in laudabili uita, aliud est declinare a malo, aliud facere bonum, quod admonemur dicente Scriptura, Declina a malo, et fac bonum ; ita in damnabili, aliud sit declinare a bono, aliud facere malum; et illud delictum, hoc peccatum sit. Nam et ipsum uocabulum si discutiatur, quid aliud sonat delictum, nisi derelictum? et quid derelinquit qui delinquit, nisi bonum? Greci etiam duo nomina usitata huic pesti imposuerunt. Nam delictum apud eos et dicitur et . Isto ipso quippe loco Leuitici est. Apostolus autem ubi dicit, Si preoccupatus fuerit homo in aliquo delicto , grecus habet: quorum nominum si origo discutiatur in , tanquam decidere intelligitur qui delinquit. Unde cadauer quod Latini a cadendo dixerunt, grece dicitur, , id est ab eo quod est cadere. Qui ergo peccando malum facit, prius delinquendo a bono cadit. Et simile nomen est negligentie: nam grece negligentia dicitur, quia cure non est quod negligitur. Sic enim grecus dicit, Non curo, . Particula ergo que additur , ut dicatur , preter significat, ut quod uocatur negligentia, uideatur sonare sine cura; preter curam, quod pene tantumdem est. Hinc et quidam nostri non delictum, sed negligentiam interpretari maluerunt. In latina autem lingua quid aliud negligitur, nisi quod non legitur, id est non eligitur? Unde etiam legem a legendo, id est ab eligendo latini auctores appellatam esse dixerunt. His quodammodo uestigiis colligitur quod ille delinquit, qui bonum derelinquit, et relinquendo a bono cadit, quia negligit, id est, non legit.  Peccatum uero unde sit dictum, quod grece dicitur, in neutra lingua mihi interim occurrit.

Potest etiam uideri illud esse delictum quod imprudenter, id est ignoranter; illud peccatum, quod ab sciente committitur. Huic differentie uidentur ista testimonia consonare diuina: Delicta quis intelligit ? Et illud, Quoniam tu scisti imprudentiam meam: continuo quippe secutus adiunxit, Et delicta mea a te non sunt abscondita ; uelut alio modo repetens eamdem sententiam. Nec ab eadem ratione discordat quod paulo ante commemoraui Apostoli dictum, Si preoccupatus fuerit homo in aliquo delicto: hinc enim quod preoccupatum dicit, imprudenter lapsum esse significat. Peccatum uero ad scientem pertinere apostolus Iacobus tanquam definiens ait: Scienti igitur bonum facere, et non facienti, peccatum est illi . Sed siue illa, siue ista, siue aliqua alia differentia sit peccati et delicti, nisi aliqua esset, non Scriptura ita loqueretur ut diceret, Quomodo quod pro peccato, ita et quod pro delicto: lex una est eorum.

Indifferenter autem plerumque dicuntur, ut et peccatum nomine delicti, et delictum nomine peccati appelletur. Neque enim cum dicitur in Baptismo fieri remissio peccatorum, non fit etiam delictorum: nec tamen utrumque dicitur, quia in illo nomine utrumque intelligitur. Sic et Dominus ait, pro multis effundi sanguinem suum in remissionem peccatorum : numquid quoniam non ait, et delictorum, ideo quisquam dicere audebit in sanguine ipsius delictorum non fieri remissionem? Item quod scriptum est apud Apostolum, Nam iudicium quidem ex uno in condemnationem, gratia uero ex multis delictis in iustificationem ; quid aliud quam nomine delictorum etiam peccata comprehensa sunt?

In hac quoque ipsa Scriptura Leuitici, qua cogimur aliquam inter delictum peccatumque distantiam uel inuenire uel credere, ita legitur, cum de his ipsis que pro peccatis offerenda iubebantur sacrificiis Deus loqueretur: Si autem omnis, inquit, synagoga filiorum Isrel ignorauerit, et latuerit uerbum ab oculis synagoge, et fecerit unum ab omnibus mandatis Domini quod non fiet, et deliquerint, et cognitum illis fuerit peccatum quod peccauerunt in eo. Ecce ubi dixit, Et deliquerint, ibi continuo peccatum quod peccauerunt addidit, hoc ipsum utique quod deliquerunt. Et paulo post: Si autem princeps, inquit, peccauerit et fecerit unum ab omnibus preceptis Domini Dei sui, quod non fiet nolens [1 1Kb] , et deliquerit. Item in consequentibus: Si autem anima, inquit, una peccauerit nolens, de populo terre, in eo quod facit ab omnibus preceptis Domini quod non fiet, et deliquerit, et cognitum fuerit ei peccatum quod peccauit in ipso . Item alibi: Anima quecumque iurauerit distinguens labiis malefacere aut benefacere, secundum omnia quecumque distinxerit homo cum iureiurando, et latuerit eum, et hic cognouerit, et peccauerit unum ex his; et confessus fuerit peccatum pro quo peccauit aduersus ipsum, et offeret pro eis que deliquit Domino, pro eo peccato quod peccauit. Et paulo  post: Et locutus est Dominus ad Moysen dicens, Anima, si latuerit eum obliuione, et peccauerit nolens a sanctis Domini, offeret delicti sui Domino arietem sine macula de ouibus, pretio argenti siclorum siclo sancto, pro quo deliquit; et pro quo peccauit a sanctis, restituet, et quintas adiiciet super illud, et dabit illud sacerdoti: et sacerdos exorabit pro eo in ariete delicti, et remittetur illi. Sequitur adhuc et dicit: Anima quecumque peccauerit, et fecerit unum ab omnibus preceptis Domini, que non oportet fieri, et non cognouerit [1 1Kb] , et deliquerit, et acceperit peccatum suum; et offeret arietem de ouibus pretio argenti in delictum ad sacerdotem: exorabitque pro eo sacerdos, pro ignorantia eius quam ignorauit, et ipse non sciuit, et remittetur illi. Deliquit enim delicto delictum ante Dominum . Et adhuc ita dicit: Et locutus est Dominus ad Moysen dicens, Anima quecumque peccauerit et despiciens despexerit precepta Domini, et mentitus fuerit que sunt ad proximum de commendatione aut de societate, aut de rapina, aut iniuriam fecerit aliquam proximo, aut inuenerit perditionem, et mentitus fuerit de eo, et iurauerit iniuste de uno ab omnibus quecumque fecerit homo, ita ut peccet in his: et erit cum peccauerit, et deliquerit, et reddet rapinam quam rapuit, aut iniuriam quam nocuit, aut commendatum quod depositum est apud eum, aut perditionem, quam inuenit, ab omni re quam iurauit pro ea iniuste; et restituet ipsum, et quintas eius adiiciet ad illud, cuius est ipsi reddet; et qua die conuictus fuerit delicti sui [2 1Kb] , offeret Domino arietem ab ouibus sine macula, pretio in quod deliquit: et exorabit pro eo sacerdos ante Dominum, et remittetur illi de uno ab omnibus que fecit, et deliquit in eo . Pene ergo in omnibus factis que dicit esse peccata, eadem etiam delicta dicit. Quapropter et indifferenter ea dici manifestum est multis Scripturarum locis; et habere aliquid differentie Scriptura testatur, que dicit, Sicut quod pro peccato, ita et quod pro delicto.

XXI. [Ib. uII, 23-25.] Omnem adipem boum et ouium et caprarum non edetis, et adeps morticinorum et a fera captorum fiet in omne opus, et cibo non edetur. Omnis qui ederit adipem a pecoribus que offeretis ab eis hostiam Domino, peribit anima illa de populo suo. Dixerat superius, de adipe, Omnis adeps Domino ; et quesieramus utrum omnis omnino pecoris mundi duntaxat ; et quid de adipe fieret, quem uetuit in escam uenire: nunc autem dixit quid fieret de adipe morticini et a fera capti, ut sit in omne opus; omne opus, utique illud opus cui tale aliquid necessarium est. Unde remansit questio, quid fiat de adipe ceterorum animalium, que munda [3 1Kb] sunt ad uescendum. Sed cum dicit omnem animam perire de populo suo, qui ederit adipem eorum pecorum, ex quibus Domino offertur, uidetur definiisse illum tantum adipem de pecoribus mundis prohibitum manducari, ex quibus fit sacrificium: quamuis Iudeos audierimus nullum omnino adipem in escam sumere.  Sed quid Scriptura uoluerit, non quid illi opinati fuerint, requirendum. Denique non inueniunt quid recte de adipe faciant, unde se abstinent, et quomodo eum proiiciant, cum dictum sit, Omnis adeps Domino; si non adipem sacrificiorum tantum, sed etiam eorum animalium de quibus non sacrificatur, quamuis immundorum, hic uolunt intelligi.

XXII. [Ib. uII, 29-34.] Quid sibi uult quod de sacrificiis salutaris iterum admonet, et dicit, eum qui offert donum sacrificii salutaris sui, pectusculum et brachium sacerdotibus dare debere, ita tamen, ut adeps pectusculi offeratur Domino cum pinna iecinoris [1 1Kb] ; cum superius loquens de sacrificiis salutaris pinnam iecinoris cum adipe uentris et renum et lumborum offerri Domino preceperit , tacuerit autem de adipe pectusculi? An quod ibi pretermisit, hic commemorat? Quare ergo de pinna iecinoris et ibi et hic? An forte aliquid interest quod superius de sacrificio salutaris precepit, hic autem addidit sui, tanquam aliud sit salutaris, aliud salutaris sui?

XXIII. [Ib. Iu, 3-7, et uIII, 2, 14, 15, 28.] Cum sacrificia pro peccatis prius commemoraret, uitulum dixit offerendum pro peccato sacerdotis, qui fecisset populum peccare; postea etiam quando narrauit Scriptura, quemadmodum ea que precepit Dominus, gesta sunt erga Aaron et filios eius, dicitur oblatus uitulus pro peccato; sed superius de sanguine uituli cornua tangi precepit altaris incensi, aspergendum etiam ex ipso sanguine contra uelum sanctum, reliquum uero sanguinem fundendum ad basim altaris holocaustomatum: postea uero quando sanctificatur Aaron, de aspersione sanguinis contra uelum nichil dictum est; de cornibus autem altaris dictum est; sed non additum est incensi; additum est autem, effundendum sanguinem ad basem altaris; non dixit, ad basem eius, tanquam necesse fuisset illud altare accipere, cuius cornua sanguine tetigisset: proinde quamuis ambigue sit positum, liberum est tamen ita intelligere factum, ut fuerat ante preceptum de uitulo pro peccato; ut non eius altaris cornua tacta intelligamus, ad cuius basem fusus est sanguis; sed tacta cornua altaris incensi, fusum autem sanguinem ad basem altaris sacrificiorum.

Superius, quia generaliter precipiebat, si sacerdos peccasset, ipsum sacerdotem unctum et consummatum, quem uult intelligi summum sacerdotem, sacrificia ista iussit offerre: nunc uero cum sanctificatur Aaron, Moyses offert et ipse accipit pectusculum impositionis, quod antea prelocutus est sacerdoti esse dandum. Inde autem puto pectusculum impositionis dictum, quia imponebatur inde adeps, sicut commemorauit superius de sacrificio salutaris. Cum ergo uideatur ab Aaron cepisse summum sacerdotium, quid putamus fuisse Moysen? Si ergo sacerdos non fuit, quomodo per illum omnia illa gerebantur? si autem fuit quomodo summum sacerdotium ab eius fratre cepisse definimus? Quanquam etiam psalmus ille, ubi dictum est, Moyses et Aaron in sacerdotibus eius , auferat dubitationem quod sacerdos fuerit et Moyses. uestem tamen illam sacerdotalem, que magnum continet sacramentum, Aaron iubetur accipere et successores eius summi sacerdotes . In Exodo antequam omnino aliquid de sanctificandis et quodammodo ordinandis sacerdotibus precipiatur, quando Moyse ascendente in montem, iubentur non ascendere sacerdotes , quos intelligere alios non possumus nisi filios Aaron; non quia iam erant, sed quia futuri erant, hoc eos iam tunc Scriptura appellauit per anticipationem, sicut sunt pleraque talium locutionum: nam et filius Naue, iehsu appellatus est , cum longe postea hoc nomen ei Scriptura narret impositum . Ambo ergo tunc summi sacerdotes erant, Moyses et Aaron; an potius Moyses, Aaron uero sub illo? an et ipse summus propter uestem pontificalem, ille uero propter excellentius ministerium? Nam a principio ei dicitur, Ipse tibi que ad populum, tu illi que ad Deum .

Queri etiam potest, post mortem Moysi quis ungebat successorem summi sacerdotis, qui succedere nisi defuncto non utique poterat. An quia iam unctus erat inter secundos sacerdotes , uestem tantum sumebat ille pontifex, qua eius summitas appareret? Et si ita est, utrum ipse sumebat, an eum alius induebat, sicut et post eius mortem Moyses filium fratris sui? Si ergo ab alio uestiebatur, numquid non poterat a secundo summus; presertim quia talis erat uestis, ut eum ab alio indui necesse fuerit? an sic induebatur prius, ut etiam postea? Non enim semel indutus non eam ponebat; aut cum posuisset, non eam resumebat. Fieri ergo fortasse poterat, ut secundi uestirent primum, obsequendo, non excellendo. Unde autem apparebat quisnam filiorum summo sacerdoti succedere deberet? non enim primogenitum, aut maiorem Scriptura definiuit: nisi intelligamus aliquo diuino indicio fieri solere, siue per prophetam, siue quolibet alio modo quo consulit Deus solet: quanquam ex contentione res prouenisse uideatur, ut postea propterea fuerint plures summi sacerdotes, quia contendentibus excellentioribus, litis finiende causa pluribus honor ipse tribuebatur.

XXIu. [Ib. uIII, 35.] Quid est quod dicit Moyses ad Aaron et filios eius, cum sanctificantur ad ineundum sacerdotium, Ad ostium tabernaculi testimonii sedebitis septem dies, die et nocte, ne moriamini? Numquidnam credibile est, situ corporis uno loco sedere preceptos per dies septem die et nocte, unde se omnino non commouerent? Nec tamen hinc tanquam allegorice aliquid significatum, quod non fieret, sed intelligeretur [1 1Kb] , cogendi sumus accipere; sed potius agnoscere locutionem Scripturarum, ubi sessionem pro habitatione et commoratione ponit. Non enim quia dictum est de Semei quod sederit in Ierusalem annos tres , ideo putandum est per totum illud tempus in sella sedisse, et non surrexisse. Hinc et  sedes dicuntur, ubi habent commorationem quorum sedes sunt: habitatio quippe hoc nomen accepit.

XXu. [Ib. IX, 1.] Et factum est, die octauo uocauit Moyses Aaron, et filios eius, et senatum Isre. Quem quidam nostri senatum interpretati sunt, grecus habet: hoc est ergo secutus interpres, quia et senatus a senio uidetur dictus. Non autem apte in latino diceretur, uocauit senectutem Isrel, pro semibus uel senioribus: quamuis eadem locutio esset si diceretur, uocauit iuuentutem Isrel, pro iuuenibus. Sed hoc usitatum est in latina lingua, illud autem non est. Nam hoc proprie diceretur, si diceretur, uocauit senectutem Isrel. Unde quidam insolenter putantes etiam senatum dici, interpretati sunt ordinem seniorum. Compendio tamen forsitan melius diceretur, uocauit seniores Isrel.

XXuI. [Ib. IX, 2-4.] Moyses dicit ad Aaron: Et senatui Isrel loquere dicens, accipite hircum ex capris unum pro peccato, et arietem et uitulum et agnum anniculum in holocarposim sine macula, et uitulum a bobus, et arietem in sacrificium salutaris ante Dominum, et similam conspersam in oleo; quoniam hodie uidebitur Dominus in uobis. Quatuor genera sacrificiorum de animalibus superius commendauit; holocausti, pro peccato, salutaris, et consummationis: sed consummationis ad sacerdotis sanctificationem pertinet. Tria ergo genera reliqua hic precipiuntur offerri, et dicitur hoc senioribus Isrel ut pertineat ad uniuersum populum. Sed hoc loco sacrificium pro peccato habet tria pecora; hircum, et arietem, et uitulum: ad holocaustum uero agnus pertinet; et ad sacrificium salutaris, uitulus et aries. Quapropter non est sic distinguendum, ut pro peccato non intelligatur nisi hircus, tria uero reliqua in holocaustum, id est, aries, et uitulus, et agnus: sed potius tria prima pro peccato, id est, quod dictum est, Accipite hircum ex capris unum pro peccato, et arietem et uitulum, subaudiatur pro peccato; et reliquus sit agnus in holocarposim, id est in holocaustum. Quod ideo commonendum a nobis fuit, quoniam posset etiam ita distingui, ut cum dictum esset, Accipite hircum ex capris unum pro peccato, reliqua iam ad holocarposim pertinere dicerentur. Quod uero adiungit, sine macula, ad omnia referri potest. Cum ergo ambiguum sit quomodo aptius distinguatur, illa res adducit ut tria superiora pro peccato intelligantur, quoniam superius pro peccato principis hircum iussit offerri ; et pro peccato cuiusque proprio, cum peccat ante Dominum, faciendo unum ex his que non oportet, precepit arietem ; pro peccato uero uniuerse synagoge uitulum . Oportebat ergo ut cum senatui loqueretur quid uniuersus populus offerre debeat, et hircus iubeatur propter principes, et aries propter proprium uniuscuiusque peccatum, et uitulus propter peccatum uniuerse synagoge. Aliud est enim quod in populo habet quisque peccatum suum proprium, et possunt habere omnes propria, aliud quando commune peccatum est, quod uno animo fit, et una uoluntate ad aliquid multitudine comparata committitur.

 Quod uero sacrificia salutaris uitulum et arietem iubet, hec iubet que precipua sunt: uniuersi enim populi causa est. Precipiens autem antea de sacrificiis salutaris, undelibet iussit offerri, siue masculum, siue feminam: dum tamen nonnisi de bobus et de ouibus et capris offerrentur . Si autem queritur quare duo precepit, uitulum et arietem, difficile est inuenire: nisi forte uitulum uoluit sacrificium salutaris uniuersi populi; arietem autem pro unoquoque tanquam pro singulis quibusque: quia uidetur etiam superius quasi duo genera salutaris sacrificii precepisse; unum quod uelut uniuersorum esset, appellauit sacrificium salutaris; alterum autem ubi dixit, Si quisque obtulerit sacrificium salutaris sui. Ubi etiam differentiam reperiebamus, quia in illo quod appellauit salutaris, non commemorauit adipem pectusculi offerendum Domino, atque ipsum pectusculum et brachium dextrum danda sacerdoti: sed in illo hoc fieri iussit quod postea dicit sacrificium salutaris sui ; quod forte intelligitur singulorum quorumque priuatum, non publicum uniuersorum. Nam et Moyses obtulit sacrificia salutaris, nec dictum est ibi, salutaris sui; credo, quoniam pro populo uniuerso obtulit. Ubi autem uniuersi, ibi et singuli; non autem ubi singuli, continuo ibi uniuersi. Singula enim possunt esse sine uniuerso; uniuersi autem non possunt nisi ex singulis quibuscumque constare. Nam singuli quique congregati uel in summam reputati, faciunt uniuersos.

Notandum est sane, cum pro populo offeruntur sacrificia, et pro peccato sacrificia iussa esse offerri, et holocaustum, et sacrificia salutaris; pro sacerdote autem oblatum fuisse pro peccato, et holocaustum, et consummationis, non autem salutaris: sed consummationis tunc oblatum est, quando sacerdotes sanctificati sunt ut sacerdotio fungerentur, et hec obtulit Moyses pro Aaron et filiis eius ; postea uero Aaron ipse iam sanctificatus et sacerdotio fungens, offerre pro se iussus est uitulum pro peccato, et arietem in holocaustum. Non autem iussus est pro se offerre consummationis, quia tunc ideo oblatum est, ut consummaretur sanctificatione, et sacerdotio fungi posset, quo iam quoniam fungebatur, non opus erat eum iterum consummari.

XXuII. [Ib. IX, 7-21.] Et ait Moyses ad Aaron, Accede ad altare, et fac quod pro peccato tuo, et holocaustum tuum: et exora pro te et domo tua. Mirum est quomodo prius dicat faciendum quod pro peccato, deinde holocaustum, cum sacrificia pro peccatis super holocausta superius iubeat imponi , excepto quod de auibus precepit . An forte hic quod prius fiebat, id est holocaustum, posterius commemorauit? Non enim, quemadmodum de auibus, dixit, Fac prius illud et postea illud; sed, fac illud atque illud: quid autem prius faciendum sit, indicat superius exposita instructio, ubi dicit super holocaustum imponi sacrificium pro peccatis. Quanquam ualde moueat quod etiam ita narrat Scriptura fecisse Aaron quod audiuit; ut prius commemoret  eum facere pro peccato, deinde holocaustum. Quod utrum et ipse prius fecerit, an prius hoc Scriptura narrauerit quod postea factum est, sicut in multis facere solet, haberetur incertum, nisi quod dixi superius legeretur, cum ageret de sacrificio pro peccato. Ita enim legitur: Et superponet illud sacerdos super altare super holocaustoma Domini, et exorabit pro eo sacerdos pro peccato quod peccauit, et dimittetur illi . Quomodo ergo posset hoc super holocaustoma imponi, nisi holocaustoma prius imponeretur? Precepit autem hoc et de sacrificio salutaris, ut super holocaustoma imponeretur: sed quia hoc non ubique dicit, non per omnia sacrificia salutaris, nec per omnia sacrificia pro peccato, potest forsitan dici non hoc regulariter fuisse preceptum: sed illic tantummodo ut fieret dictum est, id est in sacrificio salutaris, cum sit de bobus, ibi enim id precepit; et in sacrificio pro peccato, cum fit [1 1Kb] de femina ex ouibus: cetera uero siue sint salutaris, siue pro peccato, non esse necesse ut super holocausta imponantur.

Mouet etiam quod cum faceret Aaron dona populi, que supra commemorauit, non omnia commemorata sunt immolata, que fuerant predicta; sed tantum hircus pro peccato et holocaustum, ubi tamen illum agnum non expressit: duo uero alia, que ad sacrificia pro peccato potius quam ad holocaustum pertinere diximus, tacuit, id est arietem et uitulum; nisi forte a parte totum intelligi uoluit, ut solo capro commemorato etiam illa subsecuta acciperemus.

Cum de sacrificiis salutaris populi narraret, quemadmodum ea fecerit Aaron, de uitulo et ariete ait: Et occidit uitulum et arietem sacrificii salutaris populi, et obtulerunt filii Aaron sanguinem ad eum, et affudit ad altare in circuitu, et adipem qui a uitulo, et ab ariete lumbum, et adipem tegentem super uentrem, et duos renes, et adipem qui super ipsos est, et pinnam que est in iecinore; et posuit adipem super pectuscula, et imposuit adipes ad altare: et pectusculum et brachium dextrum abstulit Aaron, ablationem ante Dominum, quomodo precepit Dominus Moysi [2 1Kb] . Nunc singulariter, nunc pluraliter loquitur, cum de duobus animalibus loquatur, uitulo et ariete. Quod ergo dicit duos renes, ab utroque animante intelligendum est, atque ita quatuor fiunt; ita et cetera. Quod uero ait, Et posuit adipes super pectuscula, cum ipsa pectuscula non imposuerit altari, sacerdoti enim debebantur cum brachiis dextris; quid sibi uult? An intelligendum est, Et posuit adipes qui sunt super pectuscula? ipsos enim posuit, quos imponeret altari a pectusculis demptos. Nam ita et superius preceperat. Denique sequitur, Et imposuit adipes super altare, et pectusculum et brachium dextrum abstulit Aaron ablationem ante Dominum: modo singulariter inferens, et pectusculum dicens, utique utrumque ex utroque animante, que pectuscula dixerat.

 XXuIII. [Ib. IX, 22.] Quid est quod ait. Cum extulisset Aaron manus super populum, benedixit eos, et descendit, cum fecisset quod pro peccato, et holocaustomata, et que salutaris? Ubi autem ista fecit, nisi super altare, id est, ad altare stans eique deseruiens? Inde ergo descendit ubi stabat. Nimirum illius solutio questionis adiuuari hoc testimonio uidetur, ubi quesieramus in Exodo quomodo seruiri potuerit ad altare, quod erat altum cubitis tribus? Gradum quippe illic intelligere prohibebamur, quia id Deus uetuerat, ne super altare pudenda uirilia ministrantis reuelarentur, quod utique fieret, si pars altaris gradus esset, id est, si compactus adhereret . Denique ibi hoc uetuit, ubi de altari structili loquebatur, unum enim esset altare cum gradu cuius pars esset gradus, et ideo uetitum est; hic uero ubi altaris tanta fuerat altitudo, ut nisi sacerdos super aliquid staret, apte ministrare non posset, intelligendum est, quidquid illud erat, quod ad horam ministrationis ponebatur et auferebatur, non fuisse altaris partem, et ideo non fuisse contra preceptum, quo gradum habere prohibitum est: hoc autem qualecumque fuerit, tacuit Scriptura, et ideo questio facta est. Sed nunc cum dicit Scriptura sacerdotem, cum fecisset sacrificia, descendisse, hoc est cum immolata imposuisset altari, utique manifestat alicubi eum stetisse unde descenderet: et quia ibi steterat, ideo trium cubitorum altari ministrando deseruire potuisse.

XXIX. [Ib. IX, 24.] Et uidit omnis populus, et amens factus est. Quod alii interpretes dixerunt, expauit, conantes transferre de greco quod dictum est, , unde dicitur, qui sepe in Scripturis latinis legitur mentis excessus.

XXX. [Ib. IX, 24.] Et exiit ignis a Domino, et deuorauit que erant super altare, holocaustomata, et adipes. Quid dixerit, a Domino, queri potest utrum quia nutu et uoluntate Domini factum est, an ab eo loco ignis exiit ubi erat arca testimonii. Non enim in loco aliquo ita est Dominus, quasi alibi non sit.

XXXI. [Ib. X, 1-3.] Posteaquam exeunte igne a Domino, incensi et mortui sunt filii Aaron, qui ausi sunt in batillis suis adhibito igne alieno incensum imponere Domino; quod ideo non licebat, quia ex illo igne qui diuinitus in altare uenerat deinceps custodito, omnia erant accendenda que in tabernaculo accendi oportebat: mortuis ergo illis ait Moyses, Hoc est quod dixit Dominus dicens, In eis qui mihi appropinquant sanctificabor, et in omni synagoga glorificabor: eos appropinquare Domino uolens intelligi, qui in tabernaculo sacerdotio fungebantur; sanctificari autem in eis etiam uindicando, sicut factum est. Utrum ut hinc sciretur quam minus aliis parcat, si illis non parcit: quo sensu dictum est, Si iustus uix saluus erit, peccator et impius ubi parebunt ? An potius secundum illud, Cui plus datur, plus exigitur ab eo? et illud, Seruus qui non cognouit uoluntatem domini sui, et facit digna plagis, uapulabit pauca: seruus autem qui cognouit uoluntatem domini sui, et facit digna plagis, uapulabit multa ? et illud, Exiguo enim concedetur misericordia; potentes autem potentiora tormenta patientur ? Sed ubi hoc dixerit Dominus, quod eum dixisse Moyses commemorauit, in Scriptura que retro est non inuenitur. Tale ergo est hoc, quale in Exodo, ubi dicit Domino, Tu dixisti, Scio te pre omnibus ; quod inuenitur quidem Dominus ei dixisse, sed postea: sed quoniam mendaciter nunquam hoc Moyses diceret, intelligitur id ei etiam ante dixisse, quamuis scriptum non fuerit; ita et hoc. Unde apparet non omnia scripta esse que Deus locutus est eis, per quos nobis sancta Scriptura eius ministrata est.

XXXII. [Ib. X, 6, 7.] Quid est quod Aaron et reliquos filios eius mortem illorum duorum lugere prohibens dicit, Caput uestrum cidara non denudabitis, ubi certe ostendit cidaras tegmina capitum fuisse; nisi quia illa faciebant lugentes, que consuetudini ornatus essent contraria? Sicut enim in nostra consuetudine, quia caput apertum magis habetur, operitur in luctu; sic quia illi operimento capitis ornabantur, nudandum erat lugentibus. Quod ideo prohibet, ne lugerent eos in quorum pena sanctificatus est Dominus, id est commendatus est timor eius. Nec ideo quia lugendi non erant, nam permittit alios lugere illos: sed quia illi lugere tunc non debebant, cum dies sanctificationis eorum agerentur, nondum completis septem, quibus eos precepit de tabernaculo non abscedere. Quanquam possit uideri, quia illo oleo fuerant sanctificati, hoc dictum esse quod nunquam quemquam lugere deberent. Ita enim dicit: Fratres autem uestri, omnis domus Isrel, plorabunt incendium, quo incensi sunt a Domino. Et ab ostio tabernaculi testimonii non exibitis, ne moriamini: oleum enim unctionis, quod est a Domino, super uos est.

XXXIII. [Ib. X, 9-11.] Et locutus est Dominus ad Aaron dicens: uinum et siceram non bibetis tu et filii tui tecum, cum intrabitis in tabernaculum testimonii, aut cum accedetis ad altare, et non moriemini. Quando ergo eis bibere licebat, quandoquidem in tabernaculum eis quotidie necesse erat introire et accedere ad altare, propter continuam seruitutem? Quod si quisquam dicit, non omni die sacrificia imponi solere, quid dicet de ingressu in tabernaculum, qui quotidianus erat propter candelabrum et panes propositionis super mensam ponendos? Si autem respondetur, in tabernaculum testimonii nunc quod ait, illud esse intelligendum ubi erat arca testimonii; etiam illuc necesse erat intrare summum sacerdotem propter incensum continuationis. Non enim semel in anno intrabat; sed cum sanguine purificationis semel in anno, propter incensum autem quotidie. An intelligendum est Deum precepisse ut uinum omnino non biberent? Cur ergo non ita precepit potius ut breuiter diceret, uinum non bibetis; sed addidit, cum intrabitis in tabernaculum, aut cum accedetis ad altare? An quia causa non bibendi tacenda non erat, maxime quia Deus prescius erat futuros postea tam multos etiam summos sacerdotes uno tempore, id est non  per successionem, qui tabernaculo et sacrificiis et incenso et uniuerso illi ministerio uicibus deseruirent; quando utique illi non bibebant, quorum locus erat deseruiendi, alii autem bibebant? An quid aliud hoc loco intelligendum est? Quoniam cum uinum et siceram sacerdotes bibere prohiberet, secutus ait, Legitimum eternum in progenies uestras: ambiguum est utrum superiori sensui connectatur, id est, ad uinum non bibendum pertineat; an inferiori ubi sequitur, Distinguere inter medium sanctorum et contaminatorum, et inter medium mundorum et immundorum; et instruere filios Isrel omnia legitima que locutus est Dominus ad eos per manum Moysi: ut hoc sit officio sacerdotum legitimum eternum in progenies eorum. Quomodo autem dicat eternum, iam sepe diximus. Hoc quoque ambigue positum est quod ait, Distinguere inter medium sanctorum et contaminatorum, et inter medium mundorum et immundorum; utrum ab eo quod sunt sancta et munda, uel inquinata et immunda; an ab eo quod sunt sancti et mundi, uel inquinati et immundi: id est utrum inter illa ipsa sacra, que rite uel non rite fierent, distinguere uoluit sacerdotes; an inter ipsos homines probandos uel improbandos; an potius ad utrumque referendum est, siue homines, siue sacra.

XXXIu. [Ib. X, 14.] Pectusculum segregationis et brachium ablationis manducabitis in loco sancto. Quamuis singula singulis data sint, nimirum tamen utrumque posset dici segregationis, quia utrumque sacerdoti separatur; et utrumque ablationis siue demptionis, quod grece dicitur , quia utrumque demitur et aufertur eis pro quibus offertur, ut detur sacerdoti. Pectusculum sane impositionis superius legimus, et brachium ablationis; quia de brachio nichil imponebatur altari, adeps autem de pectusculo imponebatur.

XXXu. [Ib. X, 14.]. Quid est quod dicit, De sacrificiis salutarium, cum ea dicat que alibi dixit sacrificia salutaris; et cum singulari numero id dixit sacrificium salutaris, cum de eadem re diceretur [1 1Kb] ? An forte hoc loco ubi ait, A sacrificiis salutarium, sanitatum dici debuit? Nam in illo psalmo ubi dictum est, Exaudi nos, Deus sanitatum nostrarum , hoc uerbum habet grecus quod etiam hoc loco, id est qui genitiuus pluralis in greca lingua ambiguus est, utrum a salute, an a salutari nomen declinatum sit: quoniam dicitur salus uel sanitas, unde fit genitiuus pluralis : salutare autem dicitur, et inde genitiuus pluralis idem ipse est. Si ergo recte potest intelligi etiam sacrificium salutis quod est sacrificium salutaris, quoniam a salutari salus datur, et illud est salutare unde salus accipitur: non est necesse ut tanquam multorum salutarium sacrificia hic intelligamus, ubi dictum est sacrificiis salutarium, sed multarum forsitan sanitatum, que tamen ab uno salutari accipiuntur. Quod  sit autem salutare Dei, de quo dictum est, Calicem salutaris accipiam , et de quo Simeon dicit in Euangelio, Quoniam uiderunt oculi mei salutare tuum ; fides christiana nouit. Possunt sane non absurde intelligi uel dici etiam sacrificia salutaria, que sunt salutaris.

XXXuI. [Ib. X, 15-20.] Et erit tibi et filiis tuis et filiabus tuis legitimum sempiternum. Non frustra est additum, filiabus; quoniam quedam ad escas pertinentia sacerdotum prohibet a feminis accipi, sed a masculis iubet.

Cum quesisset Moyses caprum oblatum pro populi peccatis, et non inuenisset, quoniam fuerat incensus, et iratus esset, quod ea que pro peccato a populo offerrentur, constituit Dominus sacerdotibus edenda, oblatis inde adipibus et renibus; iratus autem esset non fratri suo, sed filiis eius, credo quod ad eos suggerendi ministerium pertineret: respondit illi Aaron et ait, Si hodie obtulerunt ea que pro peccato illorum sunt, et holocausta sua ante Dominum, et contigerunt mihi talia, et comedam quod est pro peccato hodie, numquid placitum erit Domino? Et audiuit Moyses, et placuit illi. Hoc uidetur dixisse Aaron, quod ipso die quo primum obtulerant filii Isrel pro peccato suo, non debuit a sacerdotibus manducari, sed totum incendi, non inde regulam faciens ad cetera; nam deinceps sacrificia pro peccatis ipsi edebant: sed quia hoc primum fuit ipso primo die primitus oblatum, credendum est Aaron sacerdotem hoc diuina inspiratione dixisse [1 1Kb] , ut et illud circa sacerdotes deinceps seruaretur quod preceperat Dominus Moysi, et hoc quod Aaron dixit tanquam diuinitus dictum Moyses approbaret. Quid ergo de ceteris eiusdem diei sacrificiis, id est de ariete et uitulo, que diximus etiam ipsa pro peccato oblata debere intelligi? An de uitulo nulla questio est, quoniam oportebat sic fieri, ut de eius sanguine quemadmodum preceptum fuerat intromitteretur, unde et tangerentur cornua altaris incensi, et consequens erat ut totus arderet? Quid ergo de ariete? An quoniam primum caprum quesiuit Moyses, quod de capro illi responsum est, hoc et de ariete intelligendum est, quem ex ordine fuerat quesiturus, nisi illud responsum sacerdotis ei placuisset? De uitulo autem quid quereret, cum ea lege fieri potuerit, quam de uitulo pro peccato uniuerse synagoge preceperat Deus, sicut de uitulo pro peccato sacerdotis, id est ut totus arderet extra castra ? Hec enim sunt uerba irascentis Moysi ad filios fratris sui, cum hircum pro peccato quesitum non inuenisset, quia fuerat totus incensus: Quare non comedistis illud quod fuit pro peccato in loco sancto? Quoniam enim sancta sanctorum sunt, hoc uobis dedit edere, ut auferatis peccatum synagoge, et exoretis pro eo ante Dominum. Non enim illatum est a sanguine eius in sanctum ante faciem intus. Edetis illud in loco sancto, quomodo mihi constituit Dominus. Utique cum dicit, Non enim illatum est a sanguine eius in sanctum ante faciem intus, procul dubio discernit illud quod ita fit  pro peccato sacerdotis, siue pro peccato uniuerse synagoge, non de hirco, de quo sanguis quoniam non erat iussus inferri ad tangenda cornua intus altaris incensi, non debuit totus incendi, sed a sacerdotibus manducari. Hoc autem quare sit factum, id est ut etiam ipse totus incenderetur, respondit Aaron, et placuit Moysi.

Sane quoniam sex pecora precepta fuerunt senioribus populi ut offerrentur pro populo, quorum prius quatuor commemorauit, hircum et arietem, et uitulum, et agnum anniculum; quorum manifestum est hircum pro peccato, manifestum est etiam agnum anniculum in holocaustum; duo uero media, arietem et uitulum, ambigue posita uideramus, utrum ad sacrificium pro peccato pertinerent, et hirco adiungerentur, an potius agno ut in holocaustum offerrentur, unde quid nobis uideretur, suo loco exposuimus: postea uero ut sex animalia complerentur, uitulum et arietem commemorauit in sacrificium salutaris; nec tamen in consequentibus cum immolata sunt, et identidem commemorata, fit mentio pecorum ipsorum arietis et uituli, que inter caprum et agnum posuerat, sed tantum ille uitulus et ille aries commemorantur, quos in sacrificium salutaris offerri iusserat, ut iam non sex pecora, sed potius quatuor fuisse credantur: potest fortassis intelligi quod duo illa, que prius inter hircum et agnum posuerat, iterum nominauit, et non est alius uitulus et alius aries in sacrificium salutaris: ut cum dixisset hircum pro peccato, et arietem et uitulum non dicens in quid, id est in quam rem, agnum uero anniculum in holocaustum; postea dicere uoluerit quid de uitulo et ariete faciendum esset, id est, quia neque pro peccato sicut hircus, neque in holocaustum sicut agnus, sed in sacrificium salutaris iubebantur inferri. Sed si hoc intellexerimus, manebit questio quare pro peccato synagoge hircus oblatus sit, cum de sacrificiis que pro peccatis offerenda essent ab initio Dominus loquens, uitulum offerri iusserit pro peccato synagoge, sicut pro peccato sacerdotis, non caprum, sed uitulum; de quo uitulo etiam sanguinem, similiter ut pro peccato sacerdotis, ad tangenda cornua altaris incensi precepit inferri : et que causa fuerit, ut pro peccato Aaron, et Moyses uitulum offerret , et ipse Aaron alterum uitulum , sicut pro peccato sacerdotis secundum Dei preceptum offerri oportebat; pro peccato autem populi non uitulus, sicut preceptum fuerat, sed hircus potius offerretur. Quod cum moueret, uisum est nobis, ut supra diximus, quod non solus hircus pro peccato populi, sed et aries et uitulus offerri iussus est, ut ad ista tria subaudiatur, pro peccato: quia et principes erant in populo, pro quibus hircus fuerat offerendus: et singuli quique habere propria peccata potuerunt, pro quibus aries; et unum aliquod peccatum omnes, pro quo uitulus, sicut ab initio preceptum fuerat, pro peccato uniuerse synagoge uitulum offerri oportebat. Ideo autem cum immolata sunt, hircus tantummodo nominatur, ut alia etiam tacita intelligerentur, locutione  a parte totum, quia omnia fuerant pro peccatis.

XXXuII. [Ib. XI, 33, 34.] Cum ageret de morticinis immundorum animalium, Et omne uas fictile, inquit, in quo ceciderit ex eis intus [1 1Kb] , quecumque sunt intus immunda erunt; et illud conteretur, id est, ipsum uas. Et omnis cibus qui manducatur, in quemcumque uenerit super illum aqua, immundus erit uobis. Non quecumque aqua intelligenda est, que superuenerit cibo, facit eum immundum; sed ex illo uase quod factum est immundum de morticinis immundis, si forte ipsum uas habuit aquam.

XXXuIII. [Ib. XI, 47.] Instruere [2 1Kb] filios Isrel inter uiuificantia que manducantur, et inter uiuificantia que non manducantur: que grecus habet , nostri quidam uiuificantia interpretari maluerunt, quia utcumque hoc uerbum noster usus recepit, quam facere nouum insolitum, si dici posset uiuigignentia. Non enim que uiuificant, id est uiuere faciunt, sed que uiuos fetus gignunt, id est non oua, sed pullos, dicuntur .

XXXIX. [Ib. XII, 4.] Quid est quod ait de muliere que peperit, Omne sanctum non tanget, et in sanctuarium non introibit? Quod sanctuarium uult intelligi; cum legatur in tabernaculum nonnisi sacerdotes solere ingredi, et usque ad uelum interius secundum, ultra uelum autem ipsum ubi erat arca, nonnisi unum summum sacerdotem? An et ante tabernaculum, ubi erat altare sacrificiorum, sanctuarium dici potuit? Nam sepe appellatur locus sanctus etiam ipsum atrium, cum dicitur, In loco sancto edent ea . Illuc fortassis solebant intrare mulieres, quando offerebant dona sua, que imponerentur altari.

XL. [Ib. XII, 2-8.] Quid est quod dicit, Si masculum pepererit mulier, immunda erit septem dies; secundum dies secessionis purgationis eius immunda erit: et in die octauo circumcidet carnem preputii eius; et triginta et tres dies sedebit in sanguine suo mundo. Omne quod sanctum est non continget, et in sanctuarium non introibit? Que differentia est inter septem dies illos quibus dicit eam immundam, et triginta tres quibus in sanguine suo mundo sedebit? Si enim iam immunda non est per triginta tres dies, quare non tangit quod sanctum est? An hoc adhuc interest, quia in sanguine est, licet mundo: ut hoc distet, quia cum immunda est, ubicumque etiam sederit, immundum facit; cum uero iam in sanguine mundo sedet, tantum quod sanctum est non ei licet tangere, et in sanctuarium intrare? Hoc est enim quod ait, secundum dies secessionis purgationis sue, quod dicit alio loco, immunditiam femine que menstruis purgatur, septem dierum esse, quando omne super quod sederit immundum erit . Secessionis autem dicit, quoniam secedebat aliquantum, ne omnia coinquinaret,  cum perageret illos dies. Hos dies immunditie eius, si feminam pareret, Lex duplicabat, et quatuordecim faciebat: reliquos autem quibus sedebat in sanguine mundo suo, etiam ipsos duplices iusserat obseruari, id est sexaginta sex, ut omnes essent in partu masculi quadraginta, in femine octoginta. Aliqui autem codices greci non habent, in sanguine mundo suo; sed, in sanguine immundo suo.

Et cum adimpleti fuerint dies purgationis eius, super filio aut super filia offeret agnum anniculum sine macula in holocaustum, et pullum columbinum aut turturem [1 1Kb] , pro peccato, ad ostium tabernaculi testimonii ad sacerdotem: et offeret eum ante Dominum, et exorabit pro ea sacerdos, et purgabit eam a fonte sanguinis eius. Ista lex eius que peperit masculum aut feminam. Si autem non inuenerit manus eius quod satis est in agnum, et accipiet duos turtures, aut duos pullos columbinos; unum in holocaustum, et unum pro peccato: et exorabit pro ea sacerdos, et purgabitur. Recte ergo superius non legendum est, Offeret agnum anniculum sine macula in holocaustum, aut pullum columbinum aut turturem pro peccato, sicut nonnulli codices habent; sed sicut dictum est, et pullum columbinum aut turturem pro peccato: quandoquidem postea dicit, Si non inuenerit manus eius quod satis est ad agnum, et accipiet duos turtures: ubi plus uidetur habere et; nam ea coniunctione detracta, integre sequitur, accipiet duos turtures aut duos pullos columbinos, unam auem scilicet in holocaustum, alteram pro peccato.

Sed quo peccato? Numquid peperisse peccatum est? An hic ostenditur illa propago ex Adam, unde Apostolus dicit, Ex uno in condemnationem; et quia per unum hominem peccatum intrauit in mundum, et per peccatum mors, et ita in omnes homines pertransiit ? Et hic satis apparet quemadmodum dictum sit, Ego enim in iniquitatibus conceptus sum, et in peccatis mater mea in utero me aluit . Cur ergo non illud quod natum est purgari dicit Scriptura per hoc sacrificium, sed ipsam que peperit? An ad ipsam quidem, unde illa origo trahebatur, relata purgatio est propter sanguinis fontem; non poterat tamen sine ipsius fetus purgatione fieri, qui ex ipso sanguine exortus est? Nam quo pertinet quod superius ait, Super filio aut super filia offeret agnum anniculum sine macula in holocaustum, et pullum columbinum aut turturem pro peccato, si nichil per hoc sacrificium fiebat pro eis qui nascebantur?

Quod si quisquam ita distinguere conabitur, ut dicat non esse iungendum, Super filio aut super filia offerre agnum anniculum sine macula in holocaustum, et pullum columbinum pro peccato; sed ita potius legendum, Et cum adimpleti fuerint dies purgationis eius super filio aut super filia, id est dies purgationis impleti fuerint super illo aut super illa, filio scilicet  uel filia; ut deinde ab alio sensu sequatur, Offeret agnum anniculum sine macula in holocaustum, et pullum columbinum pro peccato, id est, pro peccato suo, cum completi fuerint dies purgationis eius super filio aut super filia: quisquis ergo ita distinguendum putauerit, ex Euangelio conuincetur, ubi cum tale aliquid nato ex uirgine Domino facerent, magis propter consuetudinem Legis, quam propter necessitatem alicuius in eo expiandi purgandique peccati, sic legitur, Et cum inducerent puerum Iesum parentes eius, ut facerent secundum consuetudinem Legis pro eo : nondictum est, pro matre eius, sed, pro eo; quamuis ea fierent que hoc loco precepta sunt de duobus turturibus aut duobus pullis columbinis. Sic enim baptizari ipse etiam dignatus est baptismo Ioannis, qui erat baptismus penitentie in remissionem peccatorum , quamuis nullum haberet ille peccatum. Merito ergo quidam nostri ita interpretati sunt etiam istum in Leuitico locum, ut non dicerent, super filio aut super filia; sed, pro filio aut pro filia. Hanc enim uim huius prepositionis esse intellexerunt hoc loco, ubi grecus ait, . Sane aduertendum est quam pauper Dominus nasci uoluerit, ut non pro illo offerretur agnus et pullus columbinus aut turtur, sed par turturum aut duo pulli columbini, sicut in Euangelio legitur ; quod Scriptura Leuitici tunc iussit offerri, si non habuerit manus offerentis quod satis est in agnum.

XLI. [Ib. XIII, 20]. Homini si cui facta fuerit in cute corporis eius cicatrix signi lucida, et fuerit in cute coloris eius tactus lepre. uelut exponendo dixit posterius, unde quod primum dixerat intelligeretur, quoniam dixerat, Homini si cui facta fuerit in cute corporis eius cicatrix signi lucida, ne cicatricem sic intelligeremus, quomodo solet esse uestigium sanati uulneris, aperuit hoc se de colore dicere, cum adiunxit, Et fuerit in cute coloris eius tactus lepre. Quidquid ergo illud est, coloris uitium est, quod nomine cicatricis appellat. Quod uero ait, tactus lepre, non quod tactu color sentiatur; sed ita dicit tactum lepre, tanquam ipse homo uel corpus eius lepra sit tactum, hoc est maculatum atque uitiatum: sicut dici solet, Tetigit eum, uel non tetigit febris. Denique ipsam maculam, tactum uocat, et eam semper isto nomine appellat. Unde nonnulli nostri non tactum, sed maculam interpretati sunt: quo nomine quidem planius uideretur sonare quod legitur; sed potuit et grecus non dicere , id est tactum, sed , id est maculam, unde dicit immaculatum: quanquam non ab illo solo quod in colore contingit, sed ab omni uitio purum solet Scriptura dicere; unde non maculam coloris, sed omnis uitii notam uult intelligi, quod appellat. Posset ergo quod ad solum colorem attinet dicere; quo uerbo usus est Apostolus, ubi ait de Ecclesia, Non habentem maculam aut rugam . Nec autem, nec dixit, sed , id est tactum: quod et in greca lingua inusitate dicitur in coloribus,  et tamen hoc Septuaginta interpretes non piguit grece dicere; cur ergo latinos piguerit? Quod autem dicitur cicatrix signi, uel ideo dicitur, quod significet aliquid; uel ideo potius, quod ipsum hominem signo quodam discernit a ceteris, hoc est, notabilem reddit.

XLII. [Ib. XIII, 3.] Quid est quod ait, Et uidebit sacerdos, et inquinabit eum? ad quem ueniet ut mundetur. Sed inquinabit dictum est, inquinatum pronuntiabit, si hec in eo uiderit, que Scriptura dicit de macula lepre.

XLIII. [Ib. XIII, 4, 7, 2.] Si autem lucidus albus erit in cute coloris eius [1 1Kb] , et humilis non fuerit aspectus eius a cute. Lucidus albus subauditur tactus, id est, illa macula coloris, non pilus. Quod postea dicit, Si autem conuersa mutata fuerit significatio in cute; hanc dicit significationem, quod superius signum in latino legitur. Nam grecus et supra et hic uno eodemque uerbo usus est, dicens.

XLIu. [Ib. XIII, 5 et 6.] Et segregabit illum sacerdos septem diebus in secundo; et uidebit illum sacerdos die septimo in secundo: et ecce obscurus tactus non est conuersus tactus in cute; et purgauit eum sacerdos: signum enim est: hoc est, purgatum eum, pronuntiabit; non enim est lepra, sed signum.

XLu. [Ib. XIII, 4-7.] Si autem conuersa mutata fuerit significatio in cute, posteaquam uidit illum sacerdos ut purget: et uisus fuerit denuo sacerdoti, et uiderit eum sacerdos, et ecce commutata significatio in cute; et inquinabit eum sacerdos: lepra est. Etiam hic inquinabit dixit, inquinatum pronuntiabit: et autem plus habet, ex more locutionis Scripture. Hoc itaque uidetur admonuisse, ut cum uisus fuerit solus color albus et lucidus, discolor sano colori, adhuc probetur a sacerdote, ut si uiderit etiam pilum mutatum in album colorem, et humiliorem factum cutis locum, in quo est albus color, tunc pronuntiet lepram, id est, inquinet hominem pronuntiando leprosum. Si autem, inquit, lucidus albus fuerit in cute coloris eius, id est, lucidus albus fuerit ille tactus; quo nomine eamdem maculam appellat: et humilis non fuerit aspectus eius a cute; et pilus non erit conuersus in album, ipse autem est obscurus, id est ipse pilus, quia non est albus: et segregabit sacerdos tactum septem dies; et uidebit sacerdos tactum die septimo, id est illam maculam: et ecce tactus manet ante eum; non commutatus est tactus in cute, id est, non est discolor et dissimilis inuentus a cute. Ergo sanatum est quod uitiosum erat: sed adhuc iubet probari eamdem sanitatem per alios septem dies, atque ideo sequitur et dicit, Et segregabit illum sacerdos septem dies in secundo, id est septem alios dies; et uidebit illum sacerdos die septimo in secundo: et ecce obscurus tactus, id est, quia non albus et lucidus, ac per hoc concolor sano colori; non est mutatus tactus, in cute, sicut et paulo ante dixit, hoc est non est dissimilis a cetera cute: et purgabit eum sacerdos, id est, purgatum pronuntiabit a suspicione lepre; non quod habuerit lepram, quam iam non habet, sed quoniam  lepra non fuit, quod in illo lucido et albo colore tactus, id est macule illius que apparuerat, cum exspectaretur utrum humilior fieret locus, et pilus illic in album conuerteretur, non contigit, sed potius ille tactus qui fuit ante lucidus et albus, obscurus inuentus est, id est similis cetero colori, non lucidus: non erat ergo lepra, signum est enim, non lepra, quod sic apparuerit: tamen etiam propter hoc purgatus a suspicione lepre, lauabit uestimenta sua; quia et in illo signo aliquid fuit, propter quod lauanda fuerant uestimenta; et mundus erit.

XLuI. [Ib. XIII, 7, 8.] Deinde sequitur, Si autem conuersa mutata fuerit significatio in cute, posteaquam uidit illum sacerdos ut purgaret illum; id est, posteaquam uidit eum sacerdos septimo die prius sanum, ut purgaret illum, mutata est illa significatio, id est illud signum in cute: et uisus fuerit in secundo sacerdoti, id est post alios septem dies: et uiderit eum sacerdos, et ecce commutata est significatio in cute, id est, non stetit in illa sanitate, in qua eum uiderat post primos septem dies. Et inquinabit illum sacerdos: lepra est. Iam hic quoniam illud quod uisum fuerat post primos septem dies sanum, non stetit in suo, sed mutatum est in pristinum uitium, lepra pronuntiatur; ita ut non illic exspectetur uel locus humilior, uel pilus in album conuersus. Cum enim lepra non sit notabilis atque uitiosa, nisi uarietas; hoc ipsum de uitioso colore redire ad sanum, et de sano redire ad uitiosum, ita notabile est, ut non ibi fuerit exspectandum, quod in primo exspectari preceperat, de humiliori loco et pili candore, sed iam etiam ista uarietate sine dubitatione sit lepra.

XLuII. [Ib. XIII, 9-17.] Deinde sequitur: Et tactus lepre si fuerit in homine, ueniet ad sacerdotem: et uidebit sacerdos; et ecce cicatrix alba in cute; et hec mutauit capillum album, et a sano carnis uiue in cicatrice. Hinc si subtrahamus et, more enim locutionis Scripturarum positum est, iste erit sensus: Et uidebit sacerdos; et ecce cicatrix alba in cute; et hec mutauit capillum album a sano carnis uiue in cicatrice. Ordo est: Mutauit capillum album in cicatrice a sano carnis uiue; id est, cum caro uiua et sana habeat capillum obscurum, uel nigrum, hec cicatrix album habet. Lepra ueterascens est in cute coloris eius: et inquinabit eum sacerdos, id est, inquinatum pronuntiabit. Non segregabit eum, quia immundus est: hoc uidetur dicere, quia ubi inuentus fuerit pilus in album mutatus concolor albo uitio cutis, iam non segregatur, ut probetur; nec exspectatur utrum etiam humilior fiat locus; sed ex hoc tantum quod alba est cutis discolor cetere, et album habet pilum discolorem ceteris qui sunt in carne uiua et sana, lepra ueterascens pronuntiatur: ideo ueterascens, quia iam non est probanda illis bis septem diebus. Si autem restitutus fuerit color sanus, et conuersus fuerit albus: quoniam dixerat totum album factum per totam cutem, eo ipso iam mundum esse; quia uarietas ibi iam non esset. Deinde ait, Et quacumque die uisus fuerit in eo color uiuus, inquinabitur: ubi satis ostendit uarietatem improbari. Ac per  hoc quod modo dixit, Si autem restitutus fuerit color sanus, et conuersus fuerit albus, et ueniet ad sacerdotem; et uidebit sacerdos: et ecce conuersus tactus in album; et purgabit sacerdos tactum; mundus est. Restitutum colorem sanum non debemus accipere, ut color sanus esset; etenim ipse erat per quem tamen fiebat immundus propter uarietatem. Restitutum ergo dixit colorem sanum, ut illud esset quod fuerat, id est albus sano pereunte. Tunc enim rursus mundus erit, cum totus albus fuerit, quia nulla ibi uarietas erit. Sed restitutum pro pereunte accipere, nimis inusitata locutio est. Magis enim uidetur dicere debuisse, Si autem restitutus fuerit color albus: nunc uero ait, restitutus sanus, et conuersus fuerit albus; tanquam diceret, Sanus color si restitutus fuerit in album.

XLuIII. [Ib. XIII, 30.] Quid est, quod cum de lepra capitis loqueretur, eam etiam quassationem  appellauit, cum in solo colore fiat, uel cutis uel capillorum, et quod humilior aspectus eius a cetera cute appareat, sine dolore tamen et sine ulla uexatione? An hoc quod immundum est quassationem uoluit appellare pro plaga, uelut hac immunditia homo percussus sit?

XLIX. [Ib. XIII, 47 et 48.] Quid sibi uult, quod cum diceret de lepra uestimentorum aliarumque rerum ad usus hominum pertinentium, ait, Aut in uestimento laneo, aut in uestimento stuppeo, aut in stamine, aut in lana, aut in lineis, aut in laneis; cum iam supra dixisset, in uestimento laneo, aut in uestimento stuppeo? Nam stuppeum est utique lineum. An illic uestimenta intelligi uoluit; hic autem quodlibet laneum et quodlibet lineum? Non enim uestimenta sunt stramina iumentorum, cum sint lanea; aut uestimenta sunt retia, cum sint linea. Prius ergo specialiter de uestimentis, deinde generaliter de omnibus rebus laneis et lineis dicere uoluit.

L. [Ib. XIII, 48.] Queritur quid dixerit, In omni operaria pelle; quod nonnulli interpretati sunt, In omni confecta pelle. Sed non ait grecus ait autem , quod uerbum etiam in Regnorum libro positum est, ubi Ionathan loquitur ad Dauid, Esto in agro in die operaria , id est, in die qua fit opus. Ac per hoc etiam hic pellem operariam in qua fit opus debemus accipere, id est alicui operi accommodatam. Sunt enim pelles que tantummodo ad ornamentum habentur, non ad opus.

LI. [Ib. XIII, 18.] Quid est quod ait, In omni uase operario pellis; nisi quod est ex pelle factum, hoc est in omni uase pellicco? Hoc autem isto loco uas dicit, quod Greci appellant hoc enim nomen generale est omnium utensilium. Aliud est autem quod appellatur nam et hoc latina lingua uas dicitur: sed , illud magis intelligitur uas quod liquorem capit.

LII. [Ib. Xu, 11.] Quid est quod ait, Et quemcumque tetigerit [1 1Kb] qui fluorem seminis patitur, et manus suas non lauit aqua, lauabit uestimenta, et lauabit corpus suum  aqua, et immundus erit usque in uesperam? Ambigue quippe positum est quod ait, manus suas non lauit aqua, uelut posteaquam tetigerit. Sed intelligendum est, quemcumque non lotis manibus tetigerit, ipse quem fetigerit, lauabit uestimenta, etc.

LIII. [Ib. XuI, 16, 19.] Quid est, quod cum preciperet quomodo intrare deberet sacerdos summus in sanctum, quod est intra uelum, ait inter cetera, Et exorabit pro sanctis ab immunditiis filiorum Isrel, et ab iniustitiis eorum, et de omnibus peccatis eorum? Quomodo ergo pro sanctis, si ab immunditiis filiorum Isrel et ab iniustitiis eorum de omnibus peccatis eorum? An quia non ait, pro immunditiis filiorum Isrel, sed ab immunditiis, hoc intelligendum est, Exorabit pro sanctis ab immunditiis filiorum Isrel, id est pro eis qui sancti sunt ab immunditiis filiorum Isrel, non consentientes immunditiis eorum: non quia pro ipsis tantum exorandum erat, sed quia etiam pro ipsis, ne quisquam putaret ita fuisse sanctos, ut nichil esset unde pro eis exoraretur, quamuis essent ab immunditiis filiorum Isrel et ab iniustitiis eorum alieni? De omnibus peccatis eorum, id est, que iniustitie ueniebant de omnibus peccatis eorum.

Potest et iste esse sensus, Exorabit pro sanctis ab immunditiis filiorum Isrel; id est, ut hoc pro illis exorari intelligatur, ut ab immunditiis filiorum Isrel tuti essent. Sed exorabit non potest accipi, nisi quod alio uerbo dicitur, propitiabit. Unde et propitiatorium uocatur, quod alii exoratorium interpretati sunt: grece autem dicitur . Et quod hoc loco latinus ait, Exorabit pro sanctis, grecus habet , quod non intelligitur nisi pro peccatis. Unde scriptum est in Psalmo, Qui propitius fit omnibus iniquitatibus tuis . Hic ergo aptior sensus est, ut intelligatur sacerdos etiam pro his propitiare Deum, qui sancti sunt ab immunditiis filiorum Isrel; et quia licet ita sancti sint ut immunditiis filiorum Isrel et iniustitiis non consentiant, habent tamen aliquid propter quod eis necessaria sit propitiatio Dei.

Sane in quodam greco inuenimus, Et exorabit sanctum; non, pro sanctis: et illud quidem sanctum, genere neutro, id est . Nam posset intelligi, exorabit sanctum Deum, et nulla esset questio: quomodo autem possit intelligi, exorabit hoc sanctum, difficile est dicere, nisi forte illud sanctum quidquid est quod Deus est; quia et Spiritus sanctus, qui utique Deus est, neutro genere grece dicitur . Et forte hoc est, si tamen ille codex uerior est, qui emendatior uidebatur, , hoc est, , quod latine genere neutro dici non potest. Quamuis et in tribus aliis codicibus, uno greco et duobus latinis, non inuenerimus, nisi quod supra diximus, Exorabit pro sanctis. Quod potest et sic accipi, ut non pro sanctis hominibus, sed pro iis que sancta sunt intelligatur, id est tabernaculo ipso, et quecumque in eis essent sanctificata Domino: ut hoc sit, Exorabit pro sanctis ab immunditiis filiorum  Isrel, propitiabit Deum pro iis que sanctificata sunt Domino, ab immunditiis filiorum Isrel; quia in medio eorum erat tabernaculum. Sic enim sequitur: nam cum dixisset, Exorabit pro sanctis ab immunditiis filiorum Isrel, et ab iniustitiis eorum, de omnibus peccatis eorum; continuo subiecit, Et ita faciet tabernaculo testimonii quod creatum est in eis, in medio immunditie eorum: ut ad hoc necessaria uideatur illa propitiatio pro sanctis, id est pro tabernaculo et omnibus que in eo sancta dicuntur. Nam et paulo post hoc dicit de altari, quod aspersione sanguinis mundaret illud sacerdos, et sanctificaret ab immunditiis filiorum Isrel.

LIu. [Ib. XuI, 20.] Et perficiet exorans sanctum. Utrum perficiet sanctum? an exorans sanctum, secundum id quod supra diximus? nam et hic neutro genere grece dictum est . Utrum ergo exorans Dominum perficiet sanctum, id est perfecte sanctificat quod sanctificat? an perficiet, quod ait, exorans sanctum, id est, illud sanctum quod est

Lu. [Ib. XuI, 20, 27, 29, 33.] De duobus hircis, uno immolando, et alio in desertum dimittendo, quem uocant  , solet esse disceptatio: et a quibusdam ille immolandus in bono accipitur, ille autem dimittendus in malo. Non tamen iste sensus ideo confirmandus est, quia homo in cuius manu in eremum hircus dimittitur, cum redierit, lauare iussus est uestimenta sua et corpus suum aqua, et sic ingredi in castra; tanquam et hoc sit indicium cur in malo sit ille hircus accipiendus, a cuius contagione homo abluendus est. Sic enim dicit abluendum et qui alterius hirci uitulique acceperit carnes, et extra castra combusserit; quia ita de illo et de uitulo fieri iubet, de quorum immolatorum sanguine fit aspersio, et sunt pro peccatis: ac per hoc non negligenter istorum duorum hircorum distinctio in allegorica significatione tractanda est. Item cum constituisset diem decimum septimi mensis [1 1Kb] sabbato sabbatorum, quo fieret supradicta purgatio a sacerdote illo uno qui patri succedit, loquens de eodem sacerdote ait, Exorabit sanctum sancti: quod iam nescio utrum aliter accipiendum sit, quam, Exorabit in sancto sancti, quodam genere locutionis; in illo scilicet sancto quo solus ipse summus sacerdos intrabat, quod est intra uelum, ubi arca erat testimonii et altare incensi. Non enim eumdem locum tanquam Deum exorabit, sed quia ibi exorabit Deum, ita positum est, Exorabit sanctum sancti. Nam et hoc genere neutro in greco positum est, . An forte Spiritum sanctum sancti Dei, hoc est, ; An potius Exorabit dictum est, Exorando purgabit? Nam sic uerba contexit: Et exorabit sanctum sancti, et tabernaculum testimonii [2 1Kb] , et altare exorabit, et pro sacerdotibus et pro  omni synagoga exorabit. Quomodo ergo exorabit tabernaculum et altare, nisi, ut dictum est, intelligamus, exorando purgabit?

LuI. [Ib. XuII, 3, 4.] Illud quod dicit, Quicumque occiderit uitulum, aut ouem, aut capram in castris, et quicumque occiderit extra castra, et ad ostium tabernaculi testimonii non attulerit, et in hoc constituit peccatum, et comminatur facienti; non de iis dicit que occiduntur ad usum uescendi, uel si quid aliud, sed de sacrificiis. Prohibuit enim priuata sacrificia, ne sibi quisque quodammodo sacerdos esse audeat; sed illuc afferat, ubi per sacerdotem offerantur Deo. Ita enim nec uanis sacrificabunt: nam et hoc in ea consuetudine cauendum premonuit. Cum ergo non liceret offerri sacrificia nisi in tabernaculo, cui templum postea successit; unde et rex Isrel Ieroboam uaccas facere ausus est, quibus populus sacrificaret, ne huius legis necessitate seducerentur ab eo qui sub regno eius erant, dum pergerent Ierusalem ut in templo Dei offerrent sacrificia sua, in quo facto a Domino condemnatus est : merito queritur quomodo licite sacrificauerit Elias extra templum Dei, quando et ignem de celo impetrauit, et prophetas demoniorum conuicit . Quod mihi non uidetur alia ratione defendi, quam illa qua defenditur et Abrahe factum, quod filium Deo iussus uoluit immolare . Cum enim iubet ille qui legem constituit, aliquid fieri quod in lege prohibuit, iussio ipsa pro lege habetur, quoniam auctor est legis. Non enim deesse possent miracula alia preter sacrificium, quibus superarentur et conuincerentur prophete lucorum: sed Spiritus Dei qui fuerat in Elia, quidquid in hac re fecit, contra legem esse non potest, quia dator est legis.

LuII. [Ib. XuII, 10-12.] Quid est quod prohibens edendum sanguinem dicit, Anima omnis carnis, sanguis eius est? Quem totum locum sic explicat: Et homo, homo filiorum Isrel, aut de proselytis qui appositi sunt in uobis, quicumque ederit omnem sanguinem; et statuam faciem meam super animam que manducat sanguinem, et perdam illam de populo suo. Anima enim omnis carnis, sanguis eius est. Et ego dedi illud uobis exorare pro animabus uestris: sanguis enim eius pro anima exorabit. Propterea dixi filiis Isrel, Omnis anima ex uobis non edet sanguinem; et proselytus qui appositus est in uobis, non edet sanguinem. Numquidnam si animam pecoris sanguinem dicimus, etiam anima hominis sanguis putanda est? Absit. Quomodo ergo non ait, Anima omnis carnis pecoris sanguis eius est; sed, Anima, inquit, omnis carnis sanguis eius est? In omni utique carne, etiam hominis caro deputatur. An quia uitale aliquid [1 1Kb] est in sanguine, quia per ipsum maxime in hac carne uiuitur, qui in omnibus uenis per corporis cuncta diffunditur, ipsam uitam corporis uocauit animam, non uitam que migrat ex corpore, sed que morte finitur? Qua locutione dicimus  istam uitam temporalem esse, non eternam; mortalem, non immortalem: cum sit immortalis anime natura, que ablata est ab Angelis in sinu Abrahe ; et cui dicitur, Hodie mecum eris in paradiso ; et que in tormentis ardebat inferni . Secundum istam ergo significationem, qua perhibetur anima etiam hec temporalis uita, dixit apostolus Paulus, Non enim facio animam meam pretiosiorem quam me [1 1Kb] ; ubi se ostendere uoluit et mori paratum pro Euangelio. Nam secundum significationem qua anima dicitur illa que migrat ex corpore, magis eam pretiosam faciebat, cui tantum meritum conquirebat. Sunt et alie huiusmodi locutiones. uita itaque ista temporalis maxime sanguine continetur in corpore. Sed quid est quod ait, Dedi uobis eum ad altare Dei, exorare pro anima uestra; tanquam anima pro anima exoret? Numquid sanguis pro sanguine, quasi de nostro sanguine solliciti simus, cum pro anima nostra uolumus exorari? Absurdum est hoc.

Sed multo est absurdius ut sanguis pecoris exoret pro anima hominis, que mori non potest: cum manifeste Scriptura testetur in Epistola ad Hebreos, illum sanguinem uictimarum nichil profuisse ad exorandum Deum pro peccatis hominum; sed significasse aliquid quod prodesset. Impossibile est enim, inquit, sanguinem hircorum et taurorum auferre peccata . Restat itaque ut quoniam pro anima nostra exorat Mediator ille, qui omnibus illis sacrificiis que pro peccatis offerebantur prefigurabatur, illud appelletur anima quod significat animam.

Solet autem res que significat eius rei nomine quam significat nuncupari; sicut scriptum est, Septem spice, septem anni sunt; non enim dixit, septem annos significant: et, Septem boues, septem anni sunt ; et multa huiusmodi. Hinc est quod dictum est, Petra erat Christus : non enim dixit, Petra significat Christum, sed tanquam hoc esset, quod utique per substantiam non hoc erat, sed per significationem. Sic et sanguis quoniam propter uitalem quamdam corpulentiam animam significat, in sacramentis anima dictus est. uerum si quisquam putat animam pecoris esse sanguinem, non est in ista questione laborandum. Tantum ne anima hominis, que carnem humanam uiuificat, et est rationalis, sanguis putetur, ualde cauendum est, et hic error modis omnibus refutandus. Querende etiam locutiones, quibus per id quod continet, significetur id quod continetur, ut quoniam anima sanguine tenetur in corpore , per ipsum aptius significata sit anima, et eius nomen sanguis acceperit. Sicut ecclesia dicitur locus quo Ecclesia congregatur. Nam Ecclesia homines sunt, de quibus dicitur: Ut exhiberet sibi gloriosam Ecclesiam . Hoc tamen uocari etiam ipsam domum orationum, idem apostolus testis est, ubi ait: Numquid domos  non habetis ad manducandum et bibendum? an ecclesiam Dei contemnitis ? Et hoc quotidianus loquendi usus obtinuit, ut in ecclesiam prodire, aut ad ecclesiam confugere non dicatur, nisi qui ad locum ipsum parietesque prodierit uel confugerit, quibus Ecclesie congregatio continetur. Scriptum est etiam, Et effundens sanguinem, qui fraudat mercedem mercenarii . Mercedem sanguinem dixit, quoniam ea sustentatur uita, que nomine sanguinis appellatur.

Sed cum Dominus dicat, Nisi manducaueritis carnem meam, et biberitis meum sanguinem, non habebitis in uobis uitam ; quid sibi uult quod a sanguine sacrificiorum, que pro peccatis offerebantur, tantopere populus prohibetur, si illis sacrificiis unum hoc sacrificium significabatur, in quo uera fit remissio peccatorum: a cuius tamen sacrificii sanguine in alimentum sumendo, non solum nemo prohibetur, sed ad bibendum potius omnes exhortantur, qui uolunt habere uitam? Querendum igitur quid significet, quod homo prohibetur in Lege sanguinem manducare, eumque Deo fundere iubetur. Nam de anime natura, cur per sanguinem significata sit, quantum in presentia satis uisum est, diximus.

LuIII. [Ib. XuIII, 7, 8.] Turpitudinem patris tui et turpitudinem matris tue non reuelabis; turpitudo enim eorum est [1 1Kb] . Prohibet cum matre concumbere: ibi est enim turpitudo patris et matris. Nam postea prohibet et nouerce, ubi dicit, Turpitudinem uxoris patris tui non reuelabis; turpitudo enim patris tui est: ubi exposuit quomodo in matre utriusque sit turpitudo, id est patris et matris; in nouerca enim tantum patris.

LIX. [Ib. XuIII, 9, 11.] Turpitudinem sororis tue ex patre tuo, aut ex matre tua, que domi est nata, uel que foris nata est, non reuelabis turpitudinem earum [2 1Kb] . Que domi nata est, intelligitur ex patre: que foris nata est, intelligitur ex matre, si forte de priore uiro eam mater susceperat, et cum illa in domum uenerat, quando patri eius nupsit, quem monet Scriptura ne reuelet turpitudinem sororis sue. Hic uidetur non prohibuisse, et quasi pretermisisse concubitum cum sorore de utroque parente nata: non enim dicit, Turpitudinem non reuelabis sororis tue ex patre et matre, sed, ex patre aut ex matre. uerum quis non uideat etiam illud esse prohibitum multo maxime? Si enim non licet sororis turpitudinem reuelare ex quolibet parente nate, quanto magis ex utroque? Quid est autem quod interposita prohibitione concubitus, etiam cum suis neptibus, siue de filio, siue de filia, sequitur et dicit, Turpitudinem filie uxoris patris tui non reuelabis? Si enim huc usque dixisset, intelligeremus etiam cum filia nouerce prohibitum fuisse concubitum, quam ex priore uiro nouerca peperisset, nec huius qui prohibetur soror esset, uel ex patre, uel ex  matre: cum uero addidit, Ex eodem patre soror tua est, non reuelabis turpitudinem eius, manifestat de sorore factam esse istam prohibitionem, cum fuerit ex patre et ex nouerca, de qua iam superius dixerat. An ideo iterum hoc apertius uoluit prohibere, quia superius subobscurum fuit? sepe enim hoc facit Scriptura.

LX. [Ib. XuIII, 14.] Turpitudinem fratris patris tui non reuelabis, et ad uxorem eius non introibis. Exposuit quid dixerit, Turpitudinem fratris patris tui, id est, patrui tui, non reuelabis: hoc est enim, ad uxorem eius non introibis. In uxore quippe patrui, uoluit intelligi turpitudinem patrui; sicut in uxore patris, turpitudinem patris.

LXI. [Ib. XuIII, 16.] Turpitudinem uxoris fratris tui non reuelabis; turpitudo fratris tui est. Queritur utrum hoc uiuo fratre, an mortuo sit prohibitum: et non parua questio est. Si enim dixerimus de uiui fratris uxore locutam Scripturam, uno generali precepto, quo prohibetur homo ad uxorem accedere alienam , etiam hoc utique continetur. Quid est ergo quod tam diligenter has personas, quas appellat domesticas, propriis prohibitionibus distinguit a ceteris? Non enim et quod prohibet de uxore patris, hoc est de nouerca, uiuo patre accipiendum est, et non potius mortuo. Nam uiuo patre quis non uideat multo maxime prohibitum, si cuiuslibet hominis uxor aliena prohibita est maculari adulterio? De his ergo personis uidetur loqui, que possent non habentes uiros in matrimonium conuenire, nisi Lege prohiberentur, sicut fertur esse consuetudo Persarum. Sed rursus, si fratre mortuo intellexerimus prohibitum esse ducere fratris uxorem, occurrit illud, quod excitandi seminis causa, si ille sine filiis defunctus esset, iubet Scriptura esse faciendum : ac per hoc collata ista prohibitione cum illa iussione, ne inuicem aduersentur, intelligenda est exceptio, id est, non licere cuiquam defuncti fratris ducere uxorem, si defunctus posteros dereliquit; aut etiam illud esse prohibitum, ne liceret ducere fratris uxorem, etiam que a fratre uiuo per repudium recessisset. Tunc enim, sicut Dominus dicit, ad duritiam Iudeorum Moyses permiserat dare libellum repudii , et per hanc dimissionem potuit putari quod licite quisquam sibi uxorem copularet fratris, ubi adulterium non timeret, quoniam repudio discessisset.

LXII. [Ib. XuIII, 17.] Turpitudinem mulieris et filie eius non reuelabis: id est, ne putet quisquam licere sibi ducere filiam uxoris sue. Simul enim mulieris et filie eius non licet reuelare turpitudinem, id est ambabus misceri, et matri et filie.

LXIII. [Ib. XuIII, 17, 18.] Filiam filii eius et filiam filie eius non accipies. Etiam neptem uxoris de filio uel de filia duci prohibuit. Uxorem super sororem [1 1Kb] eius non accipies in zelum. Hic non prohibuit superducere, quod licebat antiquis propter abundantiam propagationis: sed sororem sorori noluit superduci;  quod uidetur fecisse Iacob , siue quia nondum fuerat lege prohibitum, siue quia supposite alterius fraude deceptus est, et illa magis de placito ueniebat, quam posterius accepit; sed iniustum erat priorem dimitti, ne faceret eam mecari. Hoc autem quod ait in zelum, utrum ideo positum est, ne sit zelus inter sorores, qui inter illas que sorores non essent contemnendus fuit? [1 1Kb] an ideo potius, ne propter hoc fiat, id est ne hoc animo fiat, ut in zelum sororis soror superducatur?

LXIu. [Ib. XuIII, 19.] Et ad mulierem in segregatione immunditie eius non accedes reuelare turpitudinem eius: id est, ad menstruatam mulierem non accedes. Segregabatur enim secundum Legem, propter immunditiam. Hoc cum superius satis sufficienter prohibuisset , quid sibi uult quod etiam hic hoc eisdem preceptis uoluit adiungere? An forte in superioribus quod iam dictum est, ne figurate accipiendum putaretur, etiam hic positum est, ubi talia prohibita sunt, que etiam tempore Noui Testamenti remota umbrarum ueterum obseruatione, sine dubio custodienda sunt? Quod uidetur etiam per prophetam Ezechielem significasse, qui inter illa peccata que non figurate, sed manifeste iniquitatis sunt, etiam hoc commemorat, ad mulierem menstruatam si quis accedat; et inter iustitie merita, si non accedat . Qua in re non natura damnatur, sed concipiende proli noxium perhibetur [2 1Kb] .

LXu. [Ib. XuIII, 20] Et ad uxorem proximi tui non dabis concubitum seminis tui, inquinari ad eam. Ecce ubi rursus prohibet adulterium, quod cum aliena uxore committitur, quod etiam in Decalogo prohibetur . Unde apparet illa ita prohibita, ut etiam mortuis uiris suis non ducantur uxores, quarum prohibet turpitudinem reuelari.

LXuI. [Ib. XuIII, 21.] Et a semine tuo non dabis seruire principi. Hic non uideo quid intelligatur, nisi principi qui pro Deo colitur. Non enim ait , sed , in greco, quod latinus non solet interpretari, nisi ut dicat seruire; plurimum autem distat. Nam seruire hominibus sicut serui seruiunt, quod non est , sed , Scriptura non prohibet: seruire autem secundum id quod est , non iubetur hominibus, nisi uni uero Deo, sicut scriptum est, Dominum Deum tuum adorabis, et illi soli seruies . Non solum autem hoc uerbo, quod ait , satis significat quem principem dicat, id est, cui cultus tanquam Deo exhibetur; uerum etiam eo quod adiungit, Et non profanabis nomen sanctum, siue Dei, de cuius populo [3 1Kb] datur illo modo seruire principi; siue nomen sanctum ipsius populi Isrel, propter quod dicitur, Sancti estote, quoniam ego sanctus sum . Opportunissime etiam hic adiungit, Ego Dominus; hoc utique  admonens, quia illi soli debetur , id est ea seruitus qua seruitur Deo.

LXuII. [Ib. XuIII, 25.] Quod dicit, Et exhorruit terra eos qui insident super eam, propter mala facta eorum, que superius commemorauit, non ideo dictum putandum est, quod habeat terra sensum quo ista sentiat et exhorreat; sed nomine terre homines significat, qui sunt super terram. Proinde cum hec mala faciunt homines, inquinant terram, quia inquinantur homines qui hec imitantur; et exhorret terra, quia exhorrent homines qui nec faciunt nec imitantur.

LXuIII. [Ib. XIX, 11.] Non furtum facietis neque mentiemini, neque calumniam faciet unusquisque proximo. Illud de furto positum est in Decalogo. Quod autem dicit, Neque mentiemini, neque calumniam faciet unusquisque proximo, mirum si non eo precepto continetur, quod ibi positum est, Neque falsum testimonium dices aduersum proximum tuum ; quoniam neque calumnia sine mendacio fieri potest, quod falsi testimonii generalitate concluditur. Sed utrum hec aliqua compensatione admittenda sint, magna questio est: sicut de mendacio pene omnibus uidetur, quod ubi nemo leditur, pro salute mentiendum est. Utrum ergo ita et de furto? an furtum fieri non potest, ubi nullus leditur? Quinimo fieri potest, etiam quando ei cui fit consulitur, tanquam si quisquam homini uolenti se occidere, gladium furetur. Nam calumnia nescio utrum cuiquam ad eius utilitatem fieri possit: nisi forte quod ad maius gaudium fiebat, quo postea fruerentur, quod Ioseph de scypho calumniabatur fratribus suis, quibus etiam explorationis falsum crimen intenderat . Quanquam si definitionibus ista determinare tentemus, fortasse furtum non est, nisi quando alieno occulte ablato proximus leditur; et calumnia non est, nisi quando falsi criminis obiectione proximus leditur: mendacium autem non possumus dicere tunc tantummodo esse, quando proximus leditur; cum enim falsum ab sciente dicitur, procul dubio mendacium est, siue illo quisquam, siue nemo ledatur. Proinde magna questio de mendacio, utrum possit aliquando iustum esse mendacium, facile solueretur fortasse, si sola precepta intueremur, non et exempla. Nam quid isto precepto absolutius, Non mentiemini? Sic enim dictum est, quomodo, Non facies tibi idolum; quod factum non potest aliquando iustum esse; et quomodo dictum est, Non mechaberis: quis autem dicat aliquando mechiam iustam esse posse? Et, Non furaberis: secundum enim definitionem illam furti, iustum esse furtum nunquam potest. Et, Non occides ; quoniam cum homo iuste occiditur, lex eum occidit, non tu: numquid ita dici potest, Cum homo iuste mentitur, lex mentitur? Sed exempla faciunt difficillimam questionem. Mentite sunt obstetrices Aegyptie, et bona illis Deus retribuit : mentita est Raab pro exploratoribus terre, et ideo liberata est . An ex quo dictum est in Lege, Non mentiemini, ex illo intelligendum est nec in tali causa licere mendacium,  in quali causa legitur Raab esse mentita? Sed magis credibile est, quia iniustum erat mendacium, ideo prohibitum; non quia prohibitum, ideo factum iniustum. Fortassis ergo, sicut de obstetricibus diximus, non hoc in eis remuneratum quod mentite sunt, sed quod infantes Hebreos liberauerunt, ut propter hanc misericordiam illud peccatum ueniale sit factum, non tamen existimetur non fuisse peccatum: sic etiam de Raab intelligendum est, remuneratam in illa liberationem exploratorum, ut propter eamdem liberationem uenia sit data mendacio. Ubi autem uenia datur, manifestum est esse peccatum. Sed illud cauendum est, ne ita quisque existimet etiam ceteris peccatis, si propter liberationes hominum fiant, ita ueniam posse concedi. Multa enim mala intolerabilia et nimium detestanda istum sequuntur errorem.

LXIX. [Ib. XIX, 15.] Non nocebis proximo. Si quid sit nocere et non nocere, pateret hominibus, hoc generale preceptum ad innocentiam retinendam fortasse sufficeret. Omnia enim que prohibentur committi in proximum, ad hoc unum referenda sunt, quod dictum est, Non nocebis proximo. Nam quod sequitur, Non rapies, nisi ad hoc referatur, ne rapiendo noceatur, aliquando euenit, ut non rapiendo quisque noceat. Nam gladius insanienti rapiendus est, et si non fecerit quis ut oportuerit [1 1Kb] , magis nocuerit.

LXX. [Ib. XIX, 17 et 18.] Quid est quod cum supra dixisset, Non odio habebis fratrem tuum in animo tuo: arguendo argues proximum tuum, et non accipies propter ipsum peccatum, consequenter adiunxit, Et non uindicatur manus tua? utrum pro eo quod est, non punitur? Animo enim bono facis, cum disciplinam peccanti proximo imponis, ne accipias peccatum eius negligendo. Ad hoc enim pertinet quod ante posuit, Non odio habebis proximum tuum in animo tuo. uideri enim potest ei qui arguitur, quod oderis cum, cum non sit in animo tuo. An, non uindicatur manus tua, hoc potius admonet, ne queras uindicari manum tuam, nec ulciscendi libidine rapiaris? Nam quid est aliud, uindicari uelle, nisi letari uel consolari de alieno malo? Et ideo dictum est, Non irasceris filiis populi tui. Sic enim recte ira definita est, quod sit ulciscendi libido. Quidam uero codices habent, Et non uindicabitur manus tua: id est, ne arguendo uindicare te uelis, sed potius consulere illi quem arguis.

LXXI. [Ib. XIX, 28.] Et incisiones super animam non facietis in corpore uestro. Super animam dixit, super funus mortui: de anima quippe dolor est que recessit. Ad hunc autem dolorem pertinet luctus, in quo luctu nonnulle gentes habent consuetudinem secare corpora sua. Hoc fieri [2 1Kb] Deus prohibet.

LXXII. [Ib. XX, 5.] Ita ut fornicentur in principes [3 1Kb]  de populo suo. Non de populo suo principes, sed de populo suo fornicentur. Eos quippe principes uult hic intelligi, qui pro diis colebantur: sicut Apostolus dicit, Secundum principem potestatis eris ; et in Euangelio Dominus, Nunc princeps huius mundi missus est foras ; et, Ecce uenit princeps mundi, et in me nichil inueniet .

LXXIII. [Ib. XX, 10.] Homo, homo quicumque adulterauerit uxorem uiri, aut quicumque adulterauerit uxorem proximi sui, morte moriantur: pluraliter dixit, morte moriantur, hoc est qui adulterauit, et que adulterata est. Hic aliquid distare uoluit inter quemlibet uirum et proximum, quamuis multis locis proximum pro omni homine ponat. Sed que est ista locutio, ut cum iam dixisset de uiro, hoc idem repetierit de proximo, cum sit consequens, ut multo magis ab uxore proximi abstinendum sit, si ab uxore cuiuslibet uiri abstinendum est? Nam si prius de proximo dixisset, ne putaretur uxorem licere adulterare non proximi, addendum fuisset de quolibet uiro: nunc uero, si quod minus est non licet; quanto minus licet quod maius malum est? Nam si non licet adulterare uxorem cuiuslibet uiri, quanto magis proximi? An forte ista repetitio tanquam exponit quid prius dictum sit, ut ideo intelligat homo quantum malum sit adulterare uxorem uiri, quia si hoc fecerit, uxorem proximi adulterat? Proximus est enim omnis homo homini.

LXXIu. [Ib. XX, 16.] Et mulier que accesserit ad omne pecus, ascendi ab eo, interficietis mulierem et pecus: morte moriantur; rei sunt. Queritur quomodo sit reum pecus, cum sit irrationale, nec ullo modo legis capax. An quemadmodum transferuntur uerba modo locutionis, que grece appellatur , ab animali ad inanimale, sicut dicitur improbus uentus, uel iratum mare; ita et hic translatum est a rationali ad irrationale? Nam pecora inde credendum est iussa interfici, quia tali flagitio contaminata, indignam refricant facti memoriam.

LXXu. [Ib. XX, 17.] Quicumque acceperit sororem suam ex patre suo, aut ex matre sua, et uiderit turpitudinem eius; improperium est: exterminabuntur in conspectu generis sui. Turpitudinem sororis sue reuelauit, peccatum suum [1 1Kb] accipient. Quid ait in hoc loco, uiderit, nisi concumbendo cognouerit? sicut in Lege dicitur, Cognouit uxorem suam , pro eo quod est, mixtus est ei. Et quid ait, peccatum suum accipient, cum de pena eorum loqueretur, nisi quia et ipsam penam peccati, peccatum uoluit appellare?

LXXuI. [Ib. XX, 20, 25.] Quicumque dormierit cum cognata sua, turpitudinem cognationis sue reuelauit: sine filiis morientur. Queritur quousque sit intelligenda ista cognatio, cum ex longo gradu liceat utique accipere uxorem, semperque licuerit. Sed intelligendum est ex his gradibus quos prohibuit, non licere, et  secundum ipsos dictum, Quicumque dormierit cum cognata sua: ubi et aliquas non commemoratas intelligendas dimisit, sicut sororem de utroque parente, sicut uxorem fratris matris, id est auunculi. Nam de uxore patrui primum prohibuit, quamuis hec non cognatio, sed affinitas perhibetur. Sed quid est, sine filiis morientur; cum filii ex huiusmodi coniunctionibus et ante nati sint, et [1 1Kb] hodieque nascantur? An hoc intelligendum est Lege Dei constitutum, ut quicumque ex eis nati fuerint, non deputentur filii, id est nullo parentibus iure succedant?

Et non exsecrabiles facietis animas et in pecoribus, et in uolucribus, et in omnibus serpentibus terre, que ego segregaui uobis in immunditiam. uidetur hic significare non hec natura immunda esse, sed aliquo sacramenti signo; quandoquidem dicit, que ego segregaui uobis in immunditiam, tanquam immunda eis non essent, si eis segregata non essent.

LXXuII. [Ib. XX, 27.] Et uir aut mulier, si forte fuerit illi uentriloquus, aut incantator, morte moriantur ambo: lapidibus lapidibitis eos; rei sunt. Utrum uir et mulier, an uir et uentriloquus, aut mulier et uentriloquus siue incantator. Sed hoc magis, et qui habet, et quem habet [2 1Kb] .

LXXuIII. [Ib. XXI, 7, 8.] Mulierem fornicariam et profanam non accipient, et mulierem eiectam a uiro suo; quoniam sanctus est Domino Deo suo. Superius, non accipient dixerat; nunc autem, quoniam sanctus est, non, quoniam sanctisunt: de pluribus qui uno sunt tempore sacerdotibus loquebatur, et de unoquoque eorum dixit, quonian sanctus est; locutione qua solet uti Scriptura. Nam unum illum summum postea commemorat, qui intrabat ad sancta sanctorum. Nam et pluraliter conclusit, licens, Et sanctificabis eum: dona Domini Dei uestri iste offeret; sanctus est, quoniam sanctus ego Dominus, qui sanctifico eos. Quantum autem pertinet ad dona, quoniam dixit, dona Domini Dei uestri ipse offeret, non solum summus ille offerebat, sed etiam secundi sacerdotes. Ac per hoc quod ait, Mulierem fornicariam et profanam et eiectam a uiro suo non accipient, hoc et secundi sacerdotes prohibiti sunt: nam de summo postea dicit, qui etiam nonnisi uirginem accipere iussus est.

LXXIX. [Ib. XXI, 10.] Et sacerdos magnus a fratribus suis [3 1Kb] : id est, qui inter fratres suos magnus est, ille scilicet unus magnus sacerdos. Cui fusum est super caput ex oleo christo: ipsum oleum appellat Scriptura christum.

LXXX. [Ib. XXI, 10.] Et consummatus manus induere uestimenta: illa utique, que in ueste sacerdotali operosissime describuntur.

LXXXI. [Ib. XXI, 10 et 11.] Caput non reteget cidari, et uestimenta sua non scindet, et super omnem animam mortuam non introibit. Intelligitur ea que supra dixit, in luctu facere eum prohibitum, id est, caput nudare  cidari, et uestimenta scindere. uestimenta enim scindere lugentium erat antiquorum: sicut de Iob scriptum est, cum ei filii eius ruina nuntiarentur oppressi . Nudare autem caput cidari propterea lugentis esse potuit, quia detractio est ornamenti. Quod uero ait, Super omnem animam mortuam non introibit; quomodo dicat animam mortuam corpus mortuum, difficile est intelligere: ea tamen Scripturarum est usitata locutio, que nobis inusitatissima est. Nomen ergo rectricis sue etiam corpus accipit anima destitutum, quoniam reddendum illi est in resurrectione; sicut edificium quod appellatur ecclesia, etiam cum inde Ecclesia exierit, qui homines sunt, nichilominus ecclesia dicitur. Sed cum corpus non accipiat anime nomen in homine uiuente, quomodo tunc uocetur anima, cum caruerit anima, mirum est. Porro si animam mortuam intellexerimus a corpore separatam, ut ipsam separationem mortem dixisse uideatur, id est ut anima mortua sit dirempta a corpore, non natura sua perdita ; quomodo potest quisquam intrare super animam mortuam, quod sacerdos iste prohibetur, cum quisquis intrat, super mortuum corpus intret, non super animam que discessit a corpore? An ipsam uitam temporalem anime uocabulo appellauit, que utique mortua est in defuncto corpore, anima illa emigrante, que mori non potest? Non quod ipsa uita anima fuerit; sed quod per anime presentiam, qua subsistebat, nomen eius acceperit: sicut distinximus, cum de sanguine loqueremur, quid dictum sit, Anima omnis carnis, sanguis eius est . Est enim et ipse sanguis mortuus in corpore mortui: non enim cum abscedente anima abscessit. uetuit ergo Scriptura summum sacerdotem etiam super patris uel matris funus intrare; quod secundum non prohibuit. Sequitur enim, Super patrem suum et super matrem suam non inquinabitur. Ordo est autem uerborum, Super patrem suum non inquinabitur, nec super matrem suam.

LXXXII. [In. XXI, 12.] Et de sanctis non exibit: eo procul dubio tempore quod suorum funera celebrabantur, sicut et septem diebus quibus sanctificabatur, de sanctis est exire prohibitus ; non autem semper. Sane si uxores ducere, uel filios gignere non uetabantur summi tunc sacerdotes, magna oritur questio. Cum Lex etiam coniugali concubitu immundum hominem dicat usque ad uesperam, etiam cum abluerit corpus suum aqua ; et iubeatur summus sacerdos propter incensum continuationis bis in die quotidie intrare intra uelum , ubi erat altare incensi, nec quemquam immundum ad sancta fas esset accedere: quomodo id quotidie summus sacerdos implebat, si filios procreabat? Nam si egritudo illi accidisset, quis loco eius fungeretur, si quis inquirat; responderi potest  quod gratia Dei non egrotabat: numquid sic etiam de filiorum procreatione responderi potest? Unde fit consequens ut aut continens esset, aut diebus aliquibus intermitteretur incensum  ; aut si illud intermitti non posset, quod nonnisi per summum sacerdotem necesse esset imponi, non fieret immundus coitu coniugali, merito precipue sanctificationis sue. Aut si etiam ad ipsum pertinet, quod de omnibus filiis Aaron in consequentibus dicit, ut nullus eorum accedat ad sancta, si cui aliquid acciderit immunditie; illud profecto restat accipere [1 1Kb] , quod nonnullis diebus non imponebatur incensum.

LXXXIII. [In XXI, 11.] Quod autem super funus patris sui summus sacerdos prohibetur intrare, queri potest quomodo iam esse poterat summus sacerdos, nondum mortuo patre suo, cum eos patribus succedere iubeat. Ideo necesse erat nondum sepulto summo sacerdote, continuo substitui sacerdotem propter continuationis incensum, quod per summum sacerdotem quotidie oportebat imponi  . Quanquam et illa questio de egritudine summi sacerdotis manet, si uel moriturum necesse erat diebus aliquibus egrotare: nisi forte et hoc ita soluatur, ut dicatur non solere summos sacerdotes, nisi subito mori, non precedente egritudine; sicut de ipso Aaron Scriptura testatur .

LXXXIu. [In XXI, 15.] Aduertendum est quoties dicit, Ego Dominus, qui sanctifico eum, loquens de sacerdote; cum hoc etiam Moysi dixerit, Et sanctificabis eum . Quomodo ergo et Moyses sanctificat et Dominus? Non enim Moyses pro Domino: sed Moyses uisibilibus Sacramentis per ministerium suum; Dominus autem inuisibili gratia per Spiritum sanctum, ubi est totus fructus etiam uisibilium Sacramentorum. Nam sine ista sanctificatione inuisibilis gratie, uisibilia Sacramenta quid prosunt? Merito autem queritur, utrum etiam ista inuisibilis sanctificatio sine uisibilibus Sacramentis, quibus uisibiliter homo sanctificatur, pariter nichil prosit: quod utique absurdum est. Tolerabilius enim quisque dixerit, sine illis istam non esse, quam si fuerit non prodesse; cum in ista sit omnis utilitas illorum. Sed etiam hoc, quod sine illis ista esse non possit, quomodo recte dicatur, intuendum est. Nihil quippe profuit Simoni mago uisibilis Baptismus, cui sanctificatio inuisibilis defuit: sed quibus ista inuisibilis, quoniam affuit profuit, etiam uisibilia Sacramenta perceperant [2 1Kb] similiter baptizati. Nec tamen Moyses, qui uisibiliter sacerdotes sanctificabat, ubi fuerit ipse ipsis sacrificiis uel oleo sanctificatus, ostenditur: inuisibiliter uero sanctificatum negare quis audeat, cuius tanta gratia preeminebat? Hoc et de Ioanne Baptista dici potest: prius enim baptizator, quam baptizatus apparuit . Unde eum sanctificatum nequaquam negare possumus: id tamen in eo factum uisibiliter non inuenimus  antequam ad ministerium baptizandi ueniret. Hoc et de latrone illo, cui secum crucifixo Dominus ait  , Hodie mecum eris in paradiso . Neque enim sine sanctificatione inuisibili tanta felicitate donatus est. Proinde colligitur inuisibilem sanctificationem quibusdam affuisse atque profuisse sine uisibilibus Sacramentis, que pro temporum diuersitate mutata sunt, ut alia tunc fuerint, et alia modo sint: uisibilem uero sanctificationem, que fieret per uisibilia Sacramenta, sine ista inuisibili posse adesse, non posse prodesse. Nec tamen ideo Sacramentum uisibile contemnendum est: nam contemptor eius inuisibiliter sanctificari nullo modo potest. Hinc est quod Cornelius et qui cum eo erant, cum iam inuisibiliter infuso sancto Spiritu sanctificati apparerent, baptizati sunt tamen : nec superflua iudicata est uisibilis sanctificatio, quam inuisibilis iam precesserat.

LXXXu. [Ib. XXII, 1, 2.] Et locutus est Dominus ad Moysen, dicens, Dic Aaron et filiis eius, et attendant a sanctis filiorum Isrel, et non profanabunt nomen sanctum meum, quanta [1 1Kb] ipsi sanctificant mihi. Ego Dominus. Et dices illis, In progenies uestras omnis homo quicumque accesserit ab omni semine uestro ad sancta, quecumque sanctificauerint filii Isrel Domino, et erit immunditia eius in illo, exterminabitur anima illa a me. Ego Dominus Deus uester. Ablata est omnis dubitatio, neminem sacerdotum uel summorum uel secundorum debuisse accedere ad sancta, si immunditia eius in ipso esset. Erat ergo consequens continentia sacerdotis, ne propter filiorum procreationem aliquibus diebus non imponeretur continuationis incensum, quod a solis summis sacerdotibus bis in die solebat imponi, mane et uespera : quandoquidem post coitum coniugalem etiam loto corpore immundus erat usque ad uesperam , a quo id necesse erat imponi. Quod autem ait, que sanctificant filii Isrel, intelligendum est, offerendo sacerdotibus offerendum per eos Domino. Et notandum sanctificationis genus, quod fit uoto et deuotione offerentis. Sed utrum sicut isto modo sanctificantur ea que offeruntur ab hominibus, ita et ipsi homines eodem modo seipsos sanctificare dicantur, cum in aliqua re seipsos uouent, obseruandum est in Scripturis.

LXXXuI. [Ib. XXII, 4.] Et qui tetigerit omnem immunditiam anime: id est, aliquid morticinum, cuius secundum Legem tactus inquinat.

LXXXuII. [Ib. XXIu, 15, 16.] Homo, homo si maledixerit Deum suum, peccatum accipiet: nominans autem nomen Domini, morte moriatur: quasi aliud sit maledicere Deum suum, aliud nominare nomen Domini; atque illud sit peccatum, hoc autem tantum nefas, ut etiam morte sit dignum. Quamuis hoc loco ita intelligendum sit, quod dictum est, nomen Domini, ut cum maledicto fiat, id est maledicendo nominet. Quid ergo distat inter illud peccatum et hoc tanti sceleris crimen? An forte hoc ipsum repetendo monstrauit non leue illud  esse peccatum, sed tantum scelus quod morte puniendum sit? sed quia per distinctionem hoc intulit, non dicens, nominans enim, sed, nominans autem; subobscurum factum est. Et ideo si hoc recte intelligitur, notandum est etiam locutionis genus.

LXXXuIII. [Ib. XXIu, 17.] Et homo qui percusserit omnem animam hominis, et mortuus fuerit, morte moriatur. Non ait, Quicumque percusserit hominem, et mortuus fuerit, sed, animam hominis; cum potius corpus hominis a percussore feriatur, sicut et Dominus dicit, Nolite timere eos qui corpus occidunt . Eo more ergo quo solet Scriptura, appellat animam uitam ipsam corporis, que fit per animam, et hinc uoluit ostendere homicidam, quod hominis animam percutiat, id est percutiendo uita hominem priuet. Cur ergo addidit, Et mortuus fuerit, si iam hoc ipso ostendit homicidium, quod animam hominis percusserit, id est uita homo a percutiente priuatus sit? An exponere uoluit quomodo accipiendum sit, quod dixerat, hominis animam percussam, et sic ait, et mortuus fuerit, tanquam diceret, id est mortuus fuerit? hoc est enim, animam hominis fuisse percussam.

LXXXIX. [Ib. XXu, 2-7.] Cum introieritis in terram quam ego do uobis, et requieuerit terra quam ego do uobis, sabbata Domini. Sex annis seminabis agrum tuum, et sex annis putabis uineam tuam, et congregabis fructum eius: anno autem septimo sabbata, requies erit terre, sabbata Domino. Quomodo intelligendum est, Cum introieritis in terram quam do uobis, et requieuerit terra; sex annis seminabis agrum tuum, etc., quasi tunc fier preceptum sit, quando terra requieuerit; cum propterea terra requiescat, quoniam hoc fit. Requiem enim terre septimo utique anno uult intelligi, quo iussit nichil in ea quemquam operari per agriculturam. Sed nimirum longum hyperbaton facit obscuritatem huic sensui. uidetur ergo hic esse ordo uerborum: Cum introieritis in terram quam ego do uobis, et requieuerit terra quam ego do uobis, sabbata Domini: que ab se surgunt agrum tuum non metes, et uuam sanctificationis tue non uindemiabis: annus requiescendi erit terre. Et erunt sabbata terre esca tibi, et puero tuo, et puelle tue, et mercenario tuo, et inquilino qui applicitus est ad te, et pecoribus tuis, et bestiis que sunt in terra tua omne quod nascetur ex eo in escam. Interposuit autem exponendo quomodo terra requiescat, et ait: Sex annis seminabis agrum tuum, et sex annis putabis uitem tuam, et congregabis fructum eius: anno autem septimo sabbata, requies erit terre, sabbata Domini. Agrum tuum non seminabis, et uineam tuam non putabis. Et per hoc quod ait, non putabis, omnem culturam eo anno prohibitam debemus accipere. Neque enim si putanda non est, aranda est, aut adminiculis suspendenda, uel quodlibet aliud, quod ad culturam eius pertineat, adhibendum: sed quomodo solet a parte totum intelligi, ita per putationem omnis cultura significata est. Et per agrum atque uineam, cum et illum seminari, et hanc putari prohibuit, omne agri genus intelligendum est. Neque enim in oliueto, uel  quolibet alterius generis agro aliquid operandum est, de quibus tacuit. Quod uero ait, Et erunt sabbata terre esca tibi, et puero tuo, et puelle tue, etc., satis aperuit nec dominum agri prohibitum uesci eis, que non adhibita cultura illo anno sponte nascantur, sed fructus redigere prohibitum. Sic ergo permissus est aliquid inde in escam sumere, quomodo transiens, ut hoc solum caperet quod statim uescendo consumeret, non quod in usus reponeret.

XC. [Ib. XXu, 23.] Et terra non uenumdabitur in profanationem: alii codices habent, in confirmationem; quam mendositatem in alterutris prius in greco accidisse arbitror, propter uerbi similem sonum: enim profanatio dicitur; autem, confirmatio. Sed ille sensus apertus est, Et terra non uenumdabitur in profanationem: id est, ne quis auderet terram, quam accepit a Deo, uendere profanis, qui ea utantur ad impietatem cultumque deorum alienorum atque falsorum. Illud autem subobscurum est, Non uenumdabitur terra in confirmationem: quod puto non intelligendum, nisi ne ita uenditio confirmetur, ut eam non recipiat uenditor tempore remissionis, sicut preceptum est. Quod uero sequitur, utrique sensui potest congruere, siue legatur, Et terra non uenumdabitur in profanationem; siue, in confirmationem. Secutus quippe adiunxit, Mea enim est terra, propter quod proselyti et incole uos estis ante me.

XCI. [Ib. XXu, 24.] Et per omnem terram possessionis uestre mercedem dabitis terre: alii autem codices habent, redemptionem dabitis terre. Sensus ergo hic est: Non uenumdabitur terra in profanationem, id est, illis qui ea utantur in iniuriam Creatoris; aut in confirmationem, id est, ut eam emptor perpetuo possideat, nec certo secundum Dei preceptum interuallo annorum restituat uenditori. Mea est enim, inquit, terra: unde secundum meum preceptum ea uti debetis. Atque ut ostenderet suam esse, non ipsorum, quid ipsi in ea essent, consequenter adiunxit, dicens, Propter quod proselyti et incole uos estis ante me: hoc est, Quamuis proselyti, id est aduene sint uobis, qui ex alienigenis adiunguntur genti uestre; et incole, id est non in terra propria manentes: tamen etiam uos omnes ante me aduene estis et incole. Hoc Deus dicit, siue Isrelitis, quod aliarum gentium terram, quas expulit, eis dederit: siue omni homini, quoniam ante Deum qui semper manet [1 1Kb] , et sicut scriptum est, celum et terram implet : quod eum de anima hominis dicere consequentia manifestant. Sicut ergo cum dicit oculos suos, et labia sua, et cetera uocabula membrorum corporalium, non utique accipimus eum forma corporis esse definitum; sed illa omnia membrorum nomina non intelligimus, nisi effectus operationum atque uirtutum [1 1Kb] : ita et cum dicit, Anima mea, uoluntatem eius debemus accipere. Perfecte quippe simplex illa natura que Deus dicitur, non constat ex corpore et spiritu; nec ipso spiritu mutabilis est, sicut anima: sed et spiritus est Deus, et semper idem ipse, apud quem non est commutatio . Hinc autem acceperunt Apollinariste occasionem, qui dicunt animam non habuisse mediatorem Dei et hominum, hominem Christum Iesum , sed tantum uerbum et carnem fuisse, cum diceret, Tristis est anima mea usque ad mortem : sed ipso eius actu, qui nobis per euangelicam declaratur historiam, sic apparent humane anime officia, ut hinc dubitare dementis sit.

XCIu. [Ib. XXuI, 33, 36.] Quid est, quod inobedientie penas cum minaretur Deus, dixit inter cetera, Et consumet uos perambulans gladius; deinde ait, Et erit terra uestra deserta, et ciuitates uestre erunt deserte: tunc bene sentiet terra sabbata sua, omnes dies desolationis sue; et uos eritis in terra inimicorum uestrorum? Quomodo ergo consumet eos gladius, si erunt in terra inimicorum suorum? An in ipsa terra consumet, quoniam strage mortuorum facta non erunt ibi? An consumet uos, sic ait, ac si diceret, interficiet uos, ut ad istam consumptionem illi pertineant, qui gladio cadent, non omnes: quandoquidem paulo post dicit, Et eis qui residui sunt ex uobis, superducam formidinem in cor eorum? An secundum hyperbolen dictum est, consumet uos: secundum quem loquendi modum et abundantia eorum dicta est sicut arena maris ? Secundum istum modum etiam dicitur, quod deinde sequitur, Et persequetur eos sonus folii uolantis: id est, quia nimius in eis timor erit, ut et leuissima queque formident.




LIBER QUARTUS. Questiones in Numeros.


QUAEST. I. [Num. cap. I, u\ 1-44.] Quid est quod singulos de singulis tribubus eligi iubet principes, eosque appellat ? quos quidam latini interpretes tribunos appellauerunt: autem uidentur a mille cognominati. Sed cum consilium Iothor socer Moysi genero suo daret, quod etiam Deus approbauit, de ordinando populo sub principibus, ut non omnes omnium cause Moysen ultra uires onerarent, appellauit constituendos super millenos homines, super centenos, et , super quinquagenos, et super denos; ab ipsis numeris, quibus preessent, cognominatos . Numquidnam et hic sic accipiendi sunt , quod singuli essent super millenos? Non utique: neque enim uniuersus omnium populus Isrel duodecim hominum millia tunc fuerunt. Singulos enim elegit de singulis tribubus, que duodecim tribus procul dubio non millenos homines, sed multa millia continebant. Nomen ergo commune est cum illis, qui in Exodo appellantur , quod unusquisque illorum esset mille hominum princeps: istorum autem unusquisque millium princeps, quoniam siue a mille, siue a millibus, eadem compositio nominis resonat, ut appellentur .

II. [Ib. I, 20-46.] Merito queritur quid sibi uelit quod per omnes tribus, ubi computantur per singulas quasque filii Isrel in etate militari, dicitur, secundum propinquitates eorum, secundum populum eorum, secundum domos familiarum eorum, secundum numerum nominum eorum, secundum caput eorum; et hec quinque similiter omnino repetuntur, donec tribus omnes compleantur: quasi aliud sit, secundum propinquitates eorum, aliud secundum populos, aliud secundum domos familiarum, aliud secundum numerum nominum, aliud secundum caput; cum potius uideantur aliis uerbis eadem significare ista omnia. Intentionem autem mouet, quia tam diligenter per omnes tribus eadem repetuntur, ut non frustra fieri quiuis iudicet, etiamsi non intelligat. Nimirum ergo numerus ipse aliquid insinuat sacramenti, ut hoc idem quinquies uarie repetatur. Nam iste numerus sicut in ipsis quinque libris Moysi, id est quinarius, in uetere Testamento maxime commendatur. Illa uero que deinceps quatuor connectuntur, id est masculina, a uiginti annis et supra, omnis qui procedit in uirtute, recognitio eorum; quamuis et ipsa per omnes tribus eodem prorsus modo repetantur, habent necessariam differentiam. Cum enim ageretur de numero uniuerse multitudinis ad unam tribum pertinentis, discernendus erat sexus, ideo positum est, Omnia masculina. Et ne paruuli etiam computarentur, adiunctum est, a uiginti annis et supra. Rursus ne imbellis etas senectutis annumeraretur. additum est.  omnis qui procedit in uirtute. Et omnia concluduntur uerbo eius operis quod fiebat, ut dicatur, recognitio eorum. Recognitio enim hec fiebat, ut hominum millia computarentur. Quinque igitur illa, propinquitates, populi, domus familiarum, numerus nominum, et caput; et ista deinde quatuor, sexus, etas, uirtus, recognitio, fortasse in ipso numero aliquid insinuant. Si enim horum duorum numerorum, id est quinarii et quaternarii, alter multiplicetur ex altero, id est ut quinquies quaterni, aut quater quini ducantur, uiginti fiunt. Quo numero etiam adolescentium etas illa significatur. Qui numerus commemoratur et quando intratur in terram promissionis: et dicitur illa etas uiginti annorum, que non declinauerit in dextram aut sinistram. Ubi mihi uidentur significari sancti fideles ex utroque Testamento fidem ueram tenentes. Nam uetus Testamentum quinque libris Moysi maxime excellit, et Nouum quatuor Euangeliis.

III. [Ib. I, 51.] Quod ait de tabernaculo distendendo [1 1Kb] , leuando, erigendo, Et alienigena qui accesserit moriatur; hic alienigena intelligendus est etiam ex illis filiis Isrel, qui non de illa tribu fuerunt [2 1Kb] , quam tabernaculo seruire precepit, id est qui non fuerit de tribu Leui. Mirum est autem quomodo abusiue alienigena dicitur, quod magis alterius generis hominem significat, id est , et non magis , quod significat alterius tribus hominem: quo nomine magis utitur Scriptura in aliarum gentium hominibus, ut allophyli appellentur, quasi aliarum tribuum homines.

Iu. [Ib. III, 5-7.] Et locutus est Dominus ad Moysen, dicens, Accipe tribum Leui; et statues eos in conspectu Aaron sacerdotis, et ministrabunt ei: et custodient custodias eius, et custodias filiorum Isrel, ante tabernaculum testimonii. Quas grecus dixit, has nostri interpretes alii custodias, alii excubias interpretati sunt. Sed mirum nisi uigilie melius dicuntur que solent in castris ternarum horarum obseruationem habere. Unde scriptum est, Quarta autem uigilia noctis uenit ad eos, ambulans super mare : hoc est, post nonam horam noctis, post tres uidelicet uigilias. Et multis locis Scripturarum nostri uigilias interpretati sunt, quas Greci uocant. Ubi nulla dubitatio est, spatia nocturni temporis significari: quod puto et hic accipiendum. Quomodo enim Leuite iubentur obseruare custodias Aaron, et custodias filiorum Isrel, id est , nisi fortasse dictum est, ne putarent ab obseruandis uigiliis, que proprie in castris obseruari solent, propter honorem quo seruiebant tabernaculo, immunes se esse debere, cum et ipsos oporteret propter opera tabernaculi non  minus uicissim obseruare uigilias, que obseruarentur in aliis circumquaque castris filiorum Isrel?

u. [Ib. III, 10.] Alienigena qui tetigerit morietur. Querendum quomodo dixerit in Leuitico, Qui tetigerit tabernaculum sanctificabitur : cum hic dicat, Alienigena qui tetigerit, morietur; uolens intelligi eos qui non essent de tribu Leui. An forte hic, tetigerit, ad obsequium dixerit seruitutis, quod a solis Leuitis deberi tabernaculo precepit? hinc enim loquebatur.

uI. [Ib. III, 12-31.] Quid est quod Leuitas pro primogenitis filiorum Isrel sibi Deus deputat, ita ut numeratis primogenitis populi, qui plures inuenti sunt quam erat numerus Leuitarum, argento redimerentur, quinque siclis pro uno datis? Quod pro pecoribus non est factum, cum et pecora Leuitarum pro primogenitis pecorum Isrel sibi esse uoluerit. Quomodo deinceps primogenita eorum uel pecorum eorum pertinebant ad Deum, ubi iussit immunda primogenita uel humana mutari ouibus? Quomodo non et pro istis deinceps primogenitis computabantur filii Leuitarum ; nisi quia illud iustum fuit, ut qui nascerentur de illis qui iam ad portionem Domini pertinebant, datam pro primogenitis qui de Aegypto exierunt, iam Deus proprios haberet, tanquam suos de suis, nec possent pro illis iuste computari, qui deinceps primogeniti Deo debebantur? De uniuerso quippe populo, et de uniuersis pecoribus populi data est portio Deo pro primogenitis: et hec portio erat Leuite et pecora eorum. Iam si quid genuissent, Dei erat; non poterat hoc tanquam a populo dari, quod iam alienum erat: ac per hoc debita deinceps primogenita Deo reddi oportebat; nec pro his computari posteros Leuitarum uel pecorum eorum.

uII. [Ib. Iu, 7.] Cum preciperet de tollenda mensa, iussit cum illa et panes tolli sic dicens: Et panes qui semper super eam erunt. Non utique isti semper super eam erunt, sed similes eorum: quia illi auferebantur, et recentes quotidie ponebantur; dum tamen sine panibus mensa non relinqueretur. Ideo dixit, qui semper super eam erunt: hoc est, quia semper panes, non quia illi semper.

uIII. [Ib. Iu, 11.] Et super altare aureum adoperient uestimentum hyacinthinum, et adoperient illud operimento pelliceo hyacinthino. Posset ista locutio uideri, quam uelut absurdam et non integram latini interpretes transferre noluerunt; id est, super altare aureum adoperient uestimentum hyacinthinum: tanquam debuerit dici, Et altare aureum adoperient uestimento hyacinthino. Nam adoperient uestimentum hyacinthinum, hoc uidetur significare, quod ipsum uestimentum aliunde adoperiretur, non quod ipso uestimento adoperiretur altare [1 1Kb] . Sed mihi uidetur non tam genus locutionis esse, quam subobscurus sensus. Hoc quippe intelligi potest, Et super altare aureum adoperient  uestimentum hyacinthinum, ut ipsum uestimentum hyacinthinum alia re operiendum preciperet, quod uestimentum iam super altare esset; ac sic breuiter utrumque complecteretur, et uestimento hyacinthino altare operiendum, et uestimentum hyacinthinum alio tegmine operiendum. Subiunxit denique unde cooperiri uellet uestimentum hyacinthinum, cum adiecit, Et adoperient illud operimento pelliceo hyacinthino.

IX. [Ib. u, 6-8.] uir, aut mulier, quicumque fecerit ab omnibus peccatis humanis, et despiciens despexerit, et deliquerit, anima illa annuntiabit peccatum quod peccauit, et restituet delictum: caput [1 1Kb] et quintas eius adiiciet super illud, et reddet cui deliquit ei. Si autem non fuerit homini proximus, ita ut reddat illi delictum ad ipsum; delictum quod redditur Domino, sacerdoti erit, excepto ariete propitiationis per quem exorabit in illo pro eo. Hic ea peccata intelligenda sunt, quorum in his rebus perpetratio est, que pecunia restitui possunt. Non enim aliter diceret quomodo restituenda sint, nisi damna pecuniaria fuissent. Iubet enim restitui caput et quintas, id est, totum illud quidquid est, et quintam eius partem, excepto ariete qui fuerat offerendus in sacrificium ad expiandum delictum. Iubet autem illud quod restituitur sacerdotis esse, id est, ipsum caput et quintam, si non est proximus ei in quem commissum est. Ubi utique intelligitur tunc Domino reddendum quod sit sacerdotis, si homo ipse non supersit qui damnum passus est, nec proximus eius, quem puto heredem intelligi uoluisse. Sed de ipso homine nichil dixit Scriptura: uerumtamen cum dicit, Si non ei fuerit proximus, sub hac breuitate insinuat, tunc queri proximum eius, si ipse non fuerit. Si autem nec proximus erit, Domino restituetur, ne impunitum remaneat quod admissum est: quod tamen non cedat in sacrificium, sed sit sacerdotis. Sic sane uerba Scripture distinguenda sunt, Si autem non fuerit homini proximus, ita ut reddat illi delictum ad ipsum: locutionis est enim quod addidit, ad ipsum; aut forte ad ipsum dixit, quod ad ipsum pertineat, id est ipse possideat. Deinde sequitur, Delictum quod redditur Domino, sacerdoti erit: delictum autem dicit, cum redditur ea res que per delictum ablata est.

X. [Ib. u, 6, 7.] Queri autem potest, quomodo in Exodo dicitur, si quis furatus fuerit uitulum aut ouem, restituere debere quinque uitulos uel quatuor oues, si occiderit, aut uendiderit; si autem quod abstulerit, saluum apud eum reperitur, duplum esse restituendum : cum hic restitui iubeat caput et quintam, quod longe est etiam a duplo; quanto magis a quadruplo uel quinquies tanto? Nisi forte quia hic ait, uir, aut mulier, quicumque fecerit ab omnibus peccatis humanis, peccata ignorantie uoluit intelligi humana peccata. Fieri enim potest ut parum attendendo, per negligentiam traiiciat homo  alienam in rem suam: quod ideo peccatum est, quia si diligenter attenderetur, non admitteretur. Et hec uoluit capite et quinta restitui, non sicut furta mulctari. Nam si furta et fraudes hic intellexerimus, que non per ignorantiam negligentie, sed furandi et fraudandi animo committuntur, et ideo dicta humana, quia in homines fiunt; ille, nisi fallor, erit exitus questionis huius, ut ideo qui fecit non reddat uel duplum, quia non deprehenditur uel conuincitur, sed ignorantibus a quo factum sit, uel utrum factum sit, ipse annuntiat delictum suum. Cum enim dixisset Scriptura, uir, aut mulier, quicumque fecerit ab omnibus peccatis humanis, et despiciens despexerit, et deliquerit, id est contemnendo ista commiserit; adiunxit, et ait, Anima illa annuntiabit peccatum quod peccauit, et restituet delictum, caput et quintas eius: forte ergo propterea tantum, quia ipse annuntiauit; et ideo non eo damno plectendus fuit, quo furem comprehensum uel conuictum plecti oporteret.

XI. [Ib. u, 21.] uerba que Scriptura dicit mulieri a sacerdote dicenda, quando a suspicione adulterii eam maritus adducit, Det eam Dominus in maledictum et in exsecramentum, grecus habet . Quo uerbo uidetur significari iuramentum per exsecrationem; uelut si quisquam dicat, Sic non mihi illud et illud contingat: uel certe ita iuret, Illud et illud mihi contingat, si fecero, uel non fecero. Ita hoc dictum est, Det te Dominus in maledictum et in exsecramentum, tanquam diceretur, ut de te iurent que per exsecrationem iurabunt; sic non eis contingat, aut, hoc eis contingat, nisi hoc aut illud fecerint [1 1Kb] .

XII. [Ib. uI, 14-17.] Et offeret munus suum Domino, agnum anniculum sine uitio in holocaustoma, et agnam anniculam sine uitio unam in peccatum. Hoc quidam nostri interpretes transferre noluerunt, ueluti locutionem inusitatam uitantes, et dixerunt, pro peccato, non, in peccatum, cum sit sensus in ea locutione, qui non fuerat perturbandus. In peccatum quippe dictum est, quia hoc ipsum quod pro peccato offerebatur, peccatum uocabatur. Unde illud est apud Apostolum de Domino Christo, Eum qui non nouerat peccatum, peccatum pro nobis fecit : Deus Pater scilicet, Deum Filium pro nobis fecit peccatum, id est sacrificium pro peccato. Sicut ergo agnus in holocaustoma, ut ipsum pecus esset holocaustoma; sic et agna in peccatum, ut ipsum pecus esset peccatum, id est sacrificium fieret pro peccato, sicut de ariete, quod sequitur, in salutare dicit, tanquam ipsum sit salutare, cum sit sacrificium salutaris. Quod postea repetendo manifestat: nam et illud pro peccato dicit, quod prius dixerat in peccatum; et hoc sacrificium salutaris, quod prius dixerat, in salutare.

XIII. [Ib. uIII, 24.] Locutus est Dominus ad Moysen, dicens, Hoc est de Leuitis. Hoc alii interpretati sunt, Hec est lex de Leuitis: sed quod scriptum est, Hoc est de Leuitis, intelligitur dictum, Hoc constituo de Leuitis.

 XIu. [Ib. uIII, 24-26.] Deinde sequitur: A quinto et uicesimo anno et supra, introibunt ministrare in ministerium in operibus in tabernaculo testimonii; et a quinquagenario recedet ab administratione, et non operabitur ultra : in tabernaculo testimonii custodire custodias; opera autem non operabitur. Hunc sensum obscurum facit , quod ita confusum est, tanquam de ipso fratre sit dictum, custodire custodias; cum dictum sit de illo, qui recedit ab operibus, et remanebit illic, in tabernaculo testimonii custodire custodias; opera autem non operabitur; sed operabitur frater eius, id est, qui nondum peruenit ad etatem quinquagenariam, a uiginti quinque annis incipiens operari. Ergo ita distinguendum est: Et a quinquagenario recedet ab administratione, et non operabitur ultra, et ministrabit frater eius. Deinde redit ad illum quinquagenarium, de quo loquebatur, et de illo explicat cetera, dicens, In tabernaculo testimonii custodire custodias; opera autem non operabitur. Quod enim ait, custodire, subauditur, incipiet, tanquam id uno uerbo diceret, custodiet custodias. Solet enim usitate etiam in latinis locutionibus infinitum uerbum poni pro finito.

Xu. [Ib. IX, 6-12.] Cum Pasche tempore quidam, qui immundi facti erant super animam hominis, id est super mortuum, quererent quomodo Pascha facerent; quoniam oportebat eos ab immunditiis septem diebus purificari secundum Legem: consuluit Dominum Moyses, et responsum accepit, cuicumque tale aliquid accidisset, uel tam in longinquo itinere constitutus esset, ut non posset occurrere, alio mense eum facere debere Pascha, propter diem mensis quartum decimum, ubi lune numerus obseruabatur. Sed si queratur quid facerent, si forte talis immunditia etiam ad secundum mensem occurreret; arbitror id quod dictum est de secundo mense, tanquam regulariter fuisse retinendum, ut tertio mense obseruarent, aut certe Pascha non egisse tali necessitate, ad culpam non pertineret.

XuI. [Ib. IX, 15-23.] Et die qua statutum est tabernaculum, texit nubes tabernaculum, domum testimonii: et uespere erat super tabernaculum uelut species ignis usque mane. Ita fiebat semper; nubes tegebat illud die, et species ignis nocte. Et cum ascendisset nubes a tabernaculo, et postea promouebant filii Isrel: et in loco ubicumque steterat nubes, ibi castra collocabant filii Isrel. Per preceptum Domini castra collocabunt filii Isrel, et per preceptum Domini promouebunt. Omnes dies in quibus obumbrat nubes super tabernaculum, in castris erunt filii Isrel: et quando protraxerit [1 1Kb] nubes super tabernaculum dies plures; et custodient filii Isrel custodiam Dei, et non promouebunt. Et erit, cum texerit nubes dies numero super tabernaculum; per uocem Domini in castris erunt, et per preceptum Domini promouebunt. Et erit cum fuerit nubes a uespera usque mane, et ascenderit nubes mane, et promouebunt die; uel  nocte et si ascenderit nubes [1 1Kb] , promouebunt: die uel mense die abundante nube obumbrante super illud, in castris erunt filii Isrel, et non promouebunt. Quoniam per preceptum Domini promouebunt. Custodiam Domini custodierunt per preceptum Domini in manu Moysi.

Totus hic locus diligenter exponendus est, quoniam inusitatis generibus locutionum obscuratus est. Et die, inquit, qua statutum est tabernaculum, texit nubes tabernaculum, domum testimonii: idem tabernaculum appellauit domum testimonii. Et uespere erat super tabernaculum uelut species ignis usque mane. Ita fiebat semper. Deinde diligenter exprimit, quid fiebat semper, Nubes, inquit, tegebat illud die, et species ignis nocte. Et cum ascendisset nubes a tabernaculo, et postea promouebant filii Isrel. Ista sententia obscura non est, nisi propter illam locutionem ubi additur, et. Ordo enim uerborum integer sequitur, etiamsi desit ipsa coniunctio, ut sic dicatur, Et cum ascendisset nubes a tabernaculo, postea promouebant filii Isrel: quamuis et ipsum quod dictum est, postea, si deesset, plena posset esse sententia. Deinde sequitur, dicens, Et in loco ubicumque steterat nubes, ibi castra collocabant filii Isrel.

Hoc autem totum quod faciebant, ad preceptum Domini referens, ita complectitur: Per preceptum, inquit, Domini castra collocabunt filii Isrel, et per preceptum Domini promouebunt. Preceptum Domini appellat signum ipsum quod fiebat in nube, siue cum staret obumbrans tabernaculum, ut castra consisterent; siue cum ascendisset, atque ultra moueretur, ut eam eleuatis castris sequerentur. Mutauit sane in hac sententia narrantis modum, et tanquam predicens atque prenuntians uerba futuri temporis habere cepit. Neque enim ait, Per preceptum Domini castra collocabant filii Isrel; sed, collocabunt: nec ait, per preceptum Domini promouebant; sed, promouebunt. Et hunc modum etiam in consequentibus seruat, qui modus in Scripturis est inusitatissimus. Nam uerbis preteriti temporis sepe futura predicta esse nouimus; sicut est, Foderunt manus meas et pedes ; et, Sicut ouis ad immolandum ductus est ; et innumerabilia talia: ut autem narrator rerum gestarum uerbis utatur temporis futuri, sicut hoc loco, difficillime in Scripturis inueniri potest.

Ergo posteaquam dixit, de die et nocte, quo signo promoueret populus, uel maneret; ne putarentur per noctem ambulare et per diem solere considere, atque hoc diebus omnibus facere, secutus adiunxit, et ait, Omnes dies in quibus obumbrat nubes super tabernaculum, in castris erunt filii Isrel; et quando protraxerit nubes super tabernaculum dies plures. Deinde admonens non hoc ex illorum necessitate fieri, sed ex Dei uoluntate, Et custodient, inquit, filii Isrel custodiam Dei, id est, custodiam quam precepit Deus; et non promouebunt. Et tanquam diceretur, Quando ergo promouebunt?  Et erit, inquit, cum texerit nubes dies numero super tabernaculum, id est, dies certo numero, qui numerus utique Deo placeret: per uocem Domini in castris erunt, et per preceptum Domini promouebunt. Hanc uidetur dicere uocem Domini signum quod dat de statione, et motu nubis; quia et uox loquentis, procul dubio signum est uoluntatis. Quod ergo ait, et per preceptum, hoc idem signum puto intelligendum. Quanquam posset uox et preceptum Domini illud etiam accipi quod locutus est, ut solet, ad Moysen, et precepit hoc fieri. Neque enim scirent illi promouendum esse nube promouente, et standum esse nube stante, nisi hoc eis ante preciperetur.

In his autem que dicta sunt nondum apparuit, utrum per diem tantum ambularetur, an etiam per noctem, secundum signum quod nubes motu suo dabat. Fortassis enim quamuis plures dies in castris manerent nube non promouente, potuit tamen putari nubem non solere ascendere de castris, et signum itineris dare, nisi per diem. Sequitur ergo et dicit: Et erit, cum fuerit nubes a uespera usque mane, et ascenderit nubes mane, et promouebunt die. Hic illa copulatiua coniunctio more Scripture posita est. Nam ea detracta plenus est sensus hoc modo: Et erit, cum fuerit nubes a uespera usque mane, et ascenderit nubes mane, promouebunt die. Deinde quia et nocte si nubes ascenderet promouebant, atque iter nocturnum si illud signum acciperent agebant, adiunxit et ait: uel nocte et si ascenderit nubes, promouebunt. Sed locutio est inusitatior: non enim tantum positum est, et; sed eo more positum est, quo non solet. Unde mihi uidetur preposteratus ordo uerborum, sicut sepe et in latinis locutionibus fieri solet: quod genus antistrophe dicitur. Proinde si ita dicatur, uel et nocte si ascenderit nubes, promouebunt; aut certe ita, si et nocte ascenderit nubes, promouebunt, planissimus sensus est.

Adhuc autem occurrebat cogitanti, ut scire uenet utrum quomodo cognitum est solere illos ad nubis signum diebus et noctibus ambulare, uel diebus et noctibus in castris esse, ita etiam solerent per dies tantum manere, etiam quorum noctibus ambularent: quod arbitror Scripturam in consequentibus intimasse cum dicit, Die uel mense diei, abundante nube obumbrante super illud, in castris erunt filii Isrel, et non promouebunt. Quia enim dixerat, uel nocte et si ascenderit nubes, promouebunt; tanquam restabat ut diceret, die autem si non ascenderit, non promouebunt, quando quasi promouere debere uidebantur: sed quia hoc etiam diebus pluribus fieri poterat, ut noctibus ambularent, promouente nube, et ea manente diebus non ambularent, ideo posuit, die uel mense diei. Non dixit, mense, ne ibi et noctes eiusdem mensis acciperentur; sed, mense diei, id est mense ex ea parte qua dies illi fuit, non ex ea qua nox. Die ergo uel mense diei, abundante nube obumbrante, id est, abundante in obumbrando, uel abundantius obumbrante, super illud, illud scilicet tabernaculum, in castris erunt filii Isrel, et non promouebunt. Postremo repetiit, diuina auctoritate factum, cui resisti utique non debebat, adiungens:  Quoniam per preceptum Domini promouebunt. Custodiam Domini custodierunt, per preceptum Domini, in manu Moysi. Rediit ad uerbum preteriti temporis, ut diceret, custodierunt. Quod uero in fine posuit, in manu Moysi, usitatissima in Scripturis locutio est, quia per Moysen hec Deus precipiebat.

XuII. [Ib. X, 7.] Ei cum congregaueritis synagogam, tubat canetis, et non in signo. Non ergo ad hoc canendum precipit, ut congregetur synagoga; nam si hoc fit, signum est: sed iam congregata synagoga, precipit tuba canere, tanquam ad cantum iam pertineat; non ad dandum signum, quo dato fieri aliquid admoneat. Proinde cum hoc quod iam congregata synagoga tubis canebant, quisquam homo Noui Testamenti ad aliquid spirituale interpretatur, illi signum est, qui intelligit quare fiat; non illis qui non intelligebant, nisi quando ad hoc fiebat, ut aliquod opus indiceretur.

XuIII. [Ib. XI, 17.] Et auferam de spiritu qui est in te, et superponam super eos; et sustinebunt tecum impetum populi, et non portabis illos tu solus. Plerique latini interpretes non ut in greco est, transtulerunt; sed dixerunt, Auferam de spiritu tuo qui est in te, et ponam super eos, aut ponam in eis; et fecerunt sensum laboriosum ad intelligendum. Putari enim potest de spiritu ipsius hominis dictum, quo humana natura completur corpore adiuncto, que constat ex corpore et spiritu, quem etiam animam dicunt: de quo et Apostolus dicit, Quis enim hominum scit que sunt hominis, nisi spiritus hominis qui in ipso est? Sic et que Dei sunt, nemo scit nisi Spiritus Dei. Et quod adiungit ac dicit, Nos autem non spiritum huius mundi accepimus, sed Spiritum qui ex Deo est ; ostendit utique alium esse Spiritum Dei, cuius particeps fit spiritus hominis per gratiam Dei. Quamuis posset etiam, sicut alii interpretati sunt, intelligi Spiritus Dei in eo quod dicitur, de spiritu tuo qui est in te; ut dictum sit, tuo, quia fit etiam noster qui Dei est, cum accipimus eum: sicut de Ioanne dictum est, In spiritu et uirtute Elie . Non enim anima Elie in eum fuerat reuoluta. Quod si quidam heretica peruersitate opinantur, quid dicturi sunt in eo quod scriptum est, Spiritus Elie requieuit super Eliseum ; cum iam ille utique haberet animam suam  : nisi quia dictum est de Spiritu Dei, ut etiam per illum operaretur qualia per Eliam operabatur; non ab illo recedens, ut istum posset implere; aut dispertitus minus esset in illo, ut posset ex aliqua parte et in isto esse? Deus est enim qui possit esse in omnibus tantus, in quibus per illam gratiam esse uoluerit. Nunc autem cum ita scriptum sit, Et auferam de spiritu qui est super te, nec dictum sit, de spiritu tuo, facilior est absolutio questionis: quia intelligimus nichil aliud Deum significare uoluisse, nisi ex eodem Spiritu gratie illos quoque habituros adiutorium, ex quo habebat Moyses; ut et isti haberent quantum Deus uellet, non ut ideo Moyses minus haberet.

XIX. [Ib. XI, 21-23.] Et dixit Moyses, Sexcenta millia peditum, in quibus sum in ipsis, et tu dixisti, Carnes  dabo eis, et edent mense dierum. Numquid oues et boues occidentur illis, et sufficient illis? aut omnis piscis congregabitur eis, et sufficiet eis? Queri solet utrum hoc Moyses diffidendo dixerit, an querendo. Sed si putauerimus eum diffidendo dixisse, nascetur questio cur hoc ei non exprobrauerit Dominus, sicut exprobrauit quod ad petram unde aqua profluxit, uidetur de potestate Domini dubitasse. Si autem dixerimus hoc eum dixisse querendo modum quo fieret, ipsa Domini responsio, ubi ad eum dixit, Numquid manus Domini non sufficiet, quasi redarguentis uidetur quod iste ista non credidisset. Sed melius arbitror intelligi Dominum ita respondisse, tanquam modum futuri facti, quem ille requierebat, dicere noluerit, sed potius opere ipso suam potentiam demonstrare. Poterat enim et Marie dicenti, Quomodo fiet istud, quoniam uirum non cognosco, a calumniantibus obiici quod minus crediderit, cum illa modum quesiuerit, non de uirtute Dei dubitauerit. Quod autem responsum est illi, Spiritus sanctus superueniet super te, et uirtus Altissimi obumbrabit te, poterat et sic responderi quomodo hic, Numquid Spiritui sancto impossibile est, qui superueniet in te? ac sic idem ipse sensus conseruaretur. Porro autem talia quedam dicens Zacarias, incredulitatis arguitur, et uocis oppresse pena plectitur . Quare, nisi quia Deus non de uerbis, sed de cordibus iudicat? Alioquin et ad illam petram unde aqua profluxit, poterant excusari uerba Moysi, nisi in eum clara esset diuina sententia quod diffidendo talia dixerit. Nam ita se ea uerba habent: Audite me, increduli; numquid de petra ista educemus uobis aquam? Deinde sequitur: Et eleuata Moyses manu sua percussit petram uirga bis, et exiit aqua multa, et bibit synagoga et pecora eorum. Utique ad hoc congregauit populum, ad hoc illam uirgam in qua tanta miracula fecerat sumpsit, eaque petram percussit, atque inde solite uirtutis est consecutus effectus. uerba ergo illa quibus ait, Numquid ex hac petra educemus uobis aquam? possent sic accipi, tanquam diceretur, Nempe ex hac petra secundum uestram incredulitatem aqua educi non potest: ut denique percutiendo ostendereretur, fieri diuinitus potuisse quod illi infidelitate non crederent, maxime quia dixerat, Audite me, increduli. Ita quidem intelligi possent hec uerba, nisi Deus qui cordis inspector est, quo animo dicta fuerint indicaret. Sequitur enim Scriptura et dicit: Et dixit Dominus ad Moysen et Aaron, Quoniam non credidistis sanctificare me in conspectu filiorum Isrel, propter hoc non inducetis uos synagogam hanc in terram quam dedi eis . Ac per hoc intelligitur illa uerba ita dixisse Moysen, tanquam ad incertum percusserit, ut si non sequeretur effectus, hoc predixisse putaretur, cum ait, Numquid ex hac petra educemus uobis aquam? quod in animo eius lateret omnino, nisi Dei sententia proderetur. E contrario itaque isto loco debemus intelligere uerba Moysi de promissis carnibus, querentis potius quomodo fieret, quam diffidentis fuisse; quando sententia Domini non secuta est, que uindicaret, sed potius que doceret.

 XX. [Ib. XII, 1.] De uxore Moysi Aethiopissa queri solet, utrum ipsa sit filia Iothor, an alteram duxerit, uel superduxerit: sed ipsam fuisse credibile est: de Madianitis quippe erat, qui reperiuntur in Paralipomenon Aethiopes dicti, quando contra eos pugnauit Iosaphat. Nam in his locis dicitur eos persecutus populus Isrel, ubi Madianite habitant , qui nunc Saraceni appellantur. Sed nunc eos Aethiopes nemo fere appellat, sicut solent locorum et gentium nomina plerumque uetustate mutari.

XXI. [Ib. XIII, 18-26.] Et dixit ad eos, Ascendite ista eremo, et ascendetis in montem, et uidebitis terram que sit, et populum qui insidet super eam, si fortis est aut infirmus, si pauci sunt aut multi. Exposuisse intelligitur, secundum quid dixerit, si potens est aut infirmus; hoc est, si pauci sunt aut multi. Nam quomodo possent de monte prospicientes sentire humanarum uirium fortitudinem? Potest et alius sensus esse multo congruentior ueritati. Quod ait, Ascendetis in montem, in ipsam terram dixit, quam explorare uolebant. Non enim possent facile exploratores intelligi, ubi tanquam peregrinantes omnia perquirebant. Nam si de montis uertice eos putauerimus conspexisse terram, et explorasse; quomodo possent exquirere omnia que Moyses exquirenda precepit? quomodo intrare ciuitates, quas eos Scriptura dixit intrasse? quomodo de illa ualle botrum tollere, propter quem et loco nomen est inditum, ut uallis Botri [1 1Kb] diceretur? In ipso ergo monte explorabatur terra, quia ipsa erat que exploraretur: et ibi erat quidam depressior locus, de qua ualle botrus ablatus est.

XXII. [Ib. XIII, 33.] Et protulerunt pauorem terre quam explorauerunt. Pauorem terre dixit, non quo pauebat eadem terra, sed quem ex ea terra conceperant.

XXIII. [Ib. XIu, 9.] Caleb et iehsu Naue loquentes ad populum Isrel ne timerent ingredi terram promissionis, dixerunt inter cetera: uos autem ne timueritis populum terre, quoniam cibus nobis sunt. Abscessit enim tempus ab eis, Dominus autem in nobis; ne timueritis eos. Quod dictum est, Cibus nobis sunt, intelligi uoluerunt, consumemus eos. Quod uero adiunxerunt, Abscessit enim tempus ab eis, Dominus autem in nobis: satis diligenter non dixerunt, Abscessit Dominus ab eis; impii quippe antiquitus fuerunt: sed quoniam et impiis occulta dispensatione diuine prouidentie datur tempus florendi atque regnandi, Abscessit, inquiunt, tempus ab eis, Dominus autem in nobis. Non dixerunt, Abscessit tempus ab eis, et nostrum successit: sed, Dominus autem in nobis, non tempus. Illi enim tempus habuerunt, isti Dominum Deum temporum creatorem et ordinatorem, et quibusque, ut ei placet, distributorem.

XXIu. [Ib. Xu, 24-29.] Quod precipitur quomodo expientur peccata que non sponte committuntur, merito queritur que sint ipsa peccata nolentium: utrum que a nescientibus committuntur; an etiam possit recte dici peccatum esse nolentis, quod facere compellitur:  nam et hoc contra uoluntatem facere dici solet. Sed utique uult propter quod facit, tanquam si peierare nolit, et facit [1 1Kb] cum uult uiuere, si quisquam, nisi fecerit, mortem minetur. uult ergo facere, quia uult uiuere: et ideo non per seipsum appetendo ut falsum iuret, sed ut falsum iurando uiuat. Quod si ita est, nescio utrum possint dici ista peccata nolentium, qualia hic dicuntur expianda. Nam si diligenter consideretur, forte ipsum peccare nemo uelit, sed propter aliud fit, quod uult qui peccat. Omnes quippe homines qui scientes faciunt quod non licet, uellent licere: usque adeo ipsum peccare nemo appetit propter hoc ipsum, sed propter illud quod ex eo consequitur. Hec si ita se habent, non sunt peccata nolentium, nisi nescentium; que discernuntur a peccatis uolentium.

XXu. [Ib. Xu, 30, 31.] Et anima quecumque peccauerit in manu superbie ex indigenis, aut ex proselytis, Deum hic exacerbat, et exterminabitur anima illa de populo suo; quoniam uerbum Domini contempsit, et mandata eius disperdidit: contritione conteretur anima illa, peccatum eius in illa. Que sint peccata que fiunt in manu superbie, id est superbia committuntur, Scriptura ipsa in consequentibus satis exposuit, ubi ait, Quoniam uerbum Domini contempsit. Aliud est ergo precepta contemnere, aliud magni quidem pendere, sed aut ignarum contra facere, aut uictum. Que duo fortasse pertineant ad illa peccata que a nolentibus fiunt, de quibus superius quemadmodum Deo propitiato expiarentur admonuit; ac inde subiecit peccata superbie, cum quisque superbiendo, id est preceptum contemnendo perperam facit. Quod genus peccati non dixit ullo genere sacrificii purgari oportere, tanquam insanabile iudicans, illa duntaxat curatione que per sacrificia gerebatur, qualia facienda in hac Scriptura precipiuntur: que si per se ipsa attendantur, nulli peccato [2 1Kb] possunt mederi; si autem res ipse quarum hec sacramenta sunt inquirantur, in eis inueniri poterit purgatio peccatorum. Quod ergo scriptum est, Peccator, cum uenerit in profundum malorum, contemnit , iste significatus est, quem Scriptura hoc loco dicit, in manu superbie delinquere. Hoc igitur sine pena eius qui committit, non potest aboleri; atque ideo non potest esse impunitum, et cum penitendo sanatur: ipsa enim afflictio penitentis pena peccati est, quamuis medicinalis et salubris. Merito quippe magnum iudicatur peccatum, cum superbia preceptum contemnit: sed e contrario, ut sanari possit, cor contritum et humiliatum Deus non spernit . uerumtamen quia sine pena non fit, ideo hinc talia dicta sunt: Deum, inquit, hic exacerbat; quia Deus superbis resistit . Et exterminabitur anima illa de populo suo; quoniam talis omnino in numero eorum qui ad Deum pertinent, non est. Quoniam uerbum Domini contempsit, et mandata eius disperdidit: contritione conteretur anima  illa. Quare autem contritione conteretur, consequenter adiungit, dicens, Peccatum eius in illa: ac per hoc si tali peccato debitam contritionem ipse sibi adhibeat penitendo, cor contritum, ut dictum est, Deus non spernet. Quamuis in greco non dictum sit hoc loco, contritione conteretur; sed, extritione exteretur anima illa: quod ita accipi potest, quasi omni modo terendo exstinguatur, ac non sit. Sed prius natura immortalitatis anime hunc intellectum recusat. Deinde si quod exteritur, omni modo efficeretur ut non sit, non diceret de sapiente, Et gradus ostiorum eius exterat pes tuus . uerum illa discretio magis magisque consideranda est, utrum nemo peccet nisi aut ignarus, aut uictus, aut contemnens; unde nunc longum est disputare.

XXuI. [Ib. XuI, 13, 14.] Quid est quod Dathan et Abiron, cum in seditionem consurrexissent, uocati a Moyse, ac superbe et iniuriose respondentes, Numquid pussillum hoc, quoniam eduxisti nos in terram fluentem lac et mel, interficere nos in eremo? quoniam prees nobis, princeps es [1 1Kb] : et tu in terram fluentem lac et mel induxisti nos, et dedisti nobis sortem agri et uineas; post hec addiderunt, Oculos hominum illorum abscidisses: non ascendimus? Quorum oculos hominum dixerunt? Utrum populi Isrel, tanquam dicentes, Si ista prestitisses, oculos hominum illorum abscidisses; id est, ita te diligerent, ut oculos suos eruerent, et darent tibi? Quod indicium magnum dilectionis et Apostolus dicit, Quoniam si fieri posset, oculos uestros eruissetis, et dedissetis mihi . Et deinde plenam contumaciam addiderunt, Non ascendimus, id est, Non ueniemus; quia uocauerat eos. An potius oculos hominum illorum, dicit hostium, qui nimis acres et terribiles fuerant nuntiati: tanquam dicerent, Etsi hoc fecisses, non tibi obtemperaremus; nisi quod modus uerbi alius pro alio positus est, ut non dicerent, Non ascenderemus; sed, Non ascendimus, quodam genere locutionis?

XXuII. [Ib. XuI, 20, 21.] Et locutus est Dominus ad Moysen et Aaron, dicens: Abscedite uos de medio synagoge istius. Notandum est tunc iubere Dominum separationem fieri corporalem, cum iam uindicta imminet malis: sic Ne cum domo sua separatur a ceteris diluuio perituris ; sic Lot cum suis separatur a Sodomis igne celitus consumendis ; sic ipse populus ab Aegyptiis marinis fluctibus obruendis ; sic isti nunc a synagoga Chore, Abiron et Dathan, qui se primitus per seditionem abrumpere uoluerunt: cum quibus tamen sancti antea uiuentes et conuersantes, et cum ceteris quos reprobat Deus, secundum uerba que in eos increpans dicit, contaminari tamen ab eis minime potuerunt: nec separare se iussi sunt, quando uindictam Dominus siue differebat, siue talem adhibebat, qua innocentes periclitari lediue non possent, sicut serpentum morsibus, sicut strage mortium, qua Deus, quem uolebat, sicut uolebat, alio percutiebat intacto; non sicut aqua  diluuii, aut ignea pluuia, aut aqua maris, aut hiatu terre, que permixtos poterat pariter absumere: non quia et ibi Deus suos conseruare non posset; sed quid opus erat tentatione miraculi ubi separatio fieri poterat, ut uel aqua, uel ignis, uel hiatus terre, quos inuenisset, auferret? Sic et in fine a zizaniis separabuntur frumenta, ut malos cremantibus flammis, iusti fulgeant sicut sol in regno Patris sui .

XXuIII. [Ib. XuI, 30.] Quod ait Moyses de Chore et Abiron et Dathan, In uisione ostendet Deus, et aperiens terra os suum absorbebit eos, quidam interpretati sunt, In hiatu ostendet Dominus: credo, putantes dictum , quod grece positum est , quod pro eo dictum est, ac si diceretur, In manifestatione, quod aperte oculis apparebit. Non enim sic dictum est, In uisione, quemadmodum solent dici uisiones, siue somniorum, siue quarumque in ecstasi figurarum; sed ut dixi, in manifestatione. Nonnulli autem aliud opinantes, In phantasmate interpretari uoluerunt; quod omnino sic abhorret a consuetudine locutionis nostre, ut nusquam fere dicatur phantasma, nisi ubi falsitate uisorum sensus noster illuditur: quamuis et hoc a uidendo sit dictum; sed, ut dixi, aliud loquendi consuetudo preiudicauit.

XXIX. [Ib. XuI, 32, 33.] Et descenderunt ipsi, et omnia quecumque sunt eis, uiuentes ad inferos. Notandum secundum locum terrenum dictos esse inferos, hoc est in inferioribus terre partibus. uarie quippe in Scripturis et sub intellectu multiplici, sicut rerum de quibus agitur sensus exigit, nomen ponitur inferorum, et maxime in mortuis hoc accipi solet. Sed quoniam istos uiuentes dictum est ad inferos descendisse, et ipsa narratione quid factum fuerit satis apparet; manifestum est, ut dixi, inferiores partes terre inferorum uocabulo nuncupatas, in comparatione huius superioris terre in cuius facie uiuitur: sicut in comparatione celi superioris, ubi sanctorum demoratio est Angelorum, peccantes angelos in huius eris detrusos caliginem Scriptura dicit tanquam carceribus inferi puniendos reseruari. Si enim Deus, inquit, angelis peccantibus non pepercit, sed carceribus caliginis inferi retrudens tradidit in iudicio puniendos reseruari : cum apostolus Paulus principem potestatis eris diabolum dicat, qui operatur in filiis diffidentie .

XXX. [Ib. XuI, 36-40.] Et dixit Dominus ad Moysen et ad Eleazarum filium Aaron sacerdotem: Tollite thuribula erea e medio exustorum, et ignem alienum hunc semina ibi; quia sanctificauerunt thuribula peccatorum horum in animabus suis: et fac ea laminas ductiles circumpositionem altari; quoniam oblata sunt ante Dominum et sanctificata sunt, et facta sunt in signum filiis Isrel. Hoc loco cur non ad Moysen et Aaron, sicut in superioribus, Dominus locutus sit, sed ad Moysen et ad Eleazarum filium Aaron, hec mihi causa interim occurrit: quoniam questio erat de progenie sacerdotum, id est de quo genere esse deberent ; non ad Aaron, qui iam summus sacerdos erat, sed ad Eleazarum uoluit loqui Deus, qui ei succedere debebat, et secundo iam sacerdotio fungebatur, ut eo modo seriem generis commendaret, que in successionibus sacerdotum esse deberet. Unde etiam in consequentibus dicit: Et accepit Eleazar filius Aaron sacerdotis thuribula erea, quanta [1 1Kb] obtulerunt qui exusti sunt, et addidit ea circumpositionem altaris, memoriale filiis Isrel, ut non accedat quisquam alienigena, qui non est de semine Aaron, imponere incensum ante Dominum: et non erit sicut Chore et sicut conspiratio eius, sicut locutus est Dominus in manu Moysi. Hoc ergo modo uoluit per Eleazarum Deus non sacerdotium, quod iam erat in Aaron, sed successionis sacerdotalis progeniem commendare. Quod uero ait, Et ignem alienum hunc semina ibi, sparge intelligendum est. Et quod addidit, Quia sanctificauerunt thuribula peccatorum horum in animabus suis, locutione quidem inusitata expressa sententia est: sed notandum nouo modo dicta sanctificata pena eorum, a quibus hoc peccatum fuerat perpetratum; quia per eos exemplum datum est ceteris, quo timerent. Circumpositionem autem altari cur ex eis fieri uoluit, addidit dicens, Quoniam oblata sunt ante Dominum, et sanctificata facta sunt in signum filiis Isrel: non ergo in eis reprobari uoluit, quod a talibus oblata sunt; sed hoc potius cogitari et attendi, ante quem oblata sint, id est quia ante Dominum, ut plus in eis ualeret nomen Domini ante quem oblata sunt, quam pessimum meritum eorum a quibus oblata sunt. Hoc autem iam et in Exodo commemorauerat Scriptura, quando altare fabricatum dicit : unde intelligitur genera rerum gestarum distributa esse per libros, non temporum ordo contextus. Nam et de uirga Aaron, quomodo res gesta sit, ut et florens et germinans electionem sacerdotii eius diuinitus indicaret, in hoc libro Scriptura narrauit ; et tamen de ipsa uirga in Exodo dicitur, ut in sanctis sanctorum cum manna in arca poneretur, quando precipitur de tabernaculo fabricando ; quod utique longe ante preceptum est, quam ipsum tabernaculum fabricatum perfectumque consisteret: stetit autem primo mense secundi anni, ex quo de Aegypto egressi sunt , et liber iste incipit a secundo mense eiusdem anni secundi, primo die mensis: unde clarum est ista, si librorum ordinem consideremus, per recapitulationem, id est preteritorum recordationem commemorari, que putant, qui minus diligenter intendunt, eodem facta ordine quo narrantur.

XXXI. [Ib. XuIII, 1.] Et ait Dominus ad Aaron, dicens: Tu et filii tui, et domus patris tui tecum, accipietis peccata sanctorum; et tu et filii tui accipietis peccata sacerdotii uestri. Hec sunt peccata que appellantur sacrificia pro peccatis. Proinde peccata sanctorum dictum est, non que sancti committant; sed ab eo  quod sunt sancta, dictum est sanctorum, quia in sanctis offeruntur: et peccata dicuntur sacrificia pro peccatis; ideo appellata sunt peccata sanctorum. Et peccata sacerdotii uestri, id est, eadem ipsa que offeruntur pro peccatis: sicut etiam in Leuitico declarat, et pertinere debere dicit ad sacerdotem .

XXuII. [Ib. XuIII, 12.] Primogenita omnia, quecumque fuerint in terra eorum, quantacumque attulerint Domino, tibi erunt. Hic primogenita, non fetus primitiuos pecorum dicit: nam ipsa grece nominatur, hec autem . Sed latine duabus his rebus, duo nomina reperta non sunt. Et ideo ista quidam primitias interpretati sunt: sed primitie dicuntur, et aliud sunt. Hec igitur tria ita discernuntur, quia sunt primitiui animalium fetus, etiam hominum: uero, primi fructus de terra sumpti, uel de arbore, uel de uite: primitie autem de fructibus quidem, sed iam redactis ab agro; sicut de massa, de lacu, de dolio, de cupa, que primitus sumebantur.

XXXIII. [Ib. XIX.] De iuuenca rufa, cuius cinerem ad aquam aspersionis, eorumque mundationem qui mortuum tetigerint, proficere Lex mandauit, nec tacere [1 1Kb] permittimur; euidentissimum enim signum in ea Noui Testamenti prefiguratur; nec satis digne festinantes dicere de tanto sacramento ualemus. Primo enim quod ita cepit de hac re loqui Scriptura, quem non moueat, et intentissimum faciat in altitudine sacramenti? Et locutus est, inquit, Dominus ad Moysen et Aaron, dicens: Ista distinctio Legis, quecumque constituit Dominus. Procul dubio non est distinctio, nisi inter aliqua duo, uel plura: nam distinctionem singularitas non requirit. Nec distinctionem cuiuslibet rei commemorauit, sed addidit, Legis: nec cuiuscumque legis: assidue quippe in Scriptura dicitur de unaquaque re, de qua legitime precipitur, Hec est lex illius uel illius rei; non uniuersalis Lex, que continet omnia que legitime precipiuntur: hic uero cum dixisset, Hec est distinctio Legis; secutus adiunxit quecumque constituit Dominus, precipiendo utique, non creando. Nam etiam nonnulli interpretes, quecumque precepit Dominus, transtulerunt. Si ergo hec est distinctio Legis, quecumque precepit Dominus; procul dubio magna est ista distinctio: et recte intelligitur duo Testamenta distinguere. Eadem quippe sunt in uetere et Nouo: ibi obumbrata, hic reuelata; ibi prefigurata, hic manifestata. Nam non solum Sacramenta diuersa sunt, uerum etiam promissa. Ibi uidentur temporalia proponi, quibus spirituale premium occulte significetur: hic autem manifestissime spiritualia promittuntur, et eterna. Temporalium autem bonorum atque carnalium, et spiritualium atque eternorum, que clarior certiorque distinctio est, quam passio Domini nostri Iesu Christi? in cuius morte satis constitit, non istam terrenam transitoriamque felicitatem a Domino Deo pro magno munere sperandam et optandam: quandoquidem in unigenito Filio suo, quem tanta illa perpeti  uoluit, longe aliud a se peti exspectarique oportere apertissima distinctione declarauit. Hanc igitur passionem Domini nostri Iesu Christi, uelut distinctionem duorum Testamentorum, hoc quod de iuuence rufe mactatione narratur, satis congrue prefigurat.

Locutus est Dominus ad Moysen et Aaron, dicens, Ista distinctio Legis quecumque constituit Dominus: ac deinde mandare incipit hec adiungens et dicens, Loquere filiis Isrel. Potest etiam ita distingui, Et locutus est Dominus ad Moysen et Aaron dicens; Ista distinctio Legis, quecumque constituit Dominus, dicens: non quecumque constituit Dominus creans, sicut celum et terram et omnia que in eis sunt; sed quecumque constituit Dominus dicens, in duobus uidelicet Testamentis; ut deinde sequatur, Loquere filiis Isrel, et accipiant ad te [1 1Kb] iuuencam rufam sine uitio. Iuuenca rufa carnem Christi significat. Sexus femineus est, propter infirmitatem carnalem; rufa est, propter ipsam cruentam passionem. Quod autem ait, Accipiant ad te, in ipso Moyse figuram Legis ostendit: quoniam secundum Legem sibi uisi sunt occidere Christum, quia soluebat secundum ipsos sabbatum, et sicut putabant, obseruationes legitimas profanabat. Quod ergo sine uitio dicitur hec iuuenca, mirum non est: hanc enim carnem etiam cetere hostie figurabant, ubi similiter sine uitio pecora immolari iubentur. Erat quippe illa caro in similitudine carnis peccati , sed non caro peccati. uerumtamen hic ubi euidentius Legis distinctionem Deus uoluit commendare, parum fuit dicere, sine uitio, nisi diceretur, que non habet in se uitium: quod si repetendi causa dictum est, fortasse non frustra est, quod eam rem ipsa repetitio firmius commendauit. Quanquam et illud non abhorret a uero, ut ideo additum intelligatur, que non habet in se uitium, cum iam dictum esset, iuuencam sine uitio, quia in se non habuit uitium caro Christi, in aliis autem habuit, qui membra sunt eius. Que enim caro in hac uita sine peccato, nisi illa sola que non habet in se uitium? Et non est superpositum super eam iugum. Non enim subiugata est iniquitati, cui subiugatos inueniens liberauit, et eorum uincula disrupit, ut ei dicatur, Disrupisti uincula mea, tibi sacrificabo hostiam laudis . Super illius quippe carnem non est positum iugum, qui potestatem habuit ponendi animam suam et iterum sumendi eam .

Et dabis eam, inquit, ad Eleazarum sacerdotem. Cur non ad Aaron, nisi forte ita prefiguratum est, non ad tempus quod tunc erat, sed ad posteros huius sacerdotii passionem Domini peruenturam? Et eiicient eam extra castra: sic et eiectus est Dominus passurus extra ciuitatem. Quod autem ait, in locum mundum; ita significatum est, quia non habuit causam malam. Et occident eam in conspectu eius: sicut occisa est caro Christi in conspectu eorum qui iam futuri erant in nouo Testamento Domini sacerdotes.

Et accipiet Eleazar sanguinem eius, et asperget contra faciem tabernaculi testimonii a sanguine eius septies.  Hec testificatio est, Christum secundum Scripturas fudisse sanguinem in remissionem peccatorum . Ideo contra faciem tabernaculi testimonii, quia non aliter declaratum est, quam fuerat diuino testimonio prenuntiatum: et ideo septies, quia ipse numerus ad mundationem pertinet spiritualem.

Et cremabunt eam in conspectu eius. Puto quia concrematio ad signum pertinet resurrectionis. Natura est quippe ignis ut in superna moueatur, et in eum conuertitur quod crematur. Nam et ipsum cremare de greco in latinum ductum uerbum est a suspensione  . Quod uero additum est, in conspectu eius, id est in conspectu sacerdotis, hoc mihi insinuatum uidetur, quia illis apparuit resurrectio Christi, qui futuri erant regale sacerdotium. Iam quod sequitur, Et pellis eius et carnes et sanguis eius cum stercore eius comburetur, id ipsum expositum est quomodo concremabitur: et significatum est quod non solum substantia mortalis corporis Christi, que commemoratione pellis et carnium et sanguinis intimata est; uerum etiam contumelia et abiectio plebis, quam nomine stercoris significatam puto, conuerteretur in gloriam, quam combustionis flamma significat.

Et accipiet sacerdos lignum cedrinum et hyssopum et coccinum, et immittet in medium combustionis iuuence. Lignum cedrinum spes est, que debet in supernis firmiter habitare. Hyssopus fides, que cum sit herba humilis, radicibus heret in petra. Coccinum caritas, quod feruorem spiritus igneo colore testatur. Hec tria debemus mittere in resurrectionem Christi, tanquam in medium combustionis illius, ut cum illo sit abscondita uita nostra, sicut dicit Apostolus: Et uita uestra abscondita est cum Christo in Deo .

Et lauabit uestimenta sua sacerdos, et lauabit corpus suum aqua, et postea introibit in castra, et immundus erit sacerdos usque ad uesperam. Lauatio uestimentorum et corporis quid est, nisi mundatio exteriorum et interiorum? hoc sacerdos. Deinde sequitur: Et qui comburet eam, lauabit uestimenta sua, et lauabit corpus suum aqua, et immundus erit usque ad uesperam. In eo qui comburit, eos figuratos arbitror, qui Christi carnem sepelierunt, resurrectioni eam ueluti conflagrationi mandantes.

Et congregabit homo mundus cinerem iuuence, et ponet extra castra in locum mundum. Quid dicimus cinerem iuuence, reliquias uidelicet illius interfectionis et combustionis, nisi famam que consecuta est passionem resurrectionemque Christi? Quoniam sunt reliquie homini pacifico . Nam et cinis erat, quia uelut mortuus ab infidelibus contemnebatur; et tamen mundabat, quia et resurrexisse a fidelibus credebatur. Et quia hec fama apud eos maxime claruit, qui in ceteris gentibus erant, et non erant de consortio Iudeorum, ideo dictum esse existimo, Et congregabit homo mundus cinerem iuuence: mundus utique ab interfectione Christi, que Iudeos fecerat reos. Et reponet in locum mundum, id est, honorabiliter tractabit: tamen extra castra, quia extra  celebrationem Iudaice consuetudinis honor euangelicus claruit. Et erit synagoge filiorum Isrel in conseruationem. Aqua aspersionis, purificatio est. Postea declarat plenius quemadmodum ex isto cinere fiebat aqua aspersionis, unde mundabantur a contactu mortuorum; quod utique significat ab iniquitate huius moribunde uel morticine uite.

Sed mirum est quod sequitur: Et qui congregat, inquit, cinerem iuuence, lauabit uestimenta sua; et immundus erit usque ad uesperam. Quomodo erit ex hoc immundus, qui mundus accesserat; nisi quia et ii qui sibi uidentur mundi, in fide Christiana se agnoscunt quia omnes peccauerunt et egent gloria Dei, iustificati gratis per sanguinem ipsius ? Hunc tamen uestimenta sua lauare dixit, non etiam corpus suum; credo, quod illius cineris congregatione et repositione in loco mundo, si hec spiritualiter intelligantur, iam intrinsecus uult intelligi fuisse mundatum: sicut Cornelius audiens et credens quod predicauerat Petrus, ita mundatus est, ut ante uisibilem Baptismum, cum suis qui aderant, acciperet donum Spiritus sancti; uerumtamen nec uisibile Sacramentum contemni potuit , ut ablutus etiam extrinsecus [1 1Kb] lauaret quodammodo uestimenta sua. Et erit, inquit, filiis Isrel, et proselytis qui apponuntur, legitimum eternum. Quid aliud ostendit, nisi baptismum Christi, quem significabat aqua aspersionis, et Iudeis et Gentibus profuturum; id est filiis Isrel et proselytis, tanquam naturalibus ramis et inserto pinguedini radicis oleastro ? Quem autem non faciat intentum, quod post ablutionem de singulis quibusque dicitur, Et immundus erit usque ad uesperam? Neque hic tantum, sed in omnibus, aut pene in omnibus talibus mundationibus hoc dicitur. Ubi nescio utrum aliquid aliud possit intelligi, nisi quod omnis homo post remissionem plenissimam peccatorum permanendo in hac uita contrahit aliquid, unde sit immundus usque ad eiusdem uite finem, ubi ei dies iste quodammodo clauditur, quod significat uespera.

Deinde incipit Scriptura dicere, et exsequitur quemadmodum immundi facti homines, aqua illa aspersionis purificentur: Qui tetigerit, inquit, mortuum, omnis anima hominis immunda erit septem diebus: hic purificabitur die tertio et die septimo, et mundus erit. Et hic nichil aliud intelligendum uideo, nisi contactum mortui, esse hominis iniquitatem. Septem uero dierum immunditiam propter animam et corpus dictam puto; animam in ternario, corpus in quaternario. Quod quare ita sit, longum est disputare. Secundum hoc arbitror dictum per prophetam, In tribus et quatuor impietatibus non aduersabor [2 1Kb] . Adiungit autem, et dicit, Si autem non purificatus fuerit die tertio et die septimo, non erit mundus. Omnis qui tetigerit mortuum ab omni anima hominis, et mortuus fuerit, et non fuerit purificatus; id est ante mortuus fuerit tacto  mortuo, quam fuerit purificatus; tabernaculum Domini polluit: exteretur [1 1Kb] anima illa ex Isrel. Notandum est quod difficillime reperitur in his libris aliquid euidentius de uita anime post mortem fuisse conscriptum. Hic ergo cum dicit, si fuerit mortuus ante purificationem, manere in illo immunditiam, et exteri animam illam ex Isrel, id est a consortio populi Dei; quid aliud uult intelligi, nisi manere anime penam, etiam post mortem, si cum uiuit, mundata non fuerit sacramento isto, quo Christi baptismus figuratur? Quoniam aqua aspersionis, inquit, non est circumaspersa super eum, immundus est; adhuc immunditia eius in ipso est. Adhuc, scilicet etiam post mortem. Quod uero supra dixit, Tabernaculum Domini polluit, quantum in ipso est utique, dixit: sicut Apostolus, Spiritum nolite exstinguere : cum exstingui ille non possit. Nam si ex hoc tabernaculum immundum factum uellet intelligi, mundari utique iuberet.

Postea uero immundos a mortuis factos, hoc est a mortuis operibus, que sunt omnes iniquitates, ita mundari iubet: Et accipient illi immundo, inquit, a cinere illius exuste purificationis, et effundent super illum, id est super eumdem cinerem, aquam uiuam in uase: et accipiens hyssopum, intingens in aqua uir mundus, et circumaspergens super domum, et super uasa, et super animas, quotquot fuerint illic, et super eum qui tetigerit os humanum, aut uulneratum, aut mortuum, aut monumentum; et asperget mundus super immundum in [2 1Kb] die tertio et in die septimo: et purificabitur die septimo, et lauabit uestimenta sua, et lauabitur aqua, et immundus erit usque ad uesperam. Alia est aqua aspersionis, et alia utique illa qua lauabit uestimenta sua. Et lauabitur aqua, quam puto spiritualem intelligendam, per significationem, non per proprietatem. Nam sine dubio uisibilis erat, sicut ille omnes umbre futurorum. Proinde qui sacramento Baptismi recte abluitur, quod illa aspersionis aqua figurabatur, mundatur et spiritualiter, id est inuisibiliter, et in carne et in anima, ut sit mundus et corpore et spiritu. Quod uero hyssopo dixit aquam aspersionis aspergi, qua herba supra diximus fidem significari; quid aliud occurrit, nisi quod scriptum est, Fide mundans corda eorum ? Non enim prodest Baptismus, si desit fides. A uiro autem mundo dixit hoc fieri, ubi significantur ministri portantes personam Domini sui, qui uere uir mundus est [3 1Kb] . Nam et de his ministris in consequentibus dicit, Et qui circumasperget aquam aspersionis, lauabit uestimenta sua; id est, obseruabit et corpore [4 1Kb] . Et qui tetigerit aquam  aspersionis, immundus erit usque ad uesperam. Et omne quodcumque tetigerit illud immundus, immundum erit: et anima que tetigerit, immunda erit usque ad uesperam. Iam dixi superius quid mihi significare uideatur, usque ad uesperam.

XXXIu. [Ib. XIX, 16.] Omnis qui tetigerit super, faciem campi uulneratum, aut mortuum, aut os hominis, aut monumentum. Queri potest quid dictum sit uulneratum, aut mortuum. Si enim aliud uoluit intelligi uulneratum, aliud mortuum; cauendum est ne putetur immundus esse etiam qui tetigerit uulneratum uiuum, quod utique absurdum est. Sed quia possunt et mortui esse uulnerati, ipsos mortuos intelligitur discreuisse, ut et uulneratum mortuum intelligamus, id est, uulnere peremptum aut mortuum sine uulnere.

XXXu. [Ib. XX, 11.] Quod de petra aqua educta est, apostolus Paulus quid esset exposuit, ubi ait, Et omnes eumdem potum spiritualem biberunt. Bibebant enim [1 1Kb] de spirituali sequenti petra: petra autem erat Christus . Significata est ergo de Christo profluens gratia spiritualis, qua interior sitis irrigaretur. Sed quod uirga petra percutitur, crux Christi figuratur. Ligno enim accedente ad petram, gratia manauit: et quod bis percutitur, euidentius significat crucem. Duo quippe ligna sunt crux.

XXXuI. [Ib. XX, 13.] Quod de aqua illa que de petra profluxit dictum est, Hec aqua contradictionis, quia maledixerunt filii Isrel ante Dominum, et sanctificatus est in ipsis: prius maledixerunt, quando locuti sunt contra beneficium Domini, quo educti erant de Aegypto; et postea sanctificatus est in ipsis, cum illo miraculo profluentis aque eius sanctitas declarata est. An forte duo genera hominum demonstrauit, et contradicentium gratie Christi, et percipientium gratiam Christi; ut illis sit aqua contradictionis, istis sanctificationis? Nam et de ipso Domino in Euangelio legitur, Et in signum cui contradicetur .

XXXuII. [Ib. XX, 17, 19.] Quod inter mandata Moyses ad regem Edom dicit inter cetera, Neque bibemus aquam de lacu tuo, intelligendum est gratis, id est, quia non gratis bibemus: quod postea manifestat, dicens, Si autem de aqua tua bibemus, ego et pecora mea, dabo pretium tibi.

XXXuIII. [Ib. XX, 17.] Non declinabimus in dextera neque in sinistra: pluraliter dictum est, in ea que dextera sunt, uel que sinistra sunt.

XXXIX. [Ib. XX, 24.] Non introibitis in terram quam dedi filiis Isrel in possessionem; quoniam exacerbastis me super aquam maledictionis. Quam dixit superius aquam contradictionis, ipsam dicit hic maledictionis: non enim ait , sed .

XL. [Ib. XXI, 2.] Et uouit Isrel uotum Domino, et dixit, Si mihi tradideris populum istum subiectum, id est, si mihi eum tradendo subieceris, anathemabo illum et ciuitates eius. Hic uidendum est, quomodo dicatur anathemabo, quod uouetur, et tamen pro maledicto ponitur, sicut et de isto populo dicitur: unde illud est,  Si quis uobis euangelizauerit preterquam quod accepistis, anathema sit . Hinc uulgo ductum est, ut deuotatio dicatur: nam deuotare se quemquam, nemo fere dicit, nisi maledicens.

XLI. [Ib. XXI, 3.] Et anathemauit eum et ciuitatem eius: et uocatum est nomen loci illius Anathema. Hinc ductum est ut anathema, detestabile aliquid et abominabile uideatur. Ut enim nichil inde uictor in usus suos auferret, sed totum in penam luendam uoueret, hoc erat anathemare, quod uulgo dicitur deuotare. Origo autem huius uerbi est in greca lingua ab his rebus, que uote et persolute, hoc est, promisse et reddite, sursum ponebantur in templis, : hoc est, sursum ponere, uel figendo, uel suspendendo.

XLII. [Ib. XXI, 13, 14.] In itinere filiorum Isrel, quo castra promouebant, atque ponebant, inter cetera scriptum est, Et inde castra collocauerunt trans Arnon in eremo [1 1Kb] , quod exstat a limitibus Amorrheorum. Est enim Arnon limes Moab [2 1Kb] inter Moab et inter Amorrheum. Propterea dicitur in libro, Bellum Domini Zoob inflammauit, et torrentes Arnon, et torrentes constituit inhabitare Er. In quo libro hoc scriptum sit, non commemorauit, neque ullus est in his quos diuine Scripture canonicos appellamus. De talibus occasiones reperiunt, qui libros apocryphos incautorum auribus et curiosorum conantur inserere, ad persuadendas fabulosas impietates. Sed hic dictum est scriptum in libro, non dictum est in cuius prophete uel patriarche sancto libro. Neque negandum est fuisse iam libros siue Chaldeorum, unde egressus est Abraham; siue Aegyptiorum, ubi didicerat Moyses omnem illorum sapientiam; siue cuiusque gentis alterius, in quorum librorum aliquo potuit hoc esse scriptum: qui tamen non ideo sit assumendus in eas Scripturas quibus diuina commendatur auctoritas; sicut nec propheta ille Cretensis, cuius mentionem facit Apostolus ; nec Grecorum scriptores uel philosophi uel pete, quos idem ipse apostolus magnum sane aliquid et ueraciter promptum ad Athenienses loquens, dixisse confirmat: In illo enim uiuimus, et mouemur, et sumus . Licet enim diuine auctoritati unde uoluerit, quod uerum inuenerit, testimonium sumere; sed non ideo omnia que ibi scripta sunt, accipienda confirmat. Cur autem hoc isto commemoratum sit loco, non euidenter apparet; nisi forte, ut fines illic inter duas gentes constituerentur, bello actum est, quod bellum eiusdem loci homines propter magnitudinem, bellum Domini esse dixerunt, ut scriberetur in aliquo eorum libro, Bellum Domini Zoob inflammauit: quod uel arserit eodem bello ista ciuitas, aut ad pugnandum inflammata sit, hoc est, excitata, uel si quid aliud in obscuritate loci huius latet.

XLIII. [Ib. XXI, 16.] Hic est puteus quem dixit Dominus ad Moysen, Congrega populum, et dabo eis aquam  libere. Ita hoc commemoratum est, quasi alicubi superius hoc ad Moysen dixisse Dominus legatur: sed quia nusquam reperitur, hic intelligendum est et illic bibisse populum, qui de siccitate conquerebatur.

XLIu. [Ib. XXI, 24, 25.] Et percussit eum Isrel nece gladii: et dominati sunt terre eius ab Arnon usque Iaboc, et usque ad filios Ammon: quoniam Iazer termini filiorum Ammon sunt. Et accepit Isrel omnes ciuitates istas. Et habitauit Isrel in omnibus ciuitatibus Amorrheorum in Esebon. Hic certe Isrel possedit ciuitates Amorrheorum, quas bello superauit; quia non eas anathemauit: nam si eas anathemasset, possidere illi non liceret, nec inde ad usus suos aliquid prede usurparet. Notandum est sane quemadmodum iusta bella gerebantur. Innoxius enim transitus negabatur, qui iure humane societatis equissimo patere debebat. Sed iam ut Deus sua promissa compleret, adiuuit hic Isrelitas, quibus Amorrheorum terram dari oportebat. Nam Edom cum similiter eis transitum denegaret, non pugnauerunt cum ipsa gente Isrelite, id est filii Iacob cum filiis Esau, duorum germanorum atque geminorum, quia terram illam Isrelitis non promiserat; sed declinauerunt ab eis.

XLu. [Ib. XXI, 27.] Propterea dicent enigmatiste, uenite in Esebon, et cetera. Qui sint enigmatiste ideo non apparet, quia non sunt in consuetudine litterature nostre, neque in ipsis diuinis Scripturis fere alio loco reperitur hoc nomen: sed quia uidentur quasi canticum dicere, quo cecinerunt bellum inter Amorrheos et Moabitas gestum, in quo Seon rex Amorrheorum Moabitas superauit, non incredibiliter putantur isti enigmatiste sic tunc appellati, quos petas nos appellamus; eo quod petarum sit consuetudo atque licentia miscere carminibus suis enigmata fabularum, quibus aliquid significare intelligantur. Non enim aliter essent enigmata, nisi illic esset tropica locutio, qua discussa perueniretur ad intellectum qui in enigmate latitaret.

XLuI. [Ib. XXII, 4-6.] Quod dicit Scriptura, posteaquam Isrel uicit Amorrheos, et possedit omnes ciuitates eorum, misisse legatos Balac regem Moabitarum ad conducendum Balaam, a quo malediceretur Isrel, satis ostenditur non omnes Moabitas uenisse in conditionem Seon regis Amorrheorum, quando eos bello superauit: si quidem remansit gens Moabitarum usque ad illud tempus, ubi regnaret Balac rex Moab. Quod uero Moab dixit senioribus Madian, id est, Moabite senioribus Madianitarum, Nunc ablinget synagoga hec omnes [1 1Kb] qui in circuitu nostro sunt; non una gens erat, sed uicini ad uicinos dixerunt quod pariter cauendum esset. Nam Moab filius fuit Lot ex una filiarum , Madian uero filius Abrahe de Cethura . Non itaque una gens erat, sed due uicine atque contermine.

XLuII. [Ib. XXII, 7-13.] Quid est quod scriptum est, Et diuinationes in manibus eorum, cum de iis diceretur quos miserat Balac ad conducendum Balaam,  ut malediceret Isrel? Numquidnam ipsi diuinabant? an aliqua ferebant unde faceret Balaam, quo posset diuinare, tanquam aliqua que in sacrificiis incenderentur, aut quoquo modo impenderentur; et ideo dicte sunt diuinationes, quia per hec ille poterat diuinare? an quid aliud? obscure enim dictum est. Notandum sane, quod uenit Deus ad Balaam et dixit ei, Quid homines hi penes te? etc. Nec dictum est utrum in somnis hoc factum sit, quamuis per noctem factum satis eluceat, cum post hec dicit Scriptura, Et exsurgens Balaam mane. Potest enim mouere quomodo cum homine pessimo Deus locutus sit, quod etiamsi in somnis factum esse constaret, non ideo nulla questio remaneret, propter ipsam indignitatem. Sic et Dominus iehsu Christus ait de diuite illo, qui destruere ueteres apothecas et ampliores nouas disponebat implere: Dixit ad illum Deus, Stulte, hac nocte anima tua auferetur a te; hec que preparasti cuius erunt ? Ne quisquam glorietur quod ei loquitur Deus eo modo, quo talibus loquendum esse nouit; quando potest hoc et reprobis fieri: quia et cum per angelum loquitur, ipse loquitur.

XLuIII. [Ib. XXII, 12-38.] Quod ait Balaam iterum ad se missis honoratioribus nuntiis, Si dederit mihi Balac plenam domum suam argento et auro, non potero preuaricare uerbum Domini, facere illud pusillum uel magnum in mente mea, nullum habet omnino peccatum: sed quod sequitur non est sine graui peccato. Iam enim constans esse debuit semel audito, quod ei dixerat Dominus, Non ibis cum eis, neque maledices populum: est enim benedictus; nec eis ullam spem dare, quod posset Dominus, tanquam ipse Balaam muneribus et honoribus flexus, aduersus populum suum, quem benedictum esse dixerat, suam mutare sententiam. Sed ibi se uictum cupiditate monstrauit, ubi loqui sibi Dominum de hac re iterum uoluit, de qua eius iam cognouerat uoluntatem. Quid enim opus erat que sequuntur adiungere: Et nunc sustinete ibi et uos nocte hac, et sciam quid adiiciet Dominus loqui ad me? Proinde Dominus uidens eius cupiditatem captam deuictamque muneribus, permisit eum ire, ut per iumentum quo uehebatur eius auaritiam cerceret: hoc ipso confundens illam dementiam, quod prohibitionem Domini per angelum factam transgredi asina non audebat, quam ille cupiditate transgredi conaretur, quamuis eamdem cupiditatem timore supprimeret. uenit enim Deus ad Balaam nocte, et ait illi: Si uocare te uenerunt homines, exsurgens sequere eos, sed uerbum quodcumque locutus fuero ad te, hoc facies. Et exsurgens Balaam mane strauit asinam suam, et abiit cum principibus Moab. Cur post istam permissionem Deum iterum non consuluit, et post illam prohibitionem iterum consulendum putauit, nisi quia eius maligna cupiditas apparebat, quamuis timore Domini premeretur? Denique Scriptura sequitur, Et iratus est animatione Deus, quia ibat ipse; et insurrexit angelus Dei, ut non permitteret eum in uia, et cetera que sequuntur, donec asina loqueretur. Nihil hic sane mirabilius uidetur, quam quod loquente asina territus non  est, sed insuper ei, uelut talibus monstris assuetus, ira perseuerante respondit. Postea illi et angelus loquitur, arguens et improbans eius uiam: quo uiso tamen exterritus adorauit. Deinde ire permissus est, ut iam per ipsum prophetia clarissima proferretur. Nam omnino permissus non est dicere quod uolebat, sed quod uirtute Spiritus cogebatur. Et ipse quidem reprobus mansit: nam posterior de illo sancta Scriptura ita locuta est, ut quidam reprehensibiles et reprobi uiam eius secuti dicerentur: Secuti, inquit, uiam Balaam filii Beor, qui mercedem iniquitatis dilexit 

XLIX. [Ib. XXII, 22, 32.] De angelo qui locutus est Balaam in uia, quo uiso asina eius progredi non ausa est, Scriptura ita loquitur: Et iratus est animatione Deus, quia ibat ipse; et insurrexit angelus Dei differre eum in uia. Ubi primo notandum est quemadmodum dixerit, iratus est Deus, et insurrexit angelus Dei: nec interposuit iratum Deum misisse angelum, sed tanquam in angelo iratum Deum significauit; quoniam ueritas et iustitia Dei irasci angelum fecit. Nam insurrexit quod dictum est, utique commotione intelligendum est. Deinde quod ait, differre eum in uia, quod grece positum est , hoc et in consequentibus dicit ipse angelus, Et ecce ego exii in dilationem tuam, ubi grecus habet .Ubi fortassis accusatio congruentius intelligitur, ut hic quod dictum est differre eum in uia, accusare accipiatur. Unde creditur etiam diabolus appellatus, tanquam accusator latine dicendus sit: non quia nemo possit etiam bene recteque accusare; sed quoniam diabolus amat accusare, utique inuidentie stimulis agitatus, quale illi in Apocalypsi testimonium perhibetur . Positum est autem hoc uerbum et in comedia, unde latinum esse non dubium est, sub eadem significatione, uel certe uicina, ubi de patre irato dicitur filio:

Orationem sperat inuenisse se,
Qua differat te. 
Solet autem hic intelligi, differat, uelut hac atque illac ferat tempestate uerborum, quasi discerpat et dissipet; quod utique ille accusando uidebatur esse facturus. Sed etsi differre eum in uia sic intellexerimus, quia distulit angelus eius festinationem remorando, ut ei quod opus erat et demonstraret, et diceret; non absurda est huius uerbi etiam sub ista significatione positio.

L. [Ib. XXII, 23-29.] Et cum uidisset asina angelum Dei resistentem in uia, et euaginatum gladium in manu eius, et declinauit asina de uia, et ibat in campum. Campus iste adhuc extra macerias uinearum fuit. Et percussit asinam in uirga, ut corrigeret eam in uia. Et stetit angelus Dei in sulcis uinearum, maceria hinc, et maceria hinc. Merito queritur, si hinc atque inde macerie in medio ponebant uiam, sicut fieri solet; quomodo ibi stans angelus dicitur stetisse in sulcis uinearum: neque enim in uia inter macerias potuerunt sulci esse uinearum. Sed ordo uerborum est, ut corrigeret eam in uia, maceria hinc, et maceria hinc. In hac ergo  uia corrigere uoluit asinam Balaam, ut inter macerias ambularet. Interpositum est autem, Et stetit angelus Dei in sulcis uinearum, in una scilicet uinearum, que in medio ponebant uiam. Et cum uidisset asina angelum Dei, compressit se ad parietem, id est ad maceriam illius utique uinee, in qua non erat angelus, quoniam ab alia parte erat in sulcis uinearum. Et compressit pedem Balaam ad parietem, et adiecit adhuc cedere eam. Et apposuit angelus Dei, et adiiciens [1 1Kb] substitit in loco angusto; iam non in sulcis uinearum, sed inter ipsas macerias, id est in uia: in quo non fuit declinare dextram [2 1Kb] neque sinistram. Et cum uidisset asina angelum Dei, consedit [3 1Kb] sub Balaam. Cesa enim, retro non ibat; in parietem non se premebat, quoniam non ab altera parte terrebatur, sed in media uia in angusto angelus erat: restabat ergo ut subsideret. Et iratus est Balaam, et percutiebat asinam uirga. Et aperuit Deus os asine, et ait ad Balaam: Quid feci tibi, quia percussisti me tertio hoc? Et ait Balaam asine: Quia illusisti mihi; et si haberem gladium in manu mea, iam transfixissem te. Nimirum iste tanta cupiditate ferebatur, ut nec tanti monstri miraculo terreretur, et responderet quasi ad hominem loquens, cum Deus utique non asine animam in naturam rationalem uertisset, sed quod illi placuerat, ex illa sonare fecisset, ad illius uesaniam cohibendam: illud fortasse prefigurans, quia stulta mundi electurus erat Deus, ut confunderet sapientes , pro illo spirituali et uero Isrel, hoc est promissionis filiis.

LI. [Ib. XXIII, 5.] Et factus est Spiritus Dei super illum; id est, super Balaam. Non factus est Spiritus Dei, tanquam factura sit Spiritus Dei; sed factus est super illum, id est, factum est ut super illum esset: quomodo, Qui post me uenit, ante me factus est, id est, factum est ut ante me esset, ut preponeretur mihi; quia prior me, inquit, erat : et sicut, Dominus factus est adiutor meus ; non enim Dominus factura est, sed factum est ut me adiuuaret: et, Factus est Dominus refugium pauperum , id est, factum est ut ad eum refugerent pauperes: et, Facta est super me manus Domini , id est, factum est ut super me esset; et multa talia in Scripturis reperiuntur.

LII. [Ib. XXu, 4, 7, 8.] Et dixit Dominus ad Moysen: Accipe duces populi, et ostenta eos Domino contra solem; et auferetur ira animationis Domini ab Isrel. Iratus est Deus de fornicationibus Isrel, et carnalibus et spiritualibus; nam et filiabus Moab se impudice miscuerant, et idolis fuerant consecrati: hoc ad Moysen dixit, ut ostentaret Domino duces populi contra solem. In quo uerbo intelligitur eos iussos esse crucifigi, ut hoc sit, Ostenta eos Domino contra solem, id est palam in conspicuo lucis huius. Nam grecus ait , quod dici posset, Exempla; quia exemplum dicitur. Nam preter Septuaginta  interpretes, Aquila perhibetur dixisse, confige, uel potius sursum confige, quod est ; Symmachus autem uerbo euidentiore, suspende. Mirum est sane, quod Scriptura narrare destiterit utrum hoc fuerit ex precepto Domini impletum: quod contemni potuisse non uideo, aut si contemptum est, impune contemni. Si autem factum est et tacitum, cur ex eo quod Phinees filius Eleazar transfixit adulteros, placatum fuisse Dominum Scriptura testatur, plagamque cessasse; quasi crucifixis ducibus, sicut preceperat Dominus, adhuc indignatio perseuerans alio modo placanda uideretur: cum procul dubio falsum esse non posset, quod prenuntiauerat et promiserat Dominus, dicens, Accipe duces populi, et ostenta eos Domino contra solem; et auertetur ira animationis Domini ab Isrel? Si ergo factum erat, quis dubitet iram Domini auersam fuisse ab Isrel? Quid itaque opus erat ut adhuc Phinees ad placandum Deum sic in adulteros uindicaret, eique testimonium Scriptura perhiberet quod eo modo placauerit Dominum? Nisi forte intelligamus, cum illud de ducibus populi Moyses, quod preceperat Dominus, implere disponeret, eum uoluisse etiam secundum Legem talia punire flagitia et sacrilegam audaciam, ut iuberet quemque interficere proximum suum diis alienis nefarie consecratum, atque interea etiam illud Phinees faceret, ac sic ira Domini iam placata, non opus fuisse duces populi crucifigi. Hec sane seueritas illi tempori congrua, quantum malum sit fornicationis et idololatrie, prudentium fidei satis euidenter ostendit.

LIII. [Ib. XXuII, 13, 14.] Eam causam mortis Moysi dicit Dominus, quam etiam fratris eius. Ambobus enim etiam hoc ante predixerat, quod ideo non intrarent cum populo Dei in terram promissionis, quia non eum sanctificauerunt coram populo ad aquam contradictionis ; id est quia dubitauerunt de dono eius, quod posset aqua de petra profluere, sicut exposuimus in eo ipso Scripture loco . Huius autem rei mysterium datur intelligi, quia nec sacerdotium quod prius institutum est, cuius personam gerebat Aaron, nec ipsa Lex cuius personam gerebat Moyses, introducunt populum Dei in terram hereditatis eterne; sed iehsu, in quo typus erat Domini Iesu Christi, id est gratia per fidem. Et Aaron quidem ante defunctus est, quam Isrel in aliquam partem terre promissionis intraret; Moyse autem adhuc uiuente capta est terra Amorrheorum atque possessa, sed Iordanem cum eis non est transire permissus. Ex aliqua enim parte Lex obseruatur in fide christiana. Ibi enim sunt etiam precepta, que hodieque obseruare Christiani iubemur. Sacerdotium uero illud et sacrificia nullam partem tenent hodie fidei christiane, nisi quod in umbris futurorum acta atque transacta sunt. Cum uero ambobus fratribus, id est Aaron et Moysi, dicitur ut apponantur ad populum suum, manifestum est non esse in illos iram Dei, que separat a pace sancte societatis eterne. Unde manifestatur, non solum officia, sed etiam mortes eorum signa fuisse futurorum, non supplicia indignationis Dei.

 LIu. [Ib. XXuII, 18, 19.] Et locutus est Dominus ad Moysen, dicens: Accipe ad teipsum Iesum filium Naue, hominem qui habet Spiritum in seipso; et impones manus tuas super eum, et statues eum in conspectu Eleazari sacerdotis, et mandabis ei in conspectu omnis synagoge, etc. Notandum est, quod cum iam haberet Spiritum in seipso Iesu Naue, sicut Scriptura testatur , iussus est tamen Moyses ei manus imponere; ne quisquam homo, qualibet prepollens gratia, sacramenta [1 1Kb] consecrationis audeat recusare.

Lu. [Ib. XXuII, 20.] Quid est quod cum Deus preciperet Moysi de Iesu Naue, ait inter cetera, Et dabis de gloria tua super eum? Nam greca locutione habet, quod tantumdem ualet ac si diceret de gloria, id est . Latini autem nonnulli interpretati sunt, dabis gloriam tuam; non, de gloria tua. Sed siue illud esset, ut gloriam tuam diceret, non ideo eam non habiturus erat Moyses; nec quia dixit, de gloria, ideo minutum est quod habebat. Sic enim accipiendum est, ac si diceret, Facies eum socium glorie tue: non autem huiusmodi res, quasi partiliter diuise, minuuntur; sed tote sunt omnibus, tote singulis qui earum habent societatem.

LuI. [Ib. XXX, 3.] Homo, homo quicumque uouerit uotum Domino, aut iurauerit iuramentum, aut definierit definitionem de anima sua, non profanabit uerbum suum: omnia quecumque exierint ex ore eius faciet. Non hoc ad omnem iurationem pertinet, sed ad eam ubi quisque de anima sua uouerit alicuius utique rei abstinentiam, qua ei licebat uti per Legem, sed per uotum sibi ipse efficit non licere.

LuII. [Ib. XXX, 4-6,] Si autem mulier uouerit uotum Domino, aut definierit definitionem in domo patris sui in iuuentute sua, et audierit pater eius uota eius, et definitiones eius, quas definiuit aduersus animam suam, et tacuerit pater eius; et stabunt omnia uota eius, et omnes definitiones eius, quas definiuit aduersus animam suam, manebunt ei. Si autem abnuens abnuerit pater eius, quacumque die audierit omnia uota eius, et definitiones eius, quas definiuit aduersus animam suam, non stabunt: et Dominus emundabit eam, quia abnuit pater eius. Quoniam quidem de muliere, que adhuc in iuuentute sua in domo patris est, loquitur, merito hic queritur etiam de uoto uirginitatis; mulieres quippe etiam uirgines in Scriptura appellari solere notissimum est: et uidetur etiam Apostolus de patre loqui, cum dicit, Seruet uirginem suam; et, Det nuptum uirginem suam , et cetera hoc modo: ubi nonnulli intellexerunt, uirginem suam, uirginitatem suam; nulla tamen hoc simili Scripturarum locutione demonstrant, cum sit inusitatissima. Quod autem ait, aduersus animam suam, non sic accipiendum est, quasi anime noceat talibus uotis; sed aduersus animam dicitur, aduersus animalem delectationem, sicut etiam de ieiunio precipiens superius ait, Et affligetis animas uestras .

 LuIII. [Ib. XXX, 6.] Quod autem ait, Et Dominus emundabit eam, quia abnuit pater eius; emundabit dixit, a uoti non impleti crimine absoluet: sicut in multis locis dicitur, Et mundabit eum sacerdos, id est mundum habebit, mundum iudicabit; sicuti est et illud, Mundatione non mundabis reum, id est, Non dices mundum eum qui immundus est.

LIX. [Ib. XXX, 7-16.] Si autem facta fuerit uiro, et uota eius super eam secundum distinctionem labiorum eius, quanta definiuit aduersus animam suam; et audierit uir eius, et tacuerit ei quacumque die audierit: et ita stabunt omnia uota eius, et definitiones eius, quas definiuit aduersus animam suam, stabunt. Si autem abnuens abnuerit uir eius in quacumque die audierit omnia uota eius, et definitiones eius, quas definiuit aduersus animam suam, non manebunt: quoniam uir abnuit ab ea et Dominus mundabit eam. Feminam sub patre antequam nubat, et sub uiro nuptam, noluit Lex ita uouere aliquid Deo aduersus animam suam, id est in aliquarum rerum licitarum atque concessarum abstinentia, ut in eisdem uotis feminea ualeat [1 1Kb] auctoritas, sed uirilis; ita ut si adhuc innupte iam concesserat pater uota persoluere, si antequam persoluerit nupserit, et uiro eius hoc cognitum non placuerit, non persoluat, et sit omnino sine peccato, quia Dominus mundabit eam, sicut dicit, id est mundam iudicabit: neque hoc contra Deum fieri putandum est, cum ipse Deus hoc preceperit, hoc uoluerit.

Sequitur autem de uiduis, uel a uiro abiectis, id est, non sub potestate uiri constitutis, aut patris; et earum uota ad persoluendum libera esse dicit hoc modo: Et uotum, inquit, uidue et expulse, quecumque uouerit aduersus animam suam, manebunt ei. Deinde dicit de nupta, si in domo uiri sui iam constituta aliquid tale uouerit. De illa enim prius dixerat, que in domo patris uouerat, et antequam redderet nupserat. De hac ergo que in domo mariti uouit, ita loquitur: Si autem in domo uiri eius uotum eius, aut definitio, que aduersus animam eius cum iureiurando; et audierit uir eius, et tacuerit ei, et non abnuerit ei; et stabunt omnia uota eius, et omnes definitiones, quas definiuit aduersus animam suam, stabunt aduersus eam. Si autem circumauferens circumauferat uir eius, quacumque die audierit omnia, quecumque exierint ex labiis eius, secundum uota eius et secundum definitiones, que aduersus animam eius, non manent ei: uir eius circumabstulit, et Dominus mundabit eam. Omne uotum et omne iusiurandum uinculi affligere animam, uir eius statuet ei, et uir eius circumauferet. Si autem tacens tacuerit ei diem ex die, et statuet ei omnia uota eius, et definitiones, que super ipsam, statuet ei; quoniam tacuit ei, die quo audiuit. Si autem circumauferens circumauferat uir eius post diem quem audiuit; et accipiet peccatum suum.

Manifestum est ita uoluisse Legem feminam esse sub uiro, ut nulla uota eius, que abstinentie causa uouerit, reddantur ab ea, nisi auctor uir fuerit permittendo.  Nam cum ad peccatum eiusdem uiri pertinere uoluerit, si prius permiserit, et postea prohibuerit; etiam hic tamen non dixit ut faciat mulier quod uouerat, quia permissa prius a uiro fuerat. uiri dixit esse peccatum, quia abnuit quod prius concesserat: non tamen mulieri uel ex hoc permissum dedit, ut cum prius ei uir concesserit, postea si prohibuerit, contemnatur.

Utrum autem ista etiam ad uota continentie et a concubitu abstinentie pertineant, merito queritur, ne forte ea tantum intelligenda sint aduersus animam uoueri, que sunt in cibis et potionibus. Quod uidetur et illud significare, ubi Dominus ait, Nonne anima plus est quam esca ? et cum de ieiunio precipitur, ita precipitur, Affligetis animas uestras . Nescio autem utrum alicubi legi possit, aduersus animam dici uotum quod de abstinentia concubitus fuerit: maxime quia cum hic Lex auctoritatem uiro tribuat, non mulieri que uiro subdita est, ut tunc persoluenda sint uota mulieris, si uir approbauerit; si autem renuerit, non debeantur: Apostolus tamen, cum de concubitu coniugatarum loqueretur, non ibi maiorem auctoritatem uiro quam femine dedit; sed, Uxori, inquit, uir debitum reddat, similiter et uxor uiro: uxor non habet potestatem corporis sui, sed uir; similiter autem et uir non habet potestatem corporis sui, sed mulier . Quando ergo in hac re parem utriusque esse uoluit potestatem, puto quod nobis intelligendum insinuet, istam de concumbendo uel non concumbendo regulam non pertinere ad ea uota, ubi non habent parem uir et mulier potestatem, sed uiri maior est, ac prope eius solius est. Non enim ait Lex uirum non debere reddere uota sua, si uxor prohibuerit; sed uxorem, si uir prohibuerit. Unde non mihi uidetur in huiusmodi uotis et definitionibus atque obligationibus, que aduersus animam fiunt, etiam ista debere accipi, que inter se uir et uxor de concumbendo, uel de abstinentia concumbendi placita habuerint.

Deinde quia et iste iustificationes dicuntur, et meminimus in illis iustificationibus, que in Exodo sub hoc nomine alie commemorantur, multa precipi, que accipi ad proprietatem non possint, nec in Nouo Testamento obseruentur; sicut de aure serui pertundenda , et si quid eiusmodi est: non absurde etiam hic aliquid figurate dictum intelligitur, ut quoniam sunt multe abstinentie cerimoniarum irrationabiles, et aliquando etiam inimice ueritati, hoc fortasse hic intelligi uoluerit, tunc ratas esse, cum rationabiles fuerint; hoc est, cum eas approbauerit ratio, que ad uicem uiri debet regere omnem animalem motionem, que fit non tantum in appetendo, uerum etiam in abstinendo: ut si mente/ et ratione decernitur, tunc fiat; si autem improbatur consilio rationis, non fiat. Quod si ratio quod prius recte faciendum esse decreuerit, post improbet, sit peccatum consilii: etiam sic tamen nonnisi rationi motio illa consentiat.

LX. [Ib. XXXI, 5, 6.] Quid est, Et misit eos Moyses  mille ex tribu et mille ex tribu cum uirtute eorum? Utrum uirtutem eorum uult intelligi, principes eorum? an uirtutem a Domino eis datam, uel per ipsum Moysen impetratam? an potius uirtutem eorum dicit [1 1Kb] , ea quibus uirtus eorum sustentaretur?

LXI. [Ib. XXXI, 8.] Potest uideri questio, quomodo quando Isrelite Madianitas debellauerunt, interfectum dicat Scriptura Balaam, qui fuerat conductus ad maledicendum populum Isrel: cum superius quando benedicere coactus est, ita eamdem actionem Scriptura concluserit, cum ait, Et surgens Balaam abiit reuersus in locum suum, et Balac abiit ad semetipsum . Si ergo redierat ad locum suum Balaam, quomodo hic interfectus est, cum de tam longinquo, id est de Mesopotamia uenerit? An forte reuersus est ad Balac, et hoc Scriptura non dixit? Quanquam etiam possit in locum suum rediisse intelligi, quod ab ipso loco ubi sacrificia faciebat, in eum locum reuersus est unde illuc exierat, id est, ubi tanquam peregrinus habebat hospitium. Non enim dictum est in domum suam, aut, in patriam suam; sed, in locum suum. Habet autem et quisque peregrinus locum suum, ubi ad tempus habitat. De ipso autem Balac qui eum conduxerat, non dictum est, ad locum suum, sed, ad semetipsum; id est, ubi dominans habitabat. Posset ergo dici ad locum suum, et dominans, et peregrinus: ad semetipsum autem, non uideo quomodo posset dici peregrinus, cum ad hospitium suum uenisset.

LXII. [Ib. XXXI, 9.] Et predam egerunt mulieres Madian, et suppellectilem eorum, et pecora eorum, et omnia que possederant, et uirtutem eorum depredati sunt. Cum iam dixisset mulieres, supellectilem, et pecora, et omnia que possidebant; quid deinde addit, et uirtutem eorum depredati sunt? Nimirum enim hec intelligenda est uirtus, de qua et supra dictum est, misisse millenos de singulis tribubus cum uirtute eorum. An forte cibus quo sustentabantur, uirtus eorum appellata est, quo subministrato uires suppetunt, et quo subtracto uires deficiunt? Unde per prophetam Deus cum minaretur, ait: Auferam uirtutem panis, et uirtutem aque . Et Moyses ergo cum annona miserat illos millenos, quod dictum est, cum uirtute  eorum; et isti Madianitis uictis etiam hoc eorum inter cetera fuerant depredati.

LXIII. [Ib. XXXI, 15, 16.] Utquid uiuificastis omne femininum? Hec enim fuerunt filiis Isrel [1 1Kb] , secundum uerbum Balaam, ut recedere facerent et despicere uerbum Domini propter Phogor. Hoc consilium malignum, ut eis ad illecebram femine supponerentur, per quas non solum corporaliter, sed etiam spiritualiter in adorando idolo fornicarentur, quando dederit Balaam Scriptura non dixit; et tamen apparet factum esse, cum hic commemoratur. Sic ergo potuit et redire ipse Balaam, qui iam ierat in locum suum, ut non locum eius [2 1Kb] intelligamus peregrinationis hospitium; quamuis hoc Scriptura tacuerit.

LXIu. [Ib. XXXu, 11, 12.] Quid est quod ait, Et erunt ciuitates uobis refugia a uindicante sanguinem, et non morietur is qui occidit, quoadusque stet in conspectu synagoge in iudicium; cum de iis loquatur, qui nolentes occiderint, et alibi dicat, tunc unumquemque in tali causa confugientium exire liberum de ciuitate quo confugerat, cum sacerdos maximus fuerit defunctus? Quomodo ergo hic dicit, Et non morietur is qui occidit, quoadusque stet in conspectu synagoge in iudicium; nisi quia ideo iudicatur ut tunc ei liceat esse in ciuitate refugii, si manifestum factum fuerit in iudicio quod nolens occiderit?

LXu. [Ib. XXXu, 19, 12.] Quid est quod ait, Qui uindicat sanguinem, ipse interficiet homicidam; cum occurrerit ei, iste interficiet eum? Sic enim sonat male intelligentibus, quasi passim et sine iudicio data fuerit ultori mortis propinqui sui, licentia occidendi eius interfectorem. Sed hoc intelligi uoluit, quia secundum id quod supra dictum est, qui occiderit, confugiat ad unam de ciuitatibus refugiorum, quoadusque stet in iudicium, ne ante inuentus a propinquo occidatur; quia etsi nolens occidit, preter illas ciuitates inuentus occiditur. Cum uero in iudicium steterit in aliqua earum ciuitatum, et iudicatus fuerit homicida in aliqua earum in quas fugere conceditur, esse ibi non sinitur; tum demum iam iudicatum, ubicumque compertum, propinquo licet occidere. Neque enim opus est eum ad iudicium deduci, cum iam fuerit iudicatus homicida, et propterea de illis ciuitatibus pulsus sit.




LIBER QUINTUS. Questiones in Deuteronomium.


QUAEST. I. [DEUT. cap. I, u\ u\ 29, 30.] In eo quod commemorat Moyses, dixisse se populo timenti hostes inhabitantes terram, quo introducendus fuit, Ne paueatis, neque timeatis ab eis: Dominus Deus noster, qui precedit ante faciem uestram, ipse simul debellabit eos uobiscum: satis ostenditur ita esse adiutorem Deum, ut etiam homines agant aliquid.

 II. [Ib. II, 30.] Et noluit Seon rex Esebon transire nos per ipsum, quoniam indurauerat Dominus Deus noster spiritum eius, et confortauit cor eius, ut traderetur in manus tuas, sicut in hac die. Hec dicens Moyses, dum populum alloquitur, tale aliquid commemorat, quale dicebatur in Exodo, Ego induraui cor Pharaonis ; et quod in Psalmis legitur, Conuertit cor  eorum, ut odissent populum eius . Nec tacetur hic causa indurationis huius, cum dicitur, ut traderetur in manus tuas, sicut in hac die: id est, ut uinceretur a te; quod non fieret, nisi resisteret; non autem resisteret, nisi corde obdurato. Cuius rei iustitiam si quesierimus, inscrutabilia sunt iudicia Dei : iniquitas autem non est apud Deum . Sane notandum est, confortatum cor posse dici etiam in malo.

III. [Ib. III, 2.] uerumtamen Og rex Basan reliquus factus est a Raphain. Hoc nomine, quod est Raphain, gigantes significari in hebrea lingua dicunt qui eam nouerunt. Unde quod habent plerique codices derelictus est a Raphain, planius utique dicitur, reliquus factus est, ut ipse ex illis remansisse intelligatur: cuius etiam consequenter longitudo et latitudo ferrei lecti commemoratur, ad eius magnitudinem commendandam.

Iu. [Ib. Iu, 16.] Ne feceritis iniquitatem, et faciatis uobis ipsis sculptilem similitudinem, omnem imaginem. Quid intersit inter similitudinem et imaginem queri solet. Sed hic non uideo quid interesse uoluerit, nisi aut duobus istis uocabulis unam rem significauerit, aut similitudinem dixerit, si, uerbi gratia, fiat statua uel simulacrum habens effigiem humanam, non tamen alicuius hominis exprimantur lineamenta, sicut pictores uel statuarii faciunt, intuentes eos quos pingunt seu fingunt. Hanc enim imaginem dici nemo dubitauerit: secundum quam distinctionem omnis imago etiam similitudo est, non omnis similitudo etiam imago est. Unde si gemini inter se similes sint, similitudo dici potest alterius cuiuslibet in altero, non imago. Si autem patri filius similis sit, etiam imago recte dicitur; ut sit pater prototypus, unde illa imago expressa uideatur: quarum alie sunt eiusdem substantie, sicut filius; alie non eiusdem, sicut pictura. Unde illud quod in Genesi scriptum est, Fecit Deus hominem ad imaginem Dei; manifestum est ita dictum, ut non eiusdem substantie sit imago que facta est. Si enim eiusdem esset, non facta, sed genita diceretur. Sed quod non addidit, Et similitudinem, cum superius dictum esset, Faciamus hominem ad imaginem et similitudinem nostram ; quibusdam uisum est similitudinem aliquid amplius esse quam imaginem, quod homini reformando per Christi gratiam postea seruaretur. Miror autem si non propterea postea imaginem solam uoluit commemorare, quia ubi imago, continuo et similitudo est. Unde et hic Moyses similitudinem et imaginem fieri uetat, secundum eam fortasse rationem quam diximus. In Decalogo autem generaliter dicitur, nullam fieri debere similitudinem , nec imago commemoratur. Cum enim nulla similitudo fit, procul dubio nec imago fit; quoniam si imago, utique et similitudo. Non autem si fit similitudo, continuo fit et imago: tamen si nulla similitudo, sequitur ut nulla imago. Denique ubi prohibuit similitudinem et imaginem, hominis intelligi uoluit, ubi et similitudo fieri potest, non huius aut illius, sed cuiuslibet hominis; et imago, id est huius  proprie, uel illius hominis. Cum uero de pecoribus diceretur atque irrationalibus animantibus, solam similitudinem dixit: quis enim reperiri potest, qui sibi unum constituat canem, uel quid eiusmodi, quem intuens eius imaginem pingat, aut fingat? quod de hominibus usitatissimum est.

u. [Ib. Iu, 18.] Quid est autem quod ait, Similitudinem omnis piscis, quecumque sunt in aquis sub terra. An et aquam, propter tractabilem corpulentiam, terram intelligi uoluit, et secundum hoc in eo quod scriptum est, fecit Deus celum et terram , et aquas debemus accipere? Assidue quippe Scriptura his duabus partibus commemoratis, uniuersum mundum uult intelligi, secundum illud, Auxilium meum a Domino, qui fecit celum et terram , et innumerabilia eiusmodi. An ideo dictum est, sub terra, quod terra nisi superior aquis esset, habitari utique ab hominibus et animalia terrena habere non posset!

uI. [Ib. Iu, 19.] Et ne suspiciens in celum, et uidens solem et lunam et stellas et omnem ornatum celi, errans adores ea, et seruias illis, que distribuit Dominus Deus tuus ea, omnibus gentibus, que sunt sub celo. Non ita dictum est, tanquam Deus preceperit ea coli a gentibus, a solo autem populo suo non coli: sed aut ita dictum est, quod Deus prescierit gentes culturam exhibituras his celestibus et tamen hoc presciens creauerit ea; eum uero populum suum futurum esse presciuerit, qui ista non coleret: aut distribuit dictum est, ut intelligatur usus, qui commendatur in Genesi, Ut sint in signis, et in temporibus, et in diebus, et in annis ; quem usum in eis communem habet populus Dei cum omnibus gentibus, non autem cultum quem habent alie gentes.

uII. [Ib. Iu, 23.] Ne obliuiscamini testamentum Domini Dei uestri, quod disposuit ad uos, et faciatis uobismetipsis sculptilem similitudinem omnium quecumque constituit tibi Dominus Deus tuus. Hic certe generaliter loquens similitudinem posuit, imaginem tacuit; quoniam si nulla fit similitudo, profecto nec imago: quia ubi imago, continuo similitudo; quamuis non ubi similitudo, continuo imago.

uIII. [Ib. Iu, 32, 33.] Querendum quomodo dictum sit, Interrogate dies priores, qui fuerunt priores te, ex die qua creauit Deus hominem super terram, et a summo celi usque ad summum celi. Subauditur enim, interrogate. uidetur autem significare totum orbem terrarum. Sed cur, a summo celi usque ad summum celi dicat, non, a summo terre usque ad summum terre, non est facile dignoscere. Talis enim quedam locutio est et in Euangelio cum dicit Dominus, quod congregabuntur electi eius a summis celorum usque ad terminos eorum . Nisi forte hic nec in hominibus nec in Angelis auditum esse uult intelligi, quod in hoc populo factum singulariter commendat: hoc enim sequitur, Si factum est secundum uerbum magnum hoc, si auditum est tale quid: si audiuit gens uocem Dei uiuentis loquentis e medio ignis, quemadmodum audisti tu, et uixisti [1 1Kb] . Quod si ita est, ut nec in  hominibus nec in Angelis hoc dicat auditum; quid est ergo illud in Euangelio, A summis celorum usque ad terminos eorum, cum sine dubio Dominus hoc ait, cum de nouissima electorum suorum congregatione loqueretur?

IX. [Ib. u, 2 4.] Quid est quod ait, Dominus Deus uester disposuit ad uos testamentum in Horeb: non patribus uestris disposuit Dominus testamentum hoc, sed ad uos, uos hic omnes uiuentes hodie; facie ad faciem locutus est Dominus ad uos in monte e medio ignis? An quia illi qui non ingrediuntur in terram promissionis  non pertinent ad hoc testamentum, quorum tunc recognitio facta est, cum a uiginti annis etatis et supra numerarentur usque ad quinquaginta annos habiles ad bellum? Quomodo ergo illis locutus est Dominus, qui hodie uiuunt? An quia ex uiginti annis et infra potuerunt multi tunc esse, qui hoc bene meminissent, alieni ab illa pena, quam Deus constituit illis qui tunc numerati sunt, non intrare in terram promissionis; et hos utique appellat, qui quamuis uiginti annorum et supra non essent, quando Deus in monte loquebatur, ut numerari tunc possent, potuerunt tamen esse decem et nouem et infra usque ad puerilem etatem, que posset illa que facta et dicta sunt et uidere, et audire, et memoria retinere?

Sed quid est quod ait, Facie ad faciem [2 1Kb] locutus est Dominus ad uos; quos paulo ante maxime admonere curauit, quod nullam similitudinem uiderint, sed solam uocem de medio ignis audierint? An propter rerum euidentiam, et quodammodo presentiam manifestate diuinitatis, de qua dubitare nemo posset, his uerbis usus est? Quod si ita est, quid prohibet de ipso Moyse hoc intelligi, in eo quod de illo dictum est, quod facie ad faciem locutus sit cum eo Dominus , ut nec ipse aliquid oculis uiderit preter ignem? An aliquid amplius uidisse intelligitur, quia scriptum est eum intrasse in nebulam uel nimbum ubi erat Deus ? Sed etsi aliquid amplius uidit, quam illi; non eum tamen mortalibus oculis uidisse Dei substantiam ex illis eius uerbis intelligi potest, quibus ait Deo: Si inueni gratiam ante te, ostende mihi temetipsum, ut scienter uideam te . Neque enim arbitrandum est hunc populum, cui Moyses loquebatur, sic tunc uidisse Deum facie ad faciem, quando in monte loquebatur e medio ignis, quemadmodum Apostolus dicit in fine nos esse uisuros, ubi ait: uidemus nunc per speculum in enigmate, tunc autem facie ad faciem. Quid autem hoc, et quantum esset, consequenter aperuit, dicens: Nunc scio ex parte, tunc autem cognoscam sicut et cognitus sum . Quod etiam ipsum caute accipiendum est, ne tantam putetur habiturus homo cognitionem Dei, quantam nunc habet hominis Deus; sed pro suo modo ita perfectam, ut ei nichil adhuc exspectetur addendum: ut quam perfecte nunc Deus nouit hominem, sed tamen sicut Deus hominem, ita tunc perfecte  nouerit homo Deum, sed tamen sicut homo Deum. Neque enim quia dictum est, Estote perfecti, sicut Pater uester celestis perfectus est , ideo equalitatem Patris, quam uerbum habet unigenitum, sperare debemus: quamuis non defuerint qui et hoc futurum putauerint, nisi forte quid dicant parum intelligimus  .

X. [Ib. u, 5, 6, 24] Quid est quod ait, Et ego stabam inter Dominum et uos in tempore illo, annuntiare uobis uerba Domini; tanquam in loco esset Dominus, hoc est in monte unde illi uoces audiebant? Quod sic accipiendum est, ut non ex hoc suspicemur Dei substantiam in ullo aliquo esse corporali loco, qui est ubique totus, nec per locorum interualla propinquat aut recedit: sed demonstrationes eius in ea creatura, que non est quod ipse, non aliter humanis sensibus exhibentur. Unde Dominus uolens auferre ab huiusmodi suspicionibus mentem nostram, quibus putatur Deus loco aliquo contineri: ueniet, inquit, hora, quando neque in monte hoc, neque in Ierosolymis adorabitis Patrem. uos adoratis quod nescitis: nos adoramus quod scimus; quia salus ex Iudeis est. Sed uenit hora et nunc est, quando ueri adoratores adorabunt Patrem in spiritu et ueritate. Nam et Pater tales querit qui adorent eum. Spiritus est Deus, et eos qui adorant eum, in spiritu et ueritate oportet adorare . Medium ergo se dixit Moyses non inter Dei substantiam et populum interuallo aliquo loci; sed quia per eum placuit populo audire cetera Dei uerba, posteaquam uehementer est territus, audita de medio ignis uoce Dei dicentis Decalogum legis.

Sed merito queritur quomodo accipiantur hec uerba Deuteronomii, dicente Moyse, Et ego stabam inter Dominum et uos in tempore illo, annuntiare uobis uerba Domini; quoniam timuistis a facie ignis, et non ascendistis in montem, dicens, Ego sum Dominus Deus tuus, et cetera: que iam uerba Dei sunt, que Decalogus continet. Quid ergo uult quod addidit, dicens? Si enim putauerimus hyperbaton, ut ordo uerborum sit, Et ego stabam inter Dominum et uos in tempore illo, annuntiare uobis uerba Domini, dicens, Ego sum Dominus Deus tuus: non erit uerum. Non enim hec uerba per Moysen populus, sed de medio ignis audiuit: quod cum sustinere non posset audito Decalogo, postulauit ut per Moysen cetera audiret. Restat ergo ut quod positum est, dicens, pro eo positum intelligamus, ac si esset, Cum diceret; ut iste sit sensus, Et ego stabam inter Dominum et uos in tempore illo, annuntiare uobis uerba Domini; quoniam timuistis a facie ignis, et non ascendistis in montem, cum diceret, Ego sum Dominus Deus tuus: ut subaudiatur, cum diceret utique Dominus. Cum enim hec uerba diceret Dominus, que consequenter ex Decalogo cuncta commemorat, tunc timuit populus a facie ignis, et non ascendit in montem, et rogauit ut per Moysen potius uerba Domini audiret .

 Que uerba Moyses commemorat in Deuteronomio dicta sibi a populo, cum audire iam nollent uocem Dei, sed per eum peterent sibi dici que dicebat Deus; id est, Ecce ostendit Dominus Deus noster nobis gloriam suam, et uocem eius audiuimus e medio ignis, et cetera: non eadem prorsus leguntur in Exodo, ubi primum narrata sunt, que modo repetuntur. Unde intelligamus, quod aliquoties iam commemoraui, non esse in mendacio deputandum, si aliis quibuslibet uerbis eadem uoluntas manifestatur, propter Euangelistarum etiam uerba, que ab imperitis et calumniosis tanquam repugnantia reprehenduntur. Neque enim magnum erat Moysi attendere que in Exodo scripserat, et eisdem omnino uerbis illa repetere, nisi pertineret ad sanctos doctores nostros hoc ipsum insinuare discentibus, ut nichil aliud in uerbis loquentium querant, nisi uoluntatem propter quam enuntiandam uerba instituta sunt.

XI. [Ib. u, 29.] Quid est quod ait Moyses dictum sibi esse a Domino de populo Hebreo, Quis dabit esse sic cor eorum in eis, ut timeant me, et custodiant mandata mea? An hic iam uult intelligi, gratia sua concedi hoc beneficium, ut sit in hominibus iustitia Dei ex fide, non quasi propria, uelut ex Lege? Hoc enim et per prophetam significat, dicens, Auferam eis cor lapideum, et dabo eis cor carneum : quod propter sensum dictum est, quem caro habet, et lapis non habet, uerbo utique translato. Hoc ipsum et alibi dicit: Ecce dies ueniunt, dicit Dominus, et consummabo super domum Isrel et super domum Iuda testamentum nouum; non secundum testamentum quod disposui ad patres eorum in die qua apprehendi manum eorum, ut educerem eos de terra Aegypti. Quoniam hoc est testamentum quod disposui ad eos, post dies illos: dans leges meas in cor eorum, et in mente eorum superscribam eas, et iniquitatum eorum et peccatorum eorum non memor ero amplius . Hoc enim discernit Nouum Testamentum a ueteri, quod in ueteri data est Lex in tabulis lapideis, in Nouo autem in cordibus, quod fit per gratiam. Unde et Apostolus dicit, Non in tabulis lapideis, sed in tabulis cordis carnalibus: et alio loco, Idoneos nos, inquit, fecit ministros Noui Testamenti, non littere, sed spiritus [1 1Kb] .

XII. [Ib. uI, 13.] Quod ait de Domino, Et in nomine eius iurabis, non ita preceptum accipiendum est, quasi iurari iusserit; sed in alterius alicuius Dei nomine iurari prohibuit. Melius autem fit si secundum Euangelium nec iuraueris ; non quia mala est uera iuratio, sed ne in periurium incidatur facilitate iurandi. Qui enim iurat, non solum uerum, sed etiam falsum iurare potest: qui autem omnino non iurat, a periurio longe ambulat.

XIII. [Ib. uIII, 2.] Et recordaberis omnem uiam quam [2 1Kb] duxit te Dominus Deus tuus in deserto, ut affligeret  te, et tentaret te, et cognita faceret que in corde tuo sunt, si obseruabis mandata eius, an non. Hic apertius dictum est, quod alibi genere locutionis obscurum est, ubi legitur, Tentat uos Dominus Deus uester, ut sciat si diligitis eum . Intelligitur enim positum esse, ut sciat, pro eo quod est, ut sciri faciat; quod modo dilucide dictum est, Ut tentaret te, et cognita faceret que in corde tuo sunt: non enim ait, et cognosceret; quod quidem si dixisset, intelligendum erat, cognita faceret.

XIu. [Ib. IX, 6-8.] Et scias hodie quia non propter iustitias tuas Dominus Deus tuus dat tibi terram bonam istam hereditare; quoniam populus dura ceruice es. Certe isti sunt qui propterea non meruerunt perire in deserto, quia nescierunt dexteram aut sinistram [1 1Kb] : ecce iam dura ceruice appellantur. Unde uidendum est illud in sacramento esse dictum, non quod istorum merita commendata sint. Nam ne quis existimet subito istos uituperabiles factos, qui merito fuissent ante laudati, paulo post eis dicitur: Memor esto, ne obliuiscaris, quanta exacerbasti Dominum Deum tuum in deserto; ex qua die existis [2 1Kb] de terra Aegypti, donec uenistis in locum hunc, increduli perseuerastis que ad Dominum. Quod si quidam eorum tales erant, quidam uero fideles et boni, etiam sic non utique iliis datur terra promissionis, qui nesciunt dexteram aut sinistram, ut hoc sic intelligamus quasi non offenderint Deum. Nam et patres eorum, qui mortui sunt, nec in eamdem terram intrare permissi sunt, tales inueniuntur fuisse, ut in eis essent quidam etiam boni. Propter quod Apostolus, non omnes, sed quosdam eorum dicit offendisse, in quibus, eorum peccata commemorat . Similes quippe istos parentibus suis, ita euidentius docet et ista Scriptura Deuteronomii, quod consequenter adiungit, et dicit: Et in Horeb exacerbastis Dominum. Ubi certe illi exacerbauerunt, qui propter eadem mala merita sua non sunt in terram promissionis inducti.

Xu. [Ib. X, 1-4.] In illo tempore dixit Dominus ad me, Excide tibi duas tabulas lapideas quemadmodum priores, et ascende ad me in montem; et facies tibi arcam ligneam: et scribam in tabulis uerba que erant in tabulis prioribus, quas contriuisti; et immittes eas in arcam. Et feci arcam ex lignis imputribilibus, et excidi duas tabulas lapideas sicut priores, et ascendi in montem, et due tabule in duabus manibus meis. Et scripsit in tabulis secundum scripturam priorem decem uerba, que locutus est Dominus ad uos in monte e medio ignis: et dedit eas Dominus mihi. Non immerito queritur quomodo hec in Deuteronomio dicantur, Moyse recolente ac repetente que gesta sunt; cum in Exodo, ubi primum hec dicta et facta narrantur, ita sit scriptum, Et dixit Dominus ad Moysen, Scribe tibi uerba hec; etenim in uerbis his posui Testamentum tibi et Isrel. Et  erat ibi Moyses in conspectu Domini quadraginta diebus et quadraginta noctibus; panem non manducauit, et aquam non bibit, et scripsit in tabulis uerba Testamenti, decem uerba. Cum ergo in Exodo ipse Moyses in tabulis decem Legis uerba scripsisse narretur, quomodo hic in Deuteronomio Deus in tabulis eadem uerba scripsisse recolitur?

Denique illud quod in Exodo, cum transeunter tractaremus, et quid nobis in ea differentia uisum fuerit litteris mandaremus, cur priores tabule, que contrite sunt, digito Dei scripte referantur; secundas autem tamdiu in arca tabernaculoque mansuras, ipse Moyses scripsisse dicatur: ita per hanc differentiam duo Testamenta significata esse diximus, ut in ueteri Testamento Lex commendaretur tanquam opus Dei, ubi homo nichil fecerit, eo quod Lex timore non posset impleri: quoniam cum uere fit opus legis, caritate ut, non timore; que caritas gratia est Testamenti Noui. Ideo in secundis tabulis homo legitur scripsisse uerba Dei, quia homo potest facere opus Legis per caritatem iustitie, quod non potest per timorem pene .

Nunc ergo cum legitur in Deuteronomio de secundis tabulis ita dictum, Et excidi duas tabulas lapideas sicut priores, et ascendi in montem, et due tabule in duabus manibus meis. Et scripsit in tabulis secundum scripturam priorem decem uerba: non enim ait, Et scripsi; sed, scripsit, hoc est, Deus; sicut paulo ante dixerat uerba Dei sibi dicta, Excide tibi duas tabulas lapideas quemadmodum priores, et ascende ad me in montem; et facies tibi arcam ligneam: et scribam in tabulis uerba que erant in tabulis prioribus: discutienda nascitur questio, quod utrasque tabulas, id est et priores et secundas, Deus hic legitur scripsisse, non homo. Sed si in ipso quoque Exodo uerba Dei legantur, ubi iubet easdem tabulas secundas excidi a Moyse, nichil aliud inuenitur, quam ipsum Deum se easdem promisisse scripturum. Nam ita scriptum est: Et dixit Dominus ad Moysen, Excide tibi duas tabulas lapideas sicut et priores, et ascende ad me in montem: et scribam in tabulis uerba que erant in tabulis prioribus, quas tu contriuisti. Excepto itaque libro Deuteronomii, questionem istam etiam solus liber Exodi continet, quomodo dixerit Deus, Et scribam in tabulis uerba que erant in tabulis prioribus; cum paulo post legatur, Scribe tibi uerba hec; etenim in uerbis his posui Testamentum tibi et Isrel. Et erat ibi Moyses in conspectu Domini quadraginta diebus et quadraginta noctibus; panem non manducauit, et aquam non bibit, et scripsit in tabulis uerba Testamenti, decem uerba. Si enim superius quod dictum est. Scribe tibi uerba hec; etenim in uerbis his posui Testamentum tibi et Isrel, ad superiora pertinet, que Deus ita precipiebat, ut non in duabus lapideis tabulis scriberentur, sed in illo libro Legis, ubi multa conscripta sunt; certe illud quod sequitur, Et erat ibi Moyses in conspectu Domini quadraginta diebus et quadraginta noctibus; panem non manducauit, et aquam non bibit, et scripsit in tabulis uerba Testamenti, decem uerba , satis manifestat cumdem Moysen in tabulis hec decem uerba scripsisse, non Deum. Nisi forte uiolenter quidem, sed certa necessitate compellimur, ubi dictum est, Et scripsit in tabulis uerba Testamenti, decem uerba, non Moysen subaudire, sed Dominum; supra enim positum est, Et erat ibi Moyses in conspectu Domini: ut a Domino, in cuius conspectu erat Moyses, quadraginta diebus et quadraginta noctibus panem non manducans, et aquam non bibens, scripta intelligantur hec decem uerba in tabulis, sicut ante promiserat.

Quod si ita est, non quidem illa differentia duorum Testamentorum, que nobis uisa est, in his uerbis commendari potest, quando et priores et secundas tabulas scripsit, non homo, sed Deus: uerumtamen illa certe distantia non habet dubitationem, quod priores tabulas et Deus fecit, et Deus scripsit. Non enim tunc dictum est ad Moysen, Excide tibi duas tabulas: sed ita potius legitur, Et conuersus Moyses descendit de monte, et due tabule testimonii in manibus eius: tabule lapidee scripte ex utraque parte, hinc atque hinc erant scripte; et tabule opus Dei erant, et scriptura scriptura Dei est sculpta in tabulis . Iam enim superius dixerat easdem tabulas scriptas digito Dei, sic loquens: Et dedit Moysi, statim ut cessauit loqui ad eum, in monte Sina duas tabulas testimonii, tabulas lapideas scriptas digito Dei . Ibi ergo et tabule opus Dei erant, et scriptura earum digito Dei facta. Secundas autem tabulas ipse Moyses iubetur excidere; ut ipse certe opere humano intelligantur excise, quamuis eas Deus ipse scripserit, sicut promisit cum iuberet excidi. Porro autem si diligentius attendamus, ideo utrumque dictum esse in secundis tabulis, quia et Deus facit per gratiam suam opus Legis in homine, et homo per fidem suam suscipiens gratiam Dei, pertinens ad Testamentum Nouum, cooperator est adiuuantis Dei ; profecto non cogimur uiolento intellectu subaudire quod Deus scripserit, ubi Scriptura dicit, Et erat ibi Moyses in conspectu Domini quadraginta diebus et quadraginta noctibus; panem non manducauit et aquam non bibit, et scripsit in tabulis uerba Testamenti: ubi ualde sonat scripsisse Moysen. Sed ideo superius Deus se promisit scripturum, et in Deuteronomio non solum ita promisisse, uerum etiam ipse scripsisse narratur, ut significetur quod ait Apostolus, Deus enim est qui operatur in uobis et uelle, et operari, pro bona uoluntate: hoc est, in eis qui ex fide gratiam suscipiunt, et non suam iustitiam uolunt statuere, sed iustitie Dei subiecti sunt, ut ipsi sint in Christo iustitia Dei. Nam et illic Apostolus utrumque dicit, et Deum  operari, et ipsos. Nam si ipsi non operabantur, quomodo eis dicebat, Cum timore et tremore uestram ipsorum salutem operamini ? Operatur ergo ille, cooperamur nos: non enim aufert, sed adiuuat bone uoluntatis arbitrium.

XuI. [Ib. X, 8, 9.] In illo tempore distinxit Dominus tribum Leui, portare arcam testamenti Domini, assistere coram Domino, ministrare, et orare in nomine eius usque in hunc diem. Propter hoc non est Leuitis pars et sors cum fratribus suis; Dominus ipse pars eius est, sicut dixit ei. Nisi per hanc tribum significaretur uniuersum regale sacerdotium, quod ad Nouum pertinet Testamentum, nullo modo ausus esset dicere homo, qui ex eadem tribu non erat, Pars mea Dominus ; et in alio psalmo, Dominus pars hereditatis mee .

XuII. [Ib. XI, 20.] Quid est quod precepit Moyses commendans uerba Domini, et ait, Scribetis ea super limina domorum uestrarum et ianuarum uestrarum: cum hoc secundum proprietatem nemo fecisse Isrelitarum commemoretur, uel legatur; quia nec quisquam potest, nisi forte diuidat ea per multas partes domus sue? An hyperbolica commendatio est, sicut multa dicuntur?

XuIII. [Ib. XII, 11.] Querendum quomodo iubeat decimationes omnium fructuum et primitiua pecorum non manducari, nisi in ciuitate ubi templum erit, cum eas Leuitis dari in Lege preceperit.

XIX. [Ib. XIII, 1 et 3.] Si autem surrexit in te propheta, seu somniator somnians, et dederit tibi signum uel prodigium, et uenerit signum siue prodigium quod locutus est ad te, dicens, Eamus, et seruiamus diis aliis, quos nescitis: non audietis uerba prophete illius, uel somniantis somnium illud; quoniam tentat Dominus Deus uester uos, scire an diligatis Dominum Deum uestrum ex toto corde uestro, et ex tota anima uestra. Hoc quidam interpretes latini non ita posuerunt, scire an diligatis; sed, ut sciat an diligatis. Quamuis eadem sententia uideatur: uerumtamen illud quod dictum est, scire, facilius ad illos refertur; ut sic accipiamus, tentat uos scire, ac si diceretur, tentando uos facit scire. Ubi sane intelligi uoluit, etiam illa que a diuinantibus non secundum Deum dicuntur, si acciderint que dicuntur, non accipienda sic, ut fiant que precipiuntur ab eis, aut colantur que coluntur ab eis. Nec preter suam potestatem Deus ostendit esse quod ista contingunt: sed quasi quereretur cur ea permittat, causam tentationis exposuit, ad cognoscendam eorum dilectionem, utrum eam habeant erga Deum suum; cognoscendam uero ab ipsis potius, quam ab illo qui scit omnia antequam fiant.

XX. [Ib. XIu, 28, 29, et Xu, 1.] Post tres annos produces omnem decimam fructuum tuorum, in illo anno pones illud in ciuitatibus tuis, et ueniet Leuita, quia non est ei pars neque sors tecum; et aduena et pupillus et uidua, que in ciuitatibus tuis; et manducabunt, et saturabuntur; ut benedicat te Dominus Deus tuus in omnibus operibus tuis quecumque feceris. Ex ista decima non dixit ut ipse manducet cum suis - ac per hoc Leuitis et  aduenis et pupillis et uiduis eam iussit impendi. Sed obscure positum est, quia non est distincta ista decima ab illa quam uoluit cum Leuitis in eo loco manducari, quem Dominus elegisset templo [1 1Kb] suo. Sed in ea interpretatione, que est ex hebreo, apertius hoc distinctum reperimus. Ait enim: Anno tertio separabis aliam decimam ex omnibus que nascuntur tibi eo tempore, et repones intra ianuas tuas; uenietque Leuites, qui aliam non habet partem nec possessionem tecum, et peregrinus et pupillus et uidua, qui intra portas tuas sunt, et comedent, et saturabuntur; ut benedicat tibi Dominus Deus tuus in cunctis operibus manuum tuarum, que feceris. Primo hoc ipsum planius est quod ait, Anno tertio; intelligitur enim uno anno interposito: in Septuaginta autem, quoniam Post tres annos dixit, incertum est utrum eos medios esse uoluerit, ut quinto quoque anno fieret. Deinde cum ait, Et separabis aliam decimam, satis ostendit extra esse illam quam uoluit eum ipsum qui offert, manducare cum suis et Leuitis in eo loco quem Dominus elegisset. Et hanc enim aliam [2 1Kb] decimam intra ianuas suas eum ponere precepit, non ad eum locum deferre, ubi Dominus se uoluit inuocari. Et ueniet, inquit, Leuites, qui non habet partem nec possessionem tecum, et peregrinus et pupillus et uidua, qui intra portas tuas sunt, et comedent. Hinc certe manifeste uerum est, non istam decimam Deum fieri uoluisse communem ei qui offert, et his quibus impendenda est; sed illis solis erogari eam iussit, qui aliud non haberent, in quibus precipue Leuitem posuit. Post septem annos facies remissionem. Hic certe manifestatur, quomodo et superius dixerit, Post tres annos. Non enim et hos septem annos medios esse uoluit: unoquoque anno cam fieri precepit, tanquam sabbatismum annorum.

XXI. [Ib. Xu, 9.] Attende tibi ipsi, ne fiat uerbum occultum in corde tuo iniquitas, dicens, Appropiat annus septimus, annus remissionis; et malignetur oculus tuus in fratrem tuum egenum, et non tribuas ei: et exclamabit aduersum te ad Dominum, et erit in te peccatum magnum. Magnifice occultum uerbum hoc dixit; quoniam nemo audet hoc dicere qui potuerit cogitare, ideo non esse mutuum dandum indigenti, quoniam appropinquat annus remissionis, cum Deus propter misericordiam utrumque preceperit, et commodari cum quisque indiget, et remitti anno remissionis. Quomodo ergo misericorditer remissurus est illo anno quo remittendum est, si crudeliter cogitat illo tempore dandum non esse quo dandum est?

XXII [Ib. Xu, 12.] Si autem uenumdatus fuerit tibi frater tuus Hebreus aut Hebrea, seruiet tibi sex annis, et septimo dimittes eum liberum a te. Hos emptos non anno remissionis remitti uoluit, quem septimum quemque obseruari oportebat ab omnibus; sed anno septimo emptionis eius, quotocumque anno illorum septimus iste annus occurreret.

XXIII. [Ib. Xu, 19.] Omne primogenitum quod natum  fuerit in bobus tuis, et in ouibus tuis, masculina [1 1Kb] sanctificabis Domino Deo tuo. Querendum utrum que grece dicuntur , nec latine dici nisi primogenita potuerunt, in his tantum intelligenda sint, que nascuntur ex matribus: ipsa enim proprie pariuntur potius quam gignuntur. Parere quippe est , quod est ex femina, unde dicitur: gignere autem est , unde proprie latine primogenitus dicitur. Ex feminis autem dabantur primitiua, id est que prima pariebantur, non que prima gignebantur a uiris, si forte ex uiduis que iam pepererant gignerentur. Non enim aliter essent que aperirent uuluam, quod proprium uoluit esse Lex eorum que primo nata Domino debebantur. Si ergo est in his uerbis certa distinctio, non frustra Dominus non dicitur a Patre , sed , id est unigenitus, quod est unicus: a mortuis autem primogenitus quidem latine dicitur, quia non potuit latinum uerbum ita componi secundum loquendi consuetudinem; grece autem dicitur, non : tanquam Pater genuerit equalem sibi, creatura uero pepererit. Nam et quod dicitur primogenitus omnis creature , quod ibi grece legitur, potest ita intelligi secundum nouam creaturam, de qua dicit Apostolus, Si qua igitur in Christo noua creatura : ex qua ille primitiuus est, quia primitus ita resurrexit, ut iam non moriatur, nec ei mors ultra dominetur ; quod noue creature, que in illo est, futurum promittitur in fine. Sed ista distinctio non temere affirmanda, sed in Scripturis diligentius perscrutanda est. Mouet enim quemadmodum dici potuit in Prouerbiis, Primogenite, tibi dico, fili ; id est, ex cuius persona dictum intelligatur. Si enim ex Dei Patris persona ad Christum dicitur , eumdem dicit primogenitum quem unigenitum: primogenitum, quia etiam nos filii Dei sumus; unigenitum uero, quoniam solus ille de substantia Patris et Patri equalis atque ceternus est. Mirum est autem utrum inter parere et gignere euidentissimis documentis sacra Scriptura distinguat.

XXIu. [Ib. XuI, 2.] Et immolabis Pascha Domino Deo tuo, oues et boues. Quid sibi uult hoc, quod addidit, boues; cum immolationem Pasche de oue tantummodo commendauerit, quam iussit accipi ex ouibus et hedis uel ex capris? quod mystice accipitur propter Christum, cuius ex iustis et peccatoribus est origo carnalis. Non enim ait, Ex ouibus aut capris, licet proprie non possit intelligi ouis ex capris: sed ne forte Iudei dicerent subaudiendum caprum si dictum esset, Aut ex capris; dictum est, ex ouibus et capris . Quid ergo hic sibi uolunt boues? An propter alia sacrificia que ipsis diebus azymorum sunt immolanda?

XXu. [Ib. XuI, 9-11.] Querendum quomodo preceperit obseruari quod ait: Septem septimanas integras dinumerabis tibi ipsi, inchoare te falcem iniicere in messem:  incipies numerare septem septimanas, et facies diem festum septimanarum Domino Deo tuo, prout ualet manus tua, quecumque Dominus tibi dederit, secundum quod benedicet te Dominus Deus tuus; et epulaberis ante. Dominum Deum tuum. Si enim ab uniuerso populo hec pentecoste iussa est obseruari, numquid omnes uno die credendum est falcem iussos mittere in messem? Si autem sibi quisque obseruat istam quinquagesimam, dinumerans ab illo die quo falcem mittit; non una est uniuerso populo: illa uero una est que computatur ab immolatione Pasche usque in diem date Legis in Sina.

XXuI. [Ib. XuII, 14 et 15.] Si autem intraueris in terram quam Dominus Deus tuus dat tibi in sorte, et hereditaueris eam, et habitaueris in ea, et dices, Constituam super me principes, sicut et cetere gentes que circa me sunt; constituendo constitues super te principem, quem elegerit Dominus Deus tuus ipsum: ex fratribus tuis constitues super te principem; non poteris constituere super te hominem alienum, quia non est frater tuus. Queri potest cur displicuerit populus Deo, quando regem desiderauit , cum hic inueniatur esse permissus. Sed magis hinc intelligendum est, merito non fuisse secundum uoluntatem Dei, quia fieri hoc non precepit, sed desiderantibus permisit. uerumtamen precepit, ne fieret alienus, sed frater, id est, ex eodem populo indigena non alienigena. Quod autem ait, non poteris, intelligendum est, non debebis.

XXuII. [Ib. XuII, 17.] De rege cum loqueretur ait, Non multiplicabit sibi uxores, ut non discedat cor eius: et argentum et aurum non multiplicabit sibi ualde. Unde queritur utrum Dauid contra hoc preceptum non fecerit: non enim unam habuit uxorem . Nam de Salomone manifestum est quod transgressus fuerit hoc preceptum, et in feminis, et in auro, et in argento. Sed hinc potius intelligitur permissum fuisse regibus, ut plures haberent quam unam: multiplicare enim prohibiti sunt: que prohibitio non habet transgressionem, si pauce fuerint, sicut Dauid fuerunt; non autem multe, sicut Salomoni. Quamuis cum addidit, ut non discedat cor eius, hoc magis uidetur precepisse, ne multiplicando perueniat ad alienigenas feminas: per quas factum est in Salomone, ut discederet cor eius a Deo . Multiplicatio tamen generaliter ita prohibita est, ut etiamsi ex Hebreis solis eas multiplicasset, contra hoc preceptum fecisse merito argui posset.

XXuIII. [Ib. XuIII, 6-8.] Si autem superuenerit Leuites ex una ciuitatum tuarum, ex omnibus filiis Isrel, ubi ipse incolit, secundum quod cupit anima eius in locum quem elegerit Dominus, id est, si desiderauerit ire ad locum ubi Dominus inuocatur; et ministrabit nomini Domini Dei sui, sicut omnes fratres eius Leuite, qui astant ibi coram Domino: partem partitam edet, preter uenditionem, que est secundum familiam. Quam dicat uenditionem, obscurum est: nisi forte quia decimationes et primogenita precepit uendi ab eis qui in longinquo habitarent, ne multa cogerentur portare ad locum inuocationis Domini, uel pecora ducere, ut  illic ab eis denuo emerentur ex eodem pretio; et iusserat habere ibi partem Leuitam, qui maneret in ea ciuitate, unde ille decimationes et primogenita debebantur. Et ideo dixit secundum familiam hoc deberi Leuite, quoniam ex successione qua succedit parentibus suis, hoc circa eum seruari oportet, quod parentibus exhibitum est.

XXIX. [Ib. XuIII, 11,] Quoniam portentorum inspectores prohibet esse in populo Dei, querendum est quomodo ista portenta que inspici prohibentur, discernantur ab eis que diuinitus ita dantur, ut quid significent dici debeat: sicut omnia miracula, que in Scripturis reperiuntur significantia quod pertineat ad regulam fidei; sicut dicimus quid significauerit uellus in area compluta siccum, uel in sicca area complutum ; aut uirga Aaron que floruit , et nuces attulit; et cetera huiusmodi. Sicut autem discernuntur diuinationes, quas consequenter prohibet, a predictionibus uel annuntiationibus Prophetarum, sic ille inspectiones prodigiorum a significationibus diuinorum miraculorum discernende sunt.

XXX. [Ib. XX, 4.] Quoniam Dominus Deus uester, qui precedit uobiscum, simul debellabit uobiscum inimicos uestros, et saluos faciet uos. Ecce quemadmodum et in spiritualibus conflictibus sperandum et petendum est adiutorium Dei, non ut nos nichil faciamus, sed ut adiuti cooperemur. Sic enim ait, debellabit uobiscum, ut etiam ipsos acturos quod agendum esset ostenderet.

XXXI. [Ib. XX, 5-7.] Et loquentur scribe ad populum dicentes, Quis est homo qui edificauit domum nouam, et non dedicauit eam? uadat, et reuertatur in domum suam, ne moriatur in bello, et homo alius dedicet eam. Et quis est homo qui pastinauit uineam, et non est epulatus ex ea? uadat, et reuertatur in domum suam, ne moriatur in bello, et homo alius epuletur ex ea. Et quis est homo qui sponsauit uxorem, et non accepit eam? uadat, et redeat in domum suam, ne moriatur in bello, et homo alius accipiat eam. Possunt mouere ista, quasi meliore conditione moriantur in bello, qui iam dedicauerunt edificia sua, iamque epulati sunt de nouellis, iamque duxerunt sponsas suas, quam ii qui nondum. Sed quoniam his rebus tenetur humanus affectus, et magni estimantur hec ab hominibus; intelligendum est ad hoc ista dici in bellum procedentibus, ut quisquis animo his tenetur, appareat cum reuertitur, ne propter hoc minus fortiter agat, dum timet ne ante moriatur, quam domum dedicauerit, aut de nouella sua biberit, aut sponsam suam duxerit. Nam utique quantum ad feminam pertinet, melius alteri nubit intacta quam uidua: sed hec, ut dixi, instituta sunt propter uirorum animos explorandos.

XXXII. [Ib. XXII, 5.] Non erunt uasa uiri super mulierem: uasa bellica uult intelligi, id est, arma. Nam quidam etiam hoc interpretati sunt.

XXXIII. [Ib. XXII, 13-21.] Si autem quis acceperit uxorem, et habitauerit cum ea, et oderit eam, et imponat ei occasionis uerba, et detulerit ei nomen malignum, et  dixerit, Mulierem hanc accepi, et accedens ad eam non inueni eius uirginalia: et accipiens pater puelle, et mater, producent uirginalia puelle ad seniores ad portam, et dicet pater puelle senioribus, Filiam meam hanc dedi homini huic uxorem, et odio habens eam, ipse nunc imponit ei occasionis uerba dicens, Non inueni filie tue uirginalia: et ecce uirginalia filie mee. Et replicabunt pallium coram senibus ciuitatis illius. Et accipient senes ciuitatis hominem illum, et castigabunt eum, et damnificabunt eum centum siclis, et dabunt patri adolescentule; quia protulit nomen malum super uirginem Isrelitem: et ipsius erit uxor; non poterit dimittere eam perpetuo tempore. Si autem uerum factum sit hoc uerbum, et non inueniantur uirginalia puelle, et producent adolescentulam ad ianuam domus patris ipsius, et lapidabunt eam uiri ciuitatis eius in lapidibus, et morietur; quoniam fecit impudentiam in filiis Isrel, prostituere domum patris sui: et auferes malignum ex uobis ipsis. Satis hinc apparet quemadmodum subditas feminas uiris, et pene famulas Lex esse uoluerit uxores: quod dicens aduersus uxorem uir testimonium unde lapidaretur illa, si hoc uerum esse demonstraretur; ipse tamen non uicissim lapidatur, si hoc falsum esse constiterit; sed tantummodo castigatur, et damnificatur, eique perpetuo iubetur adherere qua carere uoluerat. In aliis autem causis, eum qui testimonio falso cuiquam nocuerit, quem, si probaretur, iussit occidi, eadem pena plecti iubet, qua fuerat, si uerum esset, iste plectendus.

XXXIu. [Ib. XXII, 28, 29, 19.] Si autem inuenerit aliquis puellam uirginem que sponsata non est, et uim faciens ei dormierit cum ea, et inuentus fuerit; dabit homo qui dormiuit cum ea, patri puelle quinquaginta didrachma [1 1Kb] argenti, et ipsius erit uxor; quia humiliauit eam: non poterit dimittere eam per omne tempus. Merito queritur utrum ista pena sit, ut non eam possit dimittere per omne tempus, quam inordinate atque illicite uiolauit. Si enim ob hoc intelligere uoluerimus eam non posse, id est non debere dimitti per omne tempus, quia uxor effecta est, occurrit illud quod permisit Moyses dare libellum repudii, et dimittere . In his autem qui illicite uitiant, noluit licere, ne ad ludibrium fecisse uideatur, et potius finxisse quod eam uxorem duxerit, quam uere placitoque duxisse. Hoc et de illa iussum est, cui fuerit uir calumniatus de uirginalibus non inuentis.

XXXu. [Ib. XXIII, 3, 4.] Non intrabit Ammanites et Moabites in Ecclesiam Domini, et usque ad decimam generationem non intrabit in Ecclesiam Domini, et usque in eternum. Questio est, quomodo intrauerit Ruth que Moabitis fuit , de qua etiam caro Domini originem ducit . Nisi forte istam mystice prophetauerit intraturam, quod ait, usque ad decimam generationem. Computantur enim generationes ex Abraham, quando fuit et Lot qui genuit Moabitas et Ammanitas ex filiabus ; et inueniuntur cum ipso Abraham compleri decem generationes  usque ad Salmon, qui genuit Booz, qui maritus secundus fuit Ruth. Sunt enim iste, Abraham, Isaac, Iacob, Iudas, Phares, Esrom, Aram, Aminadab, Naason, Salmon: Salmon quippe genuit Booz, qui uiduam duxit Ruth; ac per hoc uidetur post decimam generationem genus fecisse in Ecclesia Domini pariendo filios ipsi Booz. Sed cur additum sit, et usque in eternum, merito adhuc queritur. An quia deinceps nulla anima de Ammanitis et Moabitis intrauit in illam Ecclesiam populi Hebreorum, posteaquam ista generatione decima prophetia completa est? An potius ita dictum est, et usque ad decimam generationem, ut omnino semper intelligi uoluerit, per denarii numeri quamdam uniuersitatem, ut hoc exposuerit quodammodo addendo et dicendo, et usque in eternum? Quod si ita est, Ruth contra preceptum uetitum uidetur admissa. An Ammanitas prohibuit admitti, non Ammanitidas, id est, uiros inde, non feminas? maxime quia cum euertissent Isrelite ipsam gentem, omnes uiros occidere iussi sunt, feminas autem non, nisi eas que nouerant concubitum uiri ; quoniam ipse in fornicationem seduxerant populum: uirgines autem saluas esse uoluerunt, non eis imputantes culpam qua euerti illa gens meruit; quam etiam hic commemorauit, uelut quereretur cur Moabitas et Ammanitas admitti noluerit in Ecclesiam Domini: subiunxit enim, Eo quod non obuiauerint uobis cum panibus et aqua in uia, cum exiretis de Aegypto, et quia conduxerunt aduersum te Balaam filium Beor de Mesopotamia, ut malediceret te. Has culpas nec tunc, quando illa gens debellata est, feminis imputauerunt, quas saluas conseruare maluerunt.

XXXuI. [Ib. XXIII, 15, 16] Non trades puerum domino suo, qui appositus est tibi a domino suo: non quod dominus eius eum apposuerit, id est commendauerit; potius enim depositum diceret; sed appositum dixit a domino suo, id est huic adiunctum, cum ab illo abscessisset: non ergo suscipi, sed reddi potius prohibuit fugitiuos. Hoc quidem putari potest, nisi intelligamus genti et populo ista dici, non uni homini. Ex alia itaque gentem refugientem ad istam gentem cui loquebatur, hominem a domino suo, id est a rege suo, reddi prohibuit: quod etiam alienigena seruauit Achis rex Geth, quando ad eum refugit Dauid a facie domini sui, hoc est, regis Saul . Apertissime autem hoc explanat, cum dicit de ipso refuga, In uobis habitabit, in omni loco ubi placuerit ei.

XXXuII. [Ib. XXIII, 17.] Non erit meretrix a filiabus Isrel, et non erit fornicans a filiis Isrel. Ecce ubi manifeste prohibuit fornicari et uiros et feminas etiam cum non alienis coniugibus; peccatum esse demonstrans misceri non coniugibus suis, quando et meretrices esse, et ad meretrices accedere prohibet, quarum publice uenalis est turpitudo. In Decalogo autem mechie nomine non uidetur hoc aperte prohibuisse, quoniam mechia nonnisi adulterium intelligi solet. Unde quid nobis uideretur, ibi tractauimus .

 XXXuIII. [Ib. XXIII, 18, 17.] Non offeres mercedem meretricis, neque commutationem canis in domum Domini Dei tui ad omne uotum, quoniam abominatio Domino Deo tuo est, et utrumque: quod ita intelligitur, quoniam abominatio Domino Deo tuo est, et hoc non unum horum, sed utrumque. De cane quippe uetat fieri commutationem primogenitorum, quam iubet fieri de aliis immundis animalibus, id est equis et asinis, et si quid est eorum que adiuuant hominem, et latine a iuuando iumenta dicuntur. De cane autem noluit; utrum et de porco, et quare noluerit, requirendum est: et si de omnibus talibus noluit [1 1Kb] , quare solum canem isto loco exceptum fecerit. De mercede autem meretricis ut diceret, uidetur ea esse causa, quia superius prohibuerit esse meretricem de filiabus Isrel, aut quemquam filiorum Isrel uti meretrice: et ne subreperet cogitationi, expiari posse hoc peccatum, si aliquid inde offerretur in templum, dicendum fuit quod sit abominatio Domino.

XXXIX. [Ib. XXIu, 7.] Morietur fur ille, id est, qui furatus est hominem; et auferetis malignum ex uobis ipsis. Assidue hoc dicit Scriptura, cum iubet occidi malos: qua locutione usus est etiam Apostolus, cum diceret, Quid enim mihi de iis qui foris sunt iudicare? Nonne de iis qui intus sunt, uos iudicatis? Auferte malum ex uobis ipsis . Nam grecus habet , quod etiam hic scriptum est: hoc autem potius malignum solet interpretari, quam malum. Nec ait, , id est, hoc malignum; sed , quod est, hunc malignum. Ex quo apparet eum uoluisse intelligi, qui aliquid tale commisit, ut excommunicatione sit dignus. Hoc enim nunc agit in Ecclesia excommunicatio, quod agebat tunc interfectio. Quamuis et aliter illud apostolicum possit intelligi, ut unusquisque malum uel malignum ex se ipso sit iussus auferre. Qui sensus acceptabilior esset, si hoc malum, uel hoc malignum, non autem hunc malignum in greco inueniretur: nunc uero credibilius est de homine dictum, quam de uitio. Quanquam possit eleganter intelligi etiam homo auferre a se malum hominem, quemadmodum dictum est, Exuite uos ueterem hominem: quod exponens ait, Qui furabatur, iam non furetur .

XL. [Ib. XXIu, 8.] Secundum legem omnem quam iurauerint uobis sacerdotes Leuite. Hic apparet omnem sacerdotem Leuitam fuisse; quamuis non omnis Leuites sacerdos fuerit.

XLI. [Ib. XXIu, 10-13.] Si debitum fuerit in proximo tuo, debitum quodcumque, non intrabis in domum eius pignerare pignus: foris stabis, et homo apud quem debitum tuum est, proferet tibi pignus foras. Si autem homo eget, non dormies in pignore eius, redditione reddes ei uestimentum suum circa occasum solis; et dormiet in uestimento suo, et benedicet te, et tibi erit misericordia coram Domino Deo tuo. Non immerito uidetur ad opus misericordie pertinere ut non intret pignerator in domum, ne fiat perturbatio debitori: sed ex hoc etiam  ipsum debitorem admonet pignus foras proferre creditori. Quod uero iubet egenti pignus eodem die restitui, ut in eo dormiat qui non habet ubi dormiat, merito mouet, ut requiratur cur non potius creditori preceperit ut non auferat pignus, quod eodem die oportet ut restituat. Quod si ad compellendum debitorem fieri uoluerit, quomodo se urgeat ad reddendum, cum sciat pignus eodem die se recepturum? An forte hoc fieri uoluerit propter memoriam, ne obliuiscatur reddere, et tunc non reddat si uere non habuerit: maxime quia creditoris sui misericordia uincitur, cui esse non debet ingratus, si pignus receperit in quo dormiat; simul et creditor cum ille non reddiderit, debet eum credere non habere, qui hac etiam indiget misericordia, ut pignus ei propterea restituatur, quod aliud non habet ubi dormiat?

XLII. [Ib. XXIu, 16.] Non morientur patres pro filiis, et filii non morientur pro patribus: unusquisque in suo peccato morietur. Ecce non solum Prophete hoc dixerunt , uerum etiam Lex dicit, sua culpa quemque interimendum, non autem patris sui, aut filii sui. Quid est ergo quod alibi dicitur, Deus reddens peccata patrum in filios, in tertiam et quartam progeniem? An de filiis nondum natis illud intelligitur, propter originale peccatum, quod etiam ex Adam traxit genus humanum; hic autem de filiis iam natis est facta distinctio, ut unusquisque in suo peccato moriatur? Non enim trahit aliquid ex patre, qui iam natus erat, quando pater eius peccauit. Sed cum et ibi dicit, his qui oderunt me ; manifestum est etiam illam conditionem posse mutari, si filii parentum suorum facta non fuerint imitati. Nam et illud ex Adam temporaliter redditur, quia omnes propter hoc moriuntur; non autem in eternum eis qui fuerint per gratiam spiritualiter regenerati, in eaque permanserint usque in finem. Quamuis et illud merito queri possit, si redduntur peccata patrum in filios his qui oderunt Deum, cur in tertiam et quartam generationem, uel pretermissa prima et secunda, uel non etiam in ceteras permanente impietate et imitatione malorum parentum. An per hunc numerum, quoniam septenarius intelligitur, uniuersitatem significare uoluit: et ideo non ipsum potius septenarium posuit, ut diceret in septimam generationem, ac sic omnis intelligeretur; quia causam perfectionis huius numeri hoc modo potius intimauit? Ideo namque perhibetur perfectus, quia ex his duobus constat, ternario scilicet primo impari toto, et quaternario primo pari toto. Unde esse et illud propheticum existimo, quod assidue repetitur, In tribus et quatuor impietatibus non auersabor ; per quod uoluit impietates uniuersas potius quam tres uel quatuor intelligi.

XLIII. [Ib. XXIu, 17.] Non declinabis iudicium aduene, et orphani, et uidue. Non pignerabis uestimentum uidue. Cur non ait, Et non pignerabis uestimentum eorum? Que enim causa est ut trium istorum iudicium declinare uetuerit, pignus autem auferri uestimentum solius uidue, non et illorum? Nisi quia iudicia omnium facienda propterea commendauit, quia  non habent a quibus defendantur siue aduena, quia in terra aliena est; siue orphanus, id est pupillus quia parentibus caret; siue uidua, quia maritum non habet: pignus uero cum prohibet uestimentum auferri uidue, puto quod satis eleganter admoneat, eas uere dicendas esse uiduas, que etiam pauperes sunt. Id enim et Apostolus euidenter ostendit, ubi ait: Si qua autem uidua filios et nepotes habet, discat primum domum suam pie tractare, et mutuam uicem parentibus reddere: hoc enim acceptum est coram Domino. Que autem uere uidua est, et desolata, sperauit in Dominum, et persistit in orationibus nocte et die. Hanc uere uiduam dixit, que non habet a quibus sustentetur; quia non solum uiro, sed etiam posteris atque omni ope destituta est: diuitem quippe non diceret desolatam. Pauperi itaque pignus non est auferendum uestimentum: nam et hoc ipso quod uestimentum prohibet auferri, pauperem ostendit. Neque enim creditor non potius auferret argentum, uel si quid aliud, quam uestimentum. Porro si occurrerit ammo, Quid, si multa habeat uestimenta non necessaria, sed superflua? quomodo intelligitur uere uidua, hoc est non solum desolata, uerum etiam que non [1 1Kb] in deliciis agit? quam subiecit dicens, Que autem in deliciis agit, uiuens mortua est . Hanc quippe opposuit, tanquam e contrario uere uidue, tanquam talis non sit uera uidua. Quecumque autem diuites alias nuptias experiri noluerunt, continentia in eis laudatur, non desolatio commendatur. He quippe maritis tantum uiduate sunt, non aliis rebus.

XLIu. [Ib. XXIu, 19.] Quod admonet, ut in messe oblitum manipulum nemo colligat, et oliuam uel uuam relictam nemo repetat diligentius neglecta colligere, et dicit egentibus dimittenda; occurrit forsitan cogitationi, Quid, si hec que ab agrorum dominis dimittuntur, non egentes, sed improbi colligant? Sed considerandum primo illum misericordia facere, qui hoc animo dimittit, ut egentes habeant quod dimittitur. Deinde cum hec populo precipiuntur, simul admonentur ii qui non indigent, ista non querere. Quod si quesierint, quid aliud quam res alienas, et, quod grauius est, pauperum inuadere iudicandi sunt? Utrique ergo commemorantur [2 1Kb] his preceptis, et quorum agri sunt, ut misericorditer ea relinquant; et qui indigentes non sunt, ut inde se abstineant: quando utrumque dicitur, et a quibus dimittenda sint, et quibus dimittenda sint.

XLu. [Ib. XXu, 1-3.] Si autem fuerit altercatio inter homines, et accesserint ad iudicium, et iudicauerint, et iustificauerint iustum. Iudices intelligendi sunt iudicare, non illi qui dicti sunt altercationem habere. Deinde sequitur: Et reprehenderint impium. Et erit, si dignus fuerit plagis, qui impie agit, constitues eum in conspectu iudicum, et flagellabunt eum ante se, secundum impietatem eius: numero quadraginta flagellabunt eum; non apponent. Si autem apposuerint flagellare eum super  has plagas plures, deturpabitur frater tuus coram te. ualde aduertendum est quod cum ea peccata plagis emendanda preceperit, que digna non sunt mortis supplicio uindicari, et hoc tam paucis plagis; eum tamen qui ceditur, appellauit impium uel impie agentem: ut nouerimus, non sicut plurimi loquuntur, locutas esse Scripturas; quas incuriosius legimus, cum putamus adulterium non esse impietatem, quia in hominem uidetur peccasse qui hoc fecerit, cum illud peccatum morte plecti iubeat Lex ; et his peccatis grauiores esse dicimus impietates, cum sint earum quedam que flagelli plagis quadraginta puniuntur. Est itaque leuis impietas, que uerbere digna est; et est grauior que morte digna est: ita etiam illa peccata que non in Deum, sed in hominem uidentur admitti, sunt morte digna quedam; sunt alia correptione, seu uerbere, seu uenia [1 1Kb] faciliore. Ita enim locutos esse Septuaginta interpretes constat, ut etiam illius qui plagis dignus est, impietatem uocauerint.

XLuI. [Ib. XXu, 5.] Si autem habitauerint fratres in unum, et mortuus fuerit unus ex eis, semen autem non fuerit ei; non erit uxor defuncti foris non appropianti [2 1Kb] : frater uiri eius intrabit ad eam, et accipiet eam sibi uxorem, et cohabitabit ei. Et erit, infans quicumque natus fuerit, constituetur ex defuncti nomine, et non delebitur nomen eius ex Isrel. uidetur hoc precepisse Lex de fratris uxore ducenda, non ob aliud, nisi ut semen suscitet fratri qui sine liberis defunctus est. Quod autem ait, Constituetur ex defuncti nomine, et non delebitur nomen eius ex Isrel, id est nomen defuncti; ex hoc uidetur dictum, ut ille qui nascitur, hoc nomine appelletur, quo appellabatur defunctus, cui quodam modo propagatur. Unde nobis uisum est magis secundum adoptionis morem soluere in Euangelio questionem de duobus patribus Ioseph , quorum unum commemorat Mattheus, eum scilicet qui genuit Ioseph ; alterum Lucas, eum cuius filius erat [3 1Kb] Ioseph : quoniam nullius eorum nomen Ioseph accepit. Nisi forte hoc dictum est, Constituetur ex defuncti nomine, non ut eius nomen accipiat, sed ut ex eius nomine, id est tanquam filius, non eius cuius semine est genitus, sed illius defuncti cui semen suscitatum est, heres constituatur. Quod enim additum est, Et non delebitur nomen eius ex Isrel, potest ita intelligi, non quod nomen eius puer consequenter accipiat; sed quod ille non sine posteritate mortuus esse uidebitur, et ideo permanet eius nomen, hoc est memoria. Neque enim etiam si ipse filium genuisset, nomen suum ei fuerat impositurus, ut nomen eius non deleretur ex Isrel: sed ex hoc utique non deleretur, quia non sine liberis ex hac uita emigraret; et hoc iubetur ex eius uxore frater eius implere, quod ille non potuit. Nam etsi frater non fuisset, et propinquus ducebat uxorem eius, qui sine filiis mortuus esset, ad suscitandum semen fratri suo: sicut fecit Booz ducendo Ruth, ut semen  excitaret propinquo suo, cuius fuerat illa uxor, nec de illo pepererat; et tamen qui de illa natus est, ex nomine quidem defuncti constitutus est, quia filius eius est dictus, atque ita factum est ut nomen defuncti non deleretur ex Isrel, nec tamen eius nomine appellatus est .


QUAESTIO DE DUOBUS PATRIBUS IOSEPH. Matth. II, 16; Luc. III, 23.

Que cum ita sint, abundantius duobus modis solui potest euangelica questio, ut unus eorum quos diuersos commemorant Mattheus et Lucas, ita fuerit propinquus alteri ad ducendam eius uxorem, ut alios etiam sursum uersus parentes atque maiores iste, alios ille habere potuerit. Nam si fratrum filii fuissent, unum habuissent auum; quod non ita est: nam secundum Mattheum, Mathan est auus Ioseph; secundum Lucam uero, non Mathan, sed Mathath. Quod si quisquam putat esse tantam similitudinem nominis, ut ab scriptoribus in una littera erratum sit, ut fieret tam parua et pene nulla diuersitas; quid de istorum patribus dicturus est? Nam secundum Lucam Mathath filius fuit Leui; secundum Mattheum autem, Mathan ex Eleazar genitus inuenitur: atque ita inde sursum uersus diuersi sunt patres et aui; et deinde maiores usque ad Zorobabel, qui fere est uigesimus sursum ab Ioseph apud Lucam, apud Mattheum autem undecimus. Qui propterea idem ipse esse creditur, quia pater eius apud utrumque Euangelistam Salathiel inuenitur: quamuis fieri potuerit, ut alius fuerit eodem nomine, habens eiusdem nominis patrem, cuius et ille habuit. Nam et inde sursum uersus diuersi sunt: alium quippe habet Zorobabel auum apud Lucam, qui est Neri; alium apud Mattheum, qui est Iechonias; atque inde superius nusquam est consonantia, quousque ueniatur ad Dauid, apud Mattheum per Salomonem, apud Lucam per Nathan. Difficillimum autem uidetur non fuisse aliquem propinquiorem qui duceret uxorem fratris sui, quam eum qui ex Dauid esset consanguineus tam longinquo gradu, non aliqua infra propinquitate coniunctus; cum sit apud Lucam Dauid pene quadragesimus a Ioseph, apud Mattheum autem ferme uigesimus septimus. Aut si propinqui ad uxores defunctorum ducendas etiam illi querebantur, qui ex feminarum sanguine propinquabant, fieri potuit ut esset aliquis ita propinquus, qui Ioseph genuerit de uxore propinqui sui, qui sine liberis decessit: ac sic ei esset alter ex natura pater, alter ex Lege; in quorum patribus et auis et deinde maioribus ideo nulla propinquitas appareret, quod non ex maribus, sed ex feminis propinquarent. uerumtamen si ita esset, nec Dauid aliquando unus pater occurreret. Aut si quisquam potuisse contendit, ubi ponimus quod consuetudo Scripture non est feminas in genealogia pro maribus ponere, sicut eas nullus Euangelista interposuit? Ubi enim commemorantur matres, non ponuntur nisi cum patribus  . Ac per hoc aut ita propinquior defuit ad uxorem defuncti sibi copulandam, ut origo cognationis Dauid [1 1Kb] repeteretur: aut adoptio fecit alterum patrem  quem posset habere Ioseph.

XLuII. [Ib. XXuI, 14.] Quid est quod inter illa que iubet dicere hominem, qui in dandis decimis, et quecumque dare uel impendere iussus est, omnia mandata compleuit, etiam hoc cum laude et commendatione sua dicere iubet, Non dedi ex eis mortuo? An per hoc prohibet parentalia, que obseruare gentes solent?

XLuIII. [Ib. XXuIII, 13, 14.] Non preteribis ab omnibus uerbis que ego mando tibi hodie, dextra [1 1Kb] aut sinistra ire post deos alienos, seruire illis. Queri potest quomodo possit intelligi ire in dextra, qui post deos alienos ierit seruire illis; cum dextra in laude ponatur, illud autem nunquam laudabiliter fieri possit: nam et quod reprehenditur in uia uite, qui declinat in dextra, non ibi ea reprehenduntur que dextra sunt, sed ille qui declinat in ea, id est, qui sibi arrogat que Dei sunt. Ideo dicitur in Prouerbiis: Non declines in dextra aut in sinistra: uias enim que a dextris sunt nouit Dominus; peruerse autem sunt que a sinistris. Ergo bone sunt dextre, quas nouit Dominus. Nouit enim Dominus uias iustorum , sicut in Psalmo legitur. Cur ergo dictum sit, Ne declines in dextra, consequenter ostendit addendo, Ipse enim rectos faciet cursus tuos. Absit autem ut dextras, quas nouit Dominus, negemus esse rectas: sed, ut dixi, declinare in eas est, non illius gratie, sed sibi tribuere uelle quod rectum est. Denique, ut dixi, adiungit et dicit, Ipse enim faciet rectos cursus tuos, et omnia itinera tua in pace producet .

Quapropter hoc quod isto loco Deuteronomii, de quo agimus, dictum est. Non preteribis ab omnibus uerbis que ego mando tibi hodie, dextra aut sinistra ire post deos alienos, seruire illis, non ideo dictum est, quia dii alii possunt etiam in dextris accipi; sed aut terrena loca significata sunt, quia et in dextra et in sinistra habebant gentes alios deos colentes: aut hoc de diis aliis separatim pronuntiandum est, ut duo sint sensus; unus uidelicet, Non preteribis ab omnibus uerbis que ego mando tibi hodie, dextra aut sinistra, secundum illum scilicet intellectum, quem supra exposui; alius autem sit sensus, ire post deos alienos, seruire illis, ut et hic subaudiatur, Non preteribis ab omnibus uerbis que ego mando tibi hodie. Quem totum sensum si dicere uelimus, superiora uerba, que utrique sensui sunt communia, repetituri sumus; ut quomodo illic dicitur, Non preteribis ab omnibus, que ego mando tibi hodie, dextra aut sinistra, sic et istic repetatur, Non preteribis ab omnibus que ego mando tibi hodie [2 1Kb] , ire post deos alienos, seruire illis. Pretereundo enim a uerbis que mandata sunt, etiam hoc fit, ut eatur post deos alienos. Non enim hoc solum mandatum est, aut hoc solum preteriri Deus non uult, quod mandauit, ne post deos alienos eatur, sed omnia que mandauit: hoc tamen ita precipue, ut post generalitatem precepti quo admonuit non esse pretereundum ab omnibus uerbis  mandatorum suorum, etiam hoc seorsum commendare uoluerit.

Potest hoc quod ait, dextra aut sinistra, etiam sic intelligi, ut nec eorum causa, que propter felicitatem appetuntur, nec eorum que propter infelicitatem fugiuntur, ire mandauerit post deos alios: id est, nec pro iis que amantur, nec contra ea que odio habentur, a diis aliis auxilium esse poscendum: aut certe illo modo, ut uel concilientur, quo prosint [1 1Kb] ; uel placentur, ne noceant. Nam et de quibusdam scriptum est in Psalmo, Quorum os locutum est uanitatem, et dextera eorum dextera iniquitatis: ideo quia his rebus opinantur fieri hominem beatum, quas et boni et mali possunt habere; et ideo dextera est iniquitatis, quia iniqui sunt, qui eam dexteram putant. Non enim est uera dextera, sed dextera est eorum quorum os locutum est uanitatem. Beatum dixerunt populum cui hec sunt, cum potius, sicut mox adiungit et docet, Beatus sit populus cuius Dominus Deus ipsius . Hec est uera dextera, equitatis, non iniquitatis. Non est ergo eundum post deos alienos, neque in dextra, ut existimet homo ex ipsis se fieri beatum; neque in sinistra, ut existimando ipsis aduersantibus se fieri miserum, ad hoc eos colat ut auertat. Aut certe si dextra intelligimus eterna, sinistra uero temporalia bona; nec propter illa, nec propter ista eos colendos sancta Scriptura hoc loco admonuisse credatur.

XLIX. [Ib. XXIX, 1.] Hec uerba Testamenti quod mandauit Dominus Moysi, statuere filiis Isrel in terra Moab, preter Testamentum quod testatus est eis in Horeb. Ostendit unde appellatus sit liber Deuteronomium, quasi secunda Lex; ubi magis illius repetitio est, quam aliquid aliud: pauca enim sunt, que ibi non sint in eo quod primum datum est. Nec tamen appellantur hec duo Testamenta, quamuis ita hec uerba sonare uideantur: utrumque enim unum est Testamentum, quod in Ecclesia dicitur uetus. Nam si propter hec uerba duo Testamenta dicenda essent, iam non duo, sed plura essent, excepto Nouo. Multis enim locis Scriptura dicit Testamentum: sicut illud quod factum est ad Abraham de circumcisione , uel illud superius ad Ne .

L. [Ib. XXIX, 2-4.] Et uos uidistis omnia quecumque fecit Dominus Deus uester in terra Aegypti coram uobis Pharaoni, et omnibus seruis eius, et omni terre illius, tentationes magnas, quas uiderunt oculi tui, signa et prodigia illa magna, et manum ualidam. Et non dedit Dominus Deus uobis cor scire, et oculos uidere, et aures audire usque in diem istam. Quomodo ergo ait superius, uos uidistis tentationes magnas, quas uiderunt oculi tui, si non dedit Dominus eis oculos uidere, et aures audire; nisi quia uiderunt corpore, et corde non uiderunt? quia oculi dicuntur et cordis: propterea inde cepit, Et non dedit Dominus Deus uobis cor scire. Ad hoc pertinent duo que sequuntur, et oculos uidere, et aures audire, id est intelligere, et obtemperare. Quod uero dicit, Et non dedit Dominus Deus uobis;  nullo modo increpans et arguens hoc diceret, nisi ad eorum quoque culpam pertinere intelligi uellet, ne quisquam se ex hoc excusabilem putet. Simul enim ostendit et sine adiutorio Domini Dei eos intelligere et obedire non posse oculis cordis, et auribus cordis: et tamen si adiutorium Dei desit, non ideo esse excusabile hominis uitium; quoniam iudicia Dei quamuis occulta, tamen iusta sunt.

LI. [Ib. XXIX, 5-6.] Et adduxit uos quadraginta annis in deserto: non inueterauerunt uestimenta uestra, et calceamenta uestra non sunt attrita a pedibus uestris; panem non manducastis, uinum et siceram non bibistis, ut sciretis quia iste Dominus Deus uester. Hinc apparet tantum uini in suis impedimentis potuisse portare Isrelitas, quando exierunt de Aegypto, quod possent cito consumere. Nam si omnino nichil secum tulissent, unde esset illud de quo dictum est, Sedit populus manducare et bibere, et surrexerunt ludere? Non enim hoc de aqua diceretur, cum et ipsius Moysi manifestissima uerba sint, non fuisse illam uocem principium belli, sed principium uini .

LII. [Ib. XXIX, 18-21.] Numquid est aliquis inter uos uir, aut mulier, aut familia [1 1Kb] , uel tribus, cuius mens declinauit a Domino Deo uestro, ire seruire diis gentium illarum? Num qua est in uobis radix sursum germinans in felle et amaritudine? Et erit, cum audierit uerba maledictionis huius, et opinabitur in corde suo, dicens, Sancta mihi fiant, quoniam in errore cordis mei incedo: ut non simul perdat peccator eum [2 1Kb] qui sine peccato est; nolet Deus propitiare ei, sed tunc incendetur ira Domini, et zelus eius in homine illo, et adherebunt in eo omnia maledicta Testamenti huius, que scripta sunt in libro Legis huius. Ita dictum est, Numquid est in uobis? ut tanquam requirentem intelligamus, ne forte sit. Si quis autem esset, eum terruit uehementer, ne forte quisquam diceret in corde suo, audiens illa maledicta, Sancta mihi sint, id est, maledicta sancta mihi sint: quoniam in errore cordis mei incedo, id est, absit ut mihi ista eueniant, non mihi sint hec mala, sed sancta, id est propitia et innoxia; quoniam in errore cordis mei incedo, eundo scilicet post deos gentium, et eis tanquam impune seruiendo. Non, inquit, erit sic. Non perdat simul peccator eum qui sine peccato est: tanquam diceret, Cauete ne cui uestrum talia persuadeat, qui talia cogitat. Nolet Deus propitiare ei, siue talia cogitanti, siue illi cui talia fuerint persuasa, sicut ipse opinatus est dicendo, Sancta mihi sint; et quasi hoc modo auertendo a se uim illius maledicti. Sed tunc accendetur ira Domini, et zelus eius in homine illo, quando putabit eam se auertere, ista in corde suo dicendo. Et adherebunt in eo omnia maledicta Testamenti huius, que scripta sunt in libro Legis huius. Non possunt quidem omnia euenire uni homini: non enim etiam toties mori potest, quot genera mortis hic dicta  sunt; sed omnia dixit, pro quibuslibet, ut non sit immunis ab omnibus, cui euenerint aliqua eorum quibus pereat. Quod autem ait, Ut non simul perdat peccator eum qui sine peccato est; quod grecus habet , non sic accipiendum est, tanquam ab omni prorsus peccato mundum et immunem hoc dixerit , id est sine peccato; sed eum qui sine peccato isto esset, de quo loquebatur: sicut dicit Dominus in Euangelio, Si non uenissem, et locutus eis fuissem, peccatum non haberent ; non utique omne, sed hoc peccatum quo non crediderunt in eum. Dicit etiam Deus ad Abimelech de Sara uxore Abrahe, Scio quia in mundo corde fecisti hoc : non utique mundum illius cor ita uoluit intelligi, ut similis eis esset, de quibus dictum est, Beati mundo corde, quoniam ipsi Deum uidebunt ; sed ab illo peccato, de quo agebatur, mundum cor habebat, quoniam quantum ad ipsum pertinebat, non concupiuerat coniugem alienam.

LIII. [Ib. XXX, 6.] Et circumpurgabit Dominus cor tuum, et cor seminis tui, diligere Dominum Deum tuum ex toto corde tuo, et ex tota anima tua, ut uiuas tu. Euidens pollicitatio gratie: promittit enim Deus se esse facturum quod solet iubere ut fiat.

LIu. [Ib. XXX, 11-14.] Quia mandatum hoc, quod ego mando tibi hodie, non est supra modum, neque longe abs te est: non in celo est, dicens, id est, ut dicas, Quis ascendet nobis in celum, et accipiet nobis illud, et audientes illud faciemus? Neque trans mare est, dicens, id est, ut dicas, Quis transfretabit nobis trans mare, et accipiet nobis illud, et audientes illud faciemus? Prope est uerbum hoc ualde in ore tuo, et in corde tuo, et in manibus tuis facere illud. Hoc esse uerbum fidei dicit Apostolus: quod ad Nouum pertinet Testamentum. Sed queri potest, cur ea superius mandata dixerit, que scripta sunt in libro Legis huius : nisi quia his omnibus spiritualia significantur ad Nouum Testamentum pertinentia, si bene intelligantur. Item queri potest cur hoc quod hic positum est, Neque trans mare est, ut dicas, Quis transfretabit nobis trans mare, et accipiet nobis illud, Apostolus dixerit, Aut quis descendet in abyssum; atque id exponens adiunxerit, Hoc est Christum a mortuis reducere: nisi quia mare appellauit totam in hoc seculo uitam, que morte transitur, ut quodam modo mare finiatur, et trans mare mors ipsa appelletur, uelut trans istam uitam, que maris uocabulo significatur. Deinde quod hic additum est, et in manibus tuis; non ait Apostolus, nisi, in ore tuo et in corde tuo. Et hoc usque in finem exsecutus est, dicens, Corde enim creditur ad iustitiam, ore autem confessio fit ad salutem . Merito quod ex hebreo translatum est, quantum a nobis inspici potuit, non habet, in manibus tuis. Nec frustra tamen hoc a Septuaginta interpretibus additum existimo: nisi quia intelligi uoluerunt etiam ipsas manus, quibus significantur opera, in corde accipi debere, ubi est fides que per dilectionem operatur . Nam si forinsecus ea que Deus iubet, manibus fiant, et in corde non fiant, nemo est tam  insulsus, qui precepta arbitretur impleri. Porro si caritas, que plenitudo est Legis , habitet in corde, etiamsi manibus corporis quisquam non possit operari, pax illi est utique cum hominibus bone uoluntatis .

Lu. [Ib. XXXII, 5.] Peccauerunt non ei filii uituperabiles. Quod in greco est , quidam interpretati sunt sicut hic, id est, filii uituperabiles; quidam, filii commaculati; quidam, filii uitiosi. Unde non magna questio, imo nulla est. Sed illud merito ad querendum mouet, si generaliter dictum est, Peccauerunt non ei, quoniam qui peccat, non ei peccat, id est, non Deo nocet, sed sibi; quomodo intelligendum sit quod in Psalmo legitur, Tibi soli peccaui ; et in Ieremia, Tibi peccauimus, patientia Isrel, Domine ; et iterum in Psalmo, Sana animam meam, quia peccaui tibi : et utrum hoc sit peccare Deo, quod peccare in Deum. Unde ait Heli sacerdos: Si in Deum peccauerit, quis orabit pro eo ? Dicam ergo interim quid mihi in presentia uideatur. Intelligent fortasse aliquid melius, qui melius hec sapiunt, aut etiam nos alio tempore, quantum adiuuerit Dominus. Peccare in Deum, est in iis peccare que ad Dei cultum pertinent. Nam hoc quod commemoraui, nichil aliud indicat: sic enim peccabant filii Heli, quibus hoc pater eorum dixit. Sic existimandum est peccari etiam in homines qui pertinent ad Deum: nam hoc Deus legitur dixisse ad Abimelech de Sara, Propterea peperci tibi, ne peccares in me . Peccare autem Domino, uel potius peccasse Domino [1 1Kb] , hi mihi uidentur non immerito dici, qui piam penitentiam peccati sui nunc agunt, ut glorificetur ignoscens Dominus. Causam quippe reddens Dauid cur dixerit, Tibi soli peccaui, et malum [2 1Kb] coram te feci; subiecit et ait, Ut iustificeris in sermonibus tuis, et uincas cum iudicaris: siue cum dicit Deus, Iudicate inter me et uineam meam : siue de Domino Iesu Christo intelligatur, qui solus uerissime dicere potuit, uenit enim princeps mundi, et in me non habet quidquam ; sed ut cognoscat mundus quia diligo Patrem, et sicut mandatum dedit mihi Pater, sic facio; surgite, eamus hinc : tanquam diceret, Etiamsi leuissima peccata mortis supplicio persequatur princeps mundi, in me non habet quidquam, sed surgite, eamus hinc, id est, ut patiar; quia in eo quod patior, uoluntatem impleo Patris mei, non penam soluo peccati mei. Et quod Ieremias ait, Tibi peccauimus, patientia Isrel, Domino utique suppliciter dicitur in penitentia cum spe salutis ex uenia [3 1Kb] . Et quod dictum est, Sana animam meam, quia peccaui tibi, hoc idem agitur ut Deus ignoscendo glorificetur: quia magna est eius misericordia super confitentes  sibi et redeuntes ad se, qui dicit se nolle mortem peccatoris, quantum [1 1Kb] ut reuertatur et uiuat . Hinc et ipse Dauid non solum in Psalmo, uerum etiam cum eum Deus argueret per prophetam, non sine spe propitiationis Domini respondit, Peccaui Domino . Medico enim uulneratus uidetur quodammodo, qui ut sanetur se subdit manibus medici, ut in eo medicine opus impleatur. In hoc autem cantico preuidebat Propheta futuros quosdam, qui sic fuerant peccaturi Deum offendendo magnis iniquitatibus suis, ut nec penitentiam agere uellent, et ad Deum redire ut sanarentur: de quibus etiam alibi dicitur, Quoniam caro sunt, et spiritus ambulans, et non reuertens . Potest etiam sic intelligi, Peccauerunt non ei, secundum id quod non ei nocuerunt peccato suo, sed sibi.

LuI. [Ib. XXXIII, 1-3.] Et hec benedictio quam [2 1Kb] benedixit Moyses homo Dei filios Isrel, priusquam defungeretur. Et dixit, Dominus ex Sina uenit, et alluxit ex Seir nobis: festinauit ex monte Pharan cum multis millibus Cades. Ad dexteram eius Angeli cum eo, et pepercit populo suo. Et omnes sanctificati sub manus tuas, et hi sub te sunt. Et accepit de uerbis ipsius Legem, quam mandauit nobis Moyses, hereditatem congregationibus Iacob. Et erit in dilecto princeps, congregatis principibus populorum simul tribubus Isrel. Non negligenter pretereunda est ista prophetia. Apparet quippe ista benedictio ad nouum populum pertinere, quem Dominus Christus sanctificauit; ex cuius persona ista dicuntur a Moyse, non ex persona ipsius Moysi, quod in consequentibus euidenter apparet. Nam si propterea dictum est, Dominus ex Sina uenit, quia in monte Sina Lex data est; quid sibi uult quod sequitur, et alluxit ex Seir nobis: cum Seir mons Idumee sit, ubi regnauit Esau? Deinde cum Moyses filios Isrel benedicat his uerbis, sicut Scriptura predixit, quomodo idem dicit, Et accepit de uerbis ipsius Legem, quam mandauit nobis Moyses? Nimirum ergo prophetia est, ut diximus, populum nouum Christi gratia sanctificatum prenuntians, ideo sub nomine filiorum Isrel, quia semen est Abraham, hoc est, filii sunt promissionis, et interpretatio eius est, uidens Deum. Dominus ergo qui ex Sina uenit, Christus intelligendus est, quoniam Sina interpretatur, Tentatio. uenit ergo ex tentatione passionis, crucis, mortis. Et alluxit ex Seir. Seir interpretatur, Pilosus, quod significat peccatorem; sic enim natus est Esau odio habitus : sed quoniam qui sedebant in tenebris et in umbra mortis, lux orta est eis ; ideo alluxi ex Seir. Simul etiam non adsurde intelligitur esse predictum, ex gentibus que significantur per nomen Seir, quia mons est pertinens ad Esau, uenturam gratiam Christi populo Isrel. Unde dicit Apostolus: Ita et hi nunc non crediderunt in uestra misericordia, ut et ipsi misericordiam consequantur . Ipsi ergo  dicunt, Alluxit ex Seir nobis, et festinauit ex monte Pharan, id est, ex monte fructifero: id enim interpretatur Pharan, quo significatur Ecclesia. Cum multis millibus Cades. Et Mutata interpretatur Cades, et Sanctitudo. Mutata sunt ergo multa millia, et sanctificata per gratiam, cum quibus uenit Christus ad Isrelitas postea colligendos. Sequitur et dicit, Ad dexteram eius Angeli cum eo: hoc non indiget expositione. Et pepercit, inquit, populo suo: donans remissionem peccatorum. Inde ad ipsum conuertit sermonem atque ait, Et omnes sanctificati sub manus tuas, et hi sub te sunt: non utique superbientes, et suam iustitiam uolentes constituere; sed agnoscentes gratiam, ut iustitie Dei subiiciantur . Et accepit, inquit, de uerbis ipsius Legem: populus utique de quo ait, Et pepercit populo suo. Accepit ergo de uerbis ipsius Legem, quam mandauit, inquit, nobis Moyses: hoc est, populus eius de uerbis eius accepit Legem, quia de doctrina eius intellexit Legem eam ipsam quam mandauit nobis Moyses. Ipse quippe ait in Euangelio:  Si crederetis Moysi, crederetis et mihi; de ne enim ille scripsit . Non enim accepit populus ille Legem quam non intellexit; sed tunc accepit, quando intellexit de uerbis eius, carens uelamine ueteri, conuersus ad Dominum: hanc dicit hereditatem congregationibus Iacob, que intelligenda est non terrena, sed celestis; non temporalis, sed eterna. Et erit, inquit, in dilecto princeps: ipse utique in dilecto populo erit princeps Dominus iehsu: congregatis principibus populorum, id est, gentium: simul tribubus Isrel, ut impleatur quod supra dictum est, Letamini, gentes, simul cum populo eius; quia cecitas ex parte in Isrel facta est, donec plenitudo gentium intraret, et sic omnis Isrel saluus fieret .

LuII. [Ib. XXXIII, 17.] Cum Ioseph benediceret, ait inter cetera, Primogenitus tauri pulchritudo eius. Quod non ita legendum est, tanquam dixerit, primogenitus tauri; sed, cum sit primogenitus, pulchritudo eius tauri est: propter crucis cornua, de Domino intelligitur figuratum.




LIBER SEXTUS. Questiones in Iesum Naue  .


QUAEST. I. [Ios. cap. 1, u\ 5.] Dominus dicit ad Iesum Naue, Et sicut eram cum Moyse, ita ero et tecum. Non solum autem hoc testimonio, sed etiam in Deuteronomio multis documentis probatur Moyses ita defunctus, ut Dei famulus et Deo placens: quamuis in eo illa uindicta completa sit, ne terram promissionis intraret . Ex quo datur intelligi, Dominum etiam bonis seruis suis in aliquo succensentem, et temporaliter uindicare, et tamen in eorum habere numero, que sunt in domo eius uasa in honorem utilia Domino , quibus daturus est promissa sanctorum.

II. [Ib. I, 11; III, 7.] Questio est, quomodo posteaquam locutus est Dominus ad Iesum Naue, exhortans et confirmans eum, seque promittens cum illo futurum, mandauerit idem iehsu populo per scribas, ut prepararent cibaria, quod post tres dies Iordanem fuerant transituri, cum inueniantur post multo plures dies transisse Iordanem. Cum enim hec populo mandasset, misit exploratores in Iericho, quoniam Iordane traiecto ipsa proxima ciuitas occurrebat: illi autem diuerterunt ad Raab mulierem fornicariam, et ab illa occultati, atque a rege quesiti et minime inuenti, eadem dimittente illos per fenestram, et monente ut triduo laterent in montanis, quatuor dies uidentur esse consumpti; inde posteaquam nuntiauerunt que circa illos gesta fuerint, promouit iehsu cum populo uniuerso de loco ubi erat diluculo; qui cum uenisset ad Iordanem, diuertit et mansit: tunc rursus populus admonetur ut post triduum se preparet transire Iordanem, arca Domini precedente. Hinc ergo  intelligitur humanam fuisse dispositionem, quam fecit populo nuntiari, ut cibaria prepararent, tanquam post tres dies memoratum fluuium transituri. Potuit enim hoc sicut homo sperare fieri posse, si exploratores celeriter reuertissent. Quibus tardantibus intelligitur, quamuis Scriptura tacuerit, ex diuina dispositione cetera impleta, ut iam inciperet apud populum glorificari iehsu, et ostendi quod cum illo Dominus esset, sicut fuerat cum Moyse. Nam et hoc illi dicitur fluuium transituro, sicut scriptum est: Et dixit Dominus ad Iesum, In die isto incipiam exaltare te coram omnibus filiis Isrel, ut sciant quoniam sicut eram cum Moyse, sic ero et tecum. Nec incredibile debet uideri, etiam illos cum quibus Deus loquebatur, aliquid ex humana dispositione agere uoluisse, in qua sibi Deum tamen fiderent [1 1Kb] esse rectorem, eorumque ex illius a quo regebantur prouidentia, consilia fuisse mutata. Nam et Moyses ipse utique tanquam homo putauerat esse faciendum, ut causas populi sic audiret, quemadmodum et sibi et illis, onus intolerabile subeundo, prodesse non posset: eiusque dispositio diuinitus, et hoc ipsum socero eius suggerente et monente, atque hanc admonitionem Deo approbante, mutata est .

III. [Ib. III, 3, 4, 15.] Scribe populo dicunt, Cum uideritis arcam testimonii Domini Dei nostri, et sacerdotes nostros [2 1Kb] et Leuitas tollentes eam, proficiscimini de locis uestris; et ite post eam: sed longum interuallum sit inter uos et illam, quantum duo millia cubitorum stabitis, ne propinquetis ei, ut sciatis uiam quam ibitis in eam. Non enim abiistis uiam ab hesterna et nudiustertiana die.  Longe iussum est arcam precedere, ut posset a populo uideri. Tam grande quippe agmen, si post eam proximum pergeret, non eam uideret preire, nec nosset qua sequeretur. Ex hoc autem facto intelligendum est, quod columna illa nubis, que solebat mouendis castris signum dare, et iter ostendere , iam recesserat, nec eis apparebat: hinc factum est ut etiam triduum illud ex humana dispositione prediceretur . Nunc ergo duce Iesu arcam Domini sequuntur nube subtracta tanquam uelamine ablato. Iordanis autem plenus erat per totam crepidinem suam, sicut in diebus messis tritici. Hoc incredibile uidetur regionibus nostris: ibi autem, sicut perhibent qui nouerunt, in initio ueris est messis tritici; tunc autem ille fluuius repletur amplius quam per hiemem.

Iu. [Ib. Iu, 7.] Et erunt uobis lapides isti memoriale filiis Isrel usque in eternum. Quomodo in eternum, cum celum et terra transeant ? An quoniam eternum aliquid significant hi lapides, cum ipsi eterni esse non possint? Quamuis possit quod in greco est, , dici latine, et usque in seculum, quod non est consequens ut intelligatur eternum.

u. [Ib. Iu, 15 et 16.] Et dixit Dominus ad Iesum, dicens: Manda sacerdotibus portantibus arcam testamenti testimonii. Solet dici arca testamenti, uel arca testimonii: nunc dicta est arca testamenti testimonii, ut non solum arca, sed etiam ipsum testamentum, appellaretur testamentum testimonii. Hinc enim dicit Apostolus: Nunc autem sine Lege iustitia Dei manifestata est, testimonium habens per Legem et Prophetas . In cuiusdam enim rei alterius uenture testimonium datum fuerat illud, quod dicitur Testamentum uetus.

uI. [Ib. u, 2-7.] Dixit Dominus ad Iesum; Fac tibi ipsi cultros de petra acutos, uel, sicut habet grecus, de petra acuta, et sedens circumcide filios Isrel iterum. In hoc precepto queritur cur dixerit, iterum. Non enim unus homo bis circumcidendus erat: sed quia unus populus erat in quibusdam circumcisus, in quibusdam non circumcisus, ideo dictum est iterum, ut circumcisus iterum circumcideretur, non homo, sed populus. Nam et sequentia id ostendunt. Dicit enim Scriptura: Et fecit iehsu cultros petrinos sibi ipsi acutos, et circumcidit filios Isrel in loco qui uocatur Collis preputiorum. Hoc autem modo circumpurgauit iehsu filios Isrel, qui aliquando fuerant in uia, et qui aliquando incircumcisi erant eorum qui exierant ex Aegypto; omnes istos circumcidit iehsu. Quadraginta enim et duobus annis conuersatus est Isrel in deserto Mabdaritide, et ideo incircumcisi erant illorum plurimi pugnatorum qui exierunt de terra Aegypti qui inobedientes fuerant mandatis Dei, in quibus et definierat Dominus eis, ne uiderent illi terram quam iurauerat Dominus patribus eorum dare illis, terram fluentem lac et mel. Pro his autem substituit filios eorum, quos circumcidit iehsu, eo quod fuissent in itinere incircumcisi. Manifestum est ergo non omnes fuisse, sed quosdam. Quidam enim de Aegypto exeuntium filii in illo populo incircumcisi erant, quos potuit circumcidere iehsu; illorum scilicet  filios qui genuerunt in deserto, et contempserunt eos circumcidere, quod inobedientes erant legi Dei. Nulla itaque causa est cur ii qui putant rebaptizandos eos qui habent christiani Baptismi sacramentum, hoc testimonio Legis adiuuari se putent: quia nullus bis numero unus homo est circumcisus; sed populus qui iam fuerat in quibusdam circumcisus, in quibusdam uero adhuc incircumcisus erat. Et si aliquo modo id fieri posset, ut bis circumcidi hominem Deus iuberet; numquid possunt dicere ideo fuisse preceptum, quia illi ab Aegyptiis fuerant circumcisi, aut ab aliquibus hereticis ab Isrelitarum societate segregatis? Cum uero satis etiam appareat quare sit a Deo dictum; nullum hic possunt homines erroris sui patrocinium reperire.

uII. [Ib. u, 15-13.] Quando iehsu uidit uirum contra se stantem euaginato gladio, et eo respondente dicit quod esset princeps militie uirtutis Domini; et prostratus in terram dixit, Quid precipis tuo famulo? queri potest utrum angelo se prostrauerit, eumque dixerit dominum; an potius intelligens a quo missus fuerat, ipsum Dominum dixerit, eique se prostrauerit. Erat autem, sicut legitur, iehsu in Iericho, non utique in ipsa ciuitate, cuius muri nondum ceciderant, quod mox futurum erat, ut in eam possent intrare; sed in agro ad eam pertinente: nam interpretatio que est ex hebreo, sic habet.

uIII. [Ib. uII.] In eo quod factum est ut Achar de tribu Iuda furaretur de anathemate ciuitatis Iericho contra preceptum Domini; et propter eius peccatum tria millia que missa fuerant in Gai, dederunt terga hostibus, et occisi sunt ex eis triginta sex uiri; et populo grauiter territo, iehsu cum senioribus se prostrauit ad Dominum, eique responsum est ideo factum esse, quod peccauerit populus; minatus est etiam Deus non se cum eis futurum, nisi abstulerint anathema de se ipsis; et quod ostensus est qui fecerat, nec solus occisus, sed cum omnibus suis: queri solet quomodo iuste pro alterius peccatis in alios uindicetur; maxime quia in Lege Dominus dixit, nec patres pro filiorum, nec filios pro patrum peccatis esse puniendos ? An aliud iudicantibus hominibus est preceptum, ne quemquam pro altero puniant; Dei autem iudicia non sunt eiusmodi, qui alto et inuisibili consilio suo nouit quatenus extendat etiam temporalem hominum penam salubremque terrorem? Non enim aliquid dirum [1 1Kb] , quantum attinet ad uniuersi mundi administrationem, contingit mortalibus, cum moriuntur quandoque morituri: et tamen apud eos qui talia metuunt, disciplina sancitur, ut non se solum quisque curet in populo, sed inuicem sibi adhibeant diligentiam, et tanquam unius corporis et unius hominis alia pro aliis sint membra sollicita. Nec tamen credendum est, etiam penis que post mortem irrogantur, alium pro alio posse damnari; sed in his tantum rebus hanc irrogari penam, que finem fuerant habiture, etiamsi non eo modo finirentur. Simul etiam ostenditur quantum connexa sit in populi societate ipsa uniuersitas, ut non in seipsis singuli, sed et  tanquam partes in toto existimentur. Per unius igitur peccatum mortemque paucorum admonitus est populus uniuersus, tanquam in corpore uniuerso querere quod admissum est. Simul etiam significatum est quantum mali fieret, si uniuersa illa congregatio peccasset; quando ne unus quidem ita potuit iudicari [1 1Kb] , ut ab eo possent ceteri esse securi. At uero, si Achar ab aliquo inuentus atque comprehensus, et illius criminis reus ad iudicium Iesu fuisset adductus, nequaquam putandum est hominem iudicem uel pro illo uel cum illo quemquam alium, qui societate facti eius minime teneretur, fuisse puniturum. Neque enim ei mandatum Legis licebat excedere, quod datum est hominibus, ne iudicio suo, quod in hominem homini iussum siue permissum est, alterum pro alterius peccato arbitretur esse plectendum. Longe autem secretiore iustitia iudicat Deus, qui potens est etiam post mortem, quod homo non potest, uel liberare uel perdere. uisibiles igitur afflictiones hominum siue mortes, quoniam his quibus ingeruntur, et obesse et prodesse possunt, nouit Dominus in occulto prouidentie sue quemadmodum iuste quibusque dispenset, etiam cum aliorum peccata in aliis uidetur ulcisci. Penas uero inuisibiles, que nonnisi nocent, et prodesse non possunt, ita nullus Deo iudice pro alienis peccatis luit, sicut homine iudice luere nullus nisi pro sua culpa istas uisibiles debet. Hoc enim precepit homini iudici Deus, in his que ad humanum iudicium pertinent uindicanda [2 1Kb] , quod in suo iudicio facit ipse, quo potestas non aspirat humana.

IX. [Ib. uII, 15 et 25.] Merito queritur, cum Dominus propter illum qui de anathemate furtum fecerat, preceperit eum qui fuisset ostensus, igni cremari, cur eum ostensum iehsu lapidari potius a populo fecerit. An ita eum mori oportuit, quemadmodum iehsu, qui propius Dominum sequebatur, Domini uerba iubentis intelligere potuit? Sic enim alius quisquam non facile potuit. Unde magis querendum est cur lapidationem ignem appellauerit Dominus, quam credendum Iesum aliud fecisse quam iusserat Dominus. Nam neque ad intelligendum uerba Domini quisquam potuit esse sapientior, neque ad faciendum quisquam obedientior. Proinde ignis nomine penam potuisse significari, Scriptura testis est in Deuteronomio, ubi dicitur ad filios Isrel, Et eduxit uos de fornace ferrea ex Aegypto : ubi utique duram tribulationem intelligi uoluit.

Due autem mihi cause occurrunt , cur non ille cum suis omnibus euidenti igne crematus sit. Si enim peccatum eius Dominus tale esse iudicauit, quod supplicio illo expiatum non puniret in eternum, propter ipsam expiationem et purgationem congruentur ilia pena ignis nomen accepit. Neque ad hunc intellectum quisquam tendere admoneretur, si eum proprie uisibilis ignis exureret; sed in eo quisque remaneret, quod aperte uidebat impletum, nec aliquid ultra quereret  nunc uero cum propter Dei uerba et factum Iesu, a quo preuaricari illa uerba non possent, rectissime dicitur etiam lapidationem ignem fuisse; eleganter agnoscitur illa pena hominem, ne in posterum peccato illo interiret, fuisse purgatum. Quod significant etiam uasa in Leuitico, que iubentur igne purgari. Si autem tale fuit illud peccatum, propter quod eum etiam post istam uitam gehenna susciperet; ideo iehsu eum uoluit lapidari, ut quod a Domino dictum est, igni cremabitur, illud admoneret intelligi, quod Dominus faceret, non quod ab ipsis esset faciendum. Si enim dixisset Dominus, Igni eum cremabitis et omnia eius; huic sensui locus nullus esset: cum uero ita positum est, ut magis uideatur Deus quod ei futurum esset predixisse, quam quod ei ab hominibus deberet fieri precepisse; melius non potuit facere iehsu, qui diuina uerba sicut tantus propheta intellexit, qui etiam hoc ipsum prophetice fecit, quam ut illum lapidibus potius quam flammis interimeret, ne in illis ignibus uerba Domini uiderentur impleta, que ob aliud dicta uolebat intelligi.

Nec mouere debet quod non ipsum tantum, sed etiam omnia que sunt eius, Deus cremanda igni predixerit. Sic enim ait, Igni cremabitur, et omnia quecumque sunt ei. Omnia enim quecumque sunt ei, opera eius possunt intelligi, que cum illo dixit esse concremanda: non sicut dicit Apostolus de quibusdam operibus igne consumptis, ipse autem saluus erit : si huius peccatum ita intelligendum est, ut etiam eterno igne puniatur. Filios ergo eius et filias cum pecoribus et omnibus que habebat, populus quidem cum eum puniret, simul lapidibus obruit: non tamen hoc iudicio humano, sed prophetico spiritu fecit iehsu; siue ita intelligens, omnia que sunt ei, ut nec filios censeret exceptos, lapidationis etiam penam pro igne ingerens; siue opera eius que post mortem Deus in illo fuerat crematurus, non solum per cetera que illi erant, uerum etiam per filios eius significans.

Nec ideo sane credendum est eos pro peccato patris, a quo innocentes erant, etiam post mortem supplicio inferni ignis incensos. Mors quippe ista que omnes manet, quamuis de primo peccato ueniat, tamen quia ita nati sumus, ut necessario moriendum sit, accelerata quibusdam est utilis. Unde legitur de quodam: Raptus est, ne malitia mutaret intellectum eius . Quo ergo iudicio Dei, uel misericordia, fuerit irrogata siue filiis eius, siue illis triginta sex uiris, cum omnes ab eius peccato alieni fuerint, latet apud cum apud quem non est iniquitas . uerum illud in promptu est, quod et populum terribiliter oportebat querere quod admissum est; et tanto uehementius timuerunt ceteri factum eius imitari, quanto magis humana exhorret infirmitas, et in tam magnum tamque iustum populi odium dari, et eis quos ad spem propagandi generis se relicturum putabat, peccato suo secum consumptis suis posteris emori.

X. [Ib. uIII, 2.] Quod Deus iubet loquens ad Iesum, ut constituat sibi retrorsus insidias, id est insidiantes  bellatores ad insidiandum hostibus, hinc admonemur non iniuste fieri ab his qui iustum bellum gerunt: ut nichil homo iustus precipue cogitare debeat in his rebus, nisi ut iustum bellum suscipiat, cui bellare fas est; non enim omnibus fas est. Cum autem iustum bellum susceperit, utrum aperta pugna, utrum insidiis uincat, nichil ad iustitiam interest. Iusta autem bella definiri solent, que ulciscuntur iniurias, si qua gens uel ciuitas, que bello petenda est, uel uindicare neglexerit quod a suis improbe factum est, uel reddere quod per iniurias ablatum est. Sed etiam hoc genus belli sine dubitatione iustum est, quod Deus imperat, apud quem non est iniquitas, et nouit quid cuique fieri debeat. In quo bello ductor exercitus uel ipse populus, non tam auctor belli, quam minister iudicandus est.

XI. [Ib. uIII, 4-8.] iehsu mittens ad Gai debellandum triginta millia bellatorum, ait illis: uos insidiabimini post ciuitatem, et non longe eritis a ciuitate, et eritis omnes parati: et ego et omnis populus qui mecum est, accedemus ad ciuitatem. Et erit, cum exierint qui commorantur in Gai, in obuiam nobis, sicut antea, et fugiemus a facie illorum. Et cum exierint post nos, adducemus illos de ciuitate, et dicent, Fugiunt isti a facie nostra, sicut antea. uos autem exsurgetis ex insidiis et ibitis in ciuitatem. Secundum uerbum istud facietis. Ecce precipio uobis. Querendum est utrum omnis uoluntas fallendi pro mendacio deputanda sit; et si ita est, utrum possit iustum esse mendacium, quo ille fallitur, qui dignus est falli: et si ne hoc quidem mendacium iustum reperitur, restat ut secundum aliquam significationem hoc, quod de insidiis factum est, ad ueritatem referatur.

XII. [Ib. IX, 3 13.] Quod Gabaonite uenerunt ad Iesum cum uetustis panibus et saccis, ut putarentur, sicut finxerant, de terra uenisse longinqua, quo eis parceretur : nonnulli codices et greci et latini habent, Et accipientes saccos ueteres super humeros suos; alii uero qui ueraciores uidentur, non habent, super humeros, sed, super asinos suos. Similitudo enim uerbi in greca lingua mendositatem facilem fecit, et ideo latina quoque exemplaria uariata sunt: quippe et non multum ab inuicem dissonant, quorum prius humerorum nomen est, posterius asinorum. Ideo est autem de asinis credibilius, quoniam se a sua gente longinqua missos esse dixerunt: unde apparet eos fuisse legatos, et ideo magis in asinis quam in humeris necessaria portare potuisse; quia nec multi esse poterant; et non solum saccos, sed etiam utres eos portasse Scriptura commemorat.

XIII. [Ib. IX, 19.] Queri potest quomodo iurationem seruandam esse crediderint Hebrei Gabaonitis, quibus ita iurauerant, tanquam de longinqua terra uenientibus, sicut illi mentiti fuerant. Sciebant enim se debellandos, si cognitum esset Hebreis in ea terra eos habitare, quam promissam fuerant interfectis habitantibus retenturi. Mentientibus ergo quod de  longinqua terra ad eos uenissent, iurauerunt eis Isrelite. Posteaquam uero cognouerunt ibi eos habitare, ubi omnes quos inuenerant secundum Dei preceptum debellare oportebat, noluerunt tamen frangere iurationem: et licet eos mentitos esse didicissent, parcere maluerunt iurationis causa; cum possent utique dicere se tantum illis iurasse [1 1Kb] , quos eos esse crediderant, id est de lonqinquo uenientes; cum uero aliud cognouerunt, preceptum circa eos Domini implendum erat, ut sicuti ceteri expugnarentur. Deus autem hoc approbauit, nec parcentibus succensuit: quamuis cum non interrogassent quinam illi essent, et ideo eos illi fallere ualuissent. Unde non importune utique credendi sunt, etsi fallere homines pro sua salute uoluerunt, non tamen fallaciter Deum timuisse in populo eius: propterea nec succensuit Dominus iurantibus aut parcentibus, adeo ut postea Gabaonitas ipsos tanquam populi sui homines de domo Saül uindicauerit, sicut Regnorum ostendit historia . Et quoniam iuratio sic seruata est, quamuis in hominibus qui mentiti sunt, ut ad clementiam sententia flecteretur, non displicuit Deo. Nam si e contrario iurassent aliquos se interfecturos, quos Gabaonitas in terra promissionis esse putauissent, et postea didicissent eos esse ab illa terra extraneos, et de longinquo ad se uenisse, nullo modo arbitrandum est, quod eos essent debellaturi causa iurationis implende: cum propter ipsam parcendi clementiam sanctus Dauid, etiam post uerba quibus se Nabal interfecturum esse iurauerat, utique sciens quem fuerat interfecturus, parcere maluit, nec in re duriore implere iuramentum ; magis Deo placere existimans, si quod ira perturbatus ad nocendum iurauerat, non fecisset, quam si perfecisset.

XIu. [Ib. X, 7, 8.] Cum obsessi Gabaonite a regibus Amorrheorum, misissent ad Iesum, ut sibi subueniretur; ita Scriptura sequitur, et dicit: Et ascendit iehsu a Galgala, ipse et omnis populus bellatorum cum illo, omnis potens in fortitudine. Et dixit Dominus ad Iesum, Noli timere illos; in manus enim tuas tradidi eos: non subsistet ex illis quisquam coram uobis. Ubi neque consultus est Dominus utrum eundum ad eos esset; sed ultro suis recte subuenire uolentibus, futuram uictoriam prenuntiauit. Sic ergo posset, quamuis non consultus, de ipsis Gabaonitis admonere, qui essent, cum se longinquos esse mentirentur, nisi ei placuisset illa iuratio, que subiectis parcere cogeret. Crediderant enim Deo, quem audierant suo populo promisisse quod illas gentes subuerteret, eorumque terram obtineret; et hanc eorum fidem non eos prodendo [2 1Kb] remunerauit quodam modo.

Xu. [Ib. X, 5, 6.] Queritur quemadmodum rex ciuitatis Ierusalem Adonibezech et ceteri quatuor cum quibus obsedit Gabaonitas, secundum Septuaginta interpretes, primo reges Iebuseorum cum ad eos obsidendos conuenerunt, postea uero reges Amorrheorum dicantur ab ipsis Gabaonitis, quando nuntios  miserunt ad Iesum, ut eos de obsidione liberaret. Sicut autem inspicere potuimus in ea interpretatione que ex hebreo est, utrobique Amorrheorum dicuntur: cum constet Iebuseorum fuisse regem ciuitatis Ierusalem, quia ipsa est dicta Iebus tanquam illius gentis metropolis; et septem gentes sepissime Scriptura commemoret, quas promisit Deus exterminaturum se esse a facie populi sui, ex quibus una perhibetur Amorrheorum. Nisi forte hoc nomen uniuersale fuerat omnium, aut potius maioris partis: ut non una, sed plures in his septem hoc nomine tenerentur; quamuis esset etiam una de septem, que Amorrheorum proprie uocaretur sicut est pars quedam que proprie dicitur Libya, quamuis hoc nomen uniuerse Africe competat; et pars quedam que proprie dicitur Asia, quamuis Asiam uel dimidium terrarum orbem quidam, uel alii tertiam partem orbis posuerint. Nam, quod constat, et Chananei tanquam una gens in illis septem commemorantur, et tamen uniuersa illa terra originaliter terra Chanaan uocatur.

XuI. [Ib. XI, 14 et 15.] Non dimisit in ea iehsu quidquam spirans, sicut precepit Dominus Moysi puero suo, et Moyses similiter precepit Iesu, et sic fecit iehsu: non est transgressus quidquam ab omnibus quibus constituit Dominus Moysi. Propter hoc nullo modo putanda est ista crudelitas, quod nullum uiuum in ciuitatibus sibi traditis dimittebat iehsu, quia Deus hoc iusserat. Qui autem existimant hinc Deum ipsum fuisse crudelem, et propter hoc ueteris Testamenti uerum Deum fuisse auctorem nolunt credere, tam peruerse de operibus Dei quam de peccatis hominum iudicant, nescientes quid quisque pati dignus sit, et magnum putantes malum cum casura deiiciuntur, mortalesque moriuntur.

XuII. [Ib. XI, 19.] Et non erat ciuitas que non erat tradita filiis Isrel. Queritur quomodo hoc uerum sit, cum nec temporibus postea Iudicum, nec temporibus Regum omnes omnino illarum septem gentium ciuitates capere potuerint Hebrei. Sed aut sic intelligendum est, quod ad nullam ciuitatem bellando accessit iehsu quam non ceperit: aut certe nulla non capta est, sed carum que in regionibus supra commemoratis fuerunt. Enumerate sunt enim regiones, in quibus fuerunt ciuitates de quibus facta est ista conclusio, Et omnes cepit in bello.

XuIII. [Ib. XI, 20.] Quia per Dominum factum est confortari cor eorum, ut obuiam irent ad bellum ad Isrel, ut exterminarentur; ita ut non daretur eis misericordia, sed ut exterminarentur, sicut dixit Dominus ad Moysen. Ita dictum est hoc per Dominum factum confortari cor eorum, hoc est obdurari cor eorum, sicut de Pharaone ; quod diuino altoque iudicio iuste fieri minime dubitandum est, cum deserit Deus et possidet inimicus: quod sic accipiendum est quemadmodum et ibi. Sed hic aliud mouet, quomodo dictum sit ad hoc eis confortatum cor, ut exsurgerent in bellum aduersus Isrel, et ob hoc eis non preberent misericordiam: quasi prebenda esset, si non bellarent; cum Deus  preceperit nulli eorum esse parcendum; et ob hoc Gabaonitis pepercerint, quia se de longinqua terra uenisse fingentes eorum iurationem tenuerant. Sed quoniam quibusdam ultro prebuerunt Isrelite misericordiam, quamuis contra Dei mandatum; ad hoc dictum esse intelligendum est, istos ita bellasse, ut non eis parceretur, nec ab eis ipsis Isrelite neglecto Dei mandato ad misericordiam flecterentur. Quod quidem duce Iesu, qui omnia diligenter diuina precepta seruabat, non est credendum fieri potuisse: uerumtamen nec ipse istos tam cito deleuisset, nisi conspirantissime contrairent; atque ita fieri posset ut eis ab illo minime debellatis, qui Dei precepta implere curabat, remansissent ad illud tempus, quando eis possent parcere post mortem Iesu, qui non tanta cura Dei mandata faciebant. Nam et adhuc eodem uiuente quibusdam illi pepercerunt, tantummodo eos ditioni sue subiugantes: quosdam uero nec uincere potuerunt. uerum hec non illo duce facta sunt; sed cum iam senex uacaret a bello, tantummodo eis terras diuidens; ut ipsi iam illo non bellante, diuisas sibi terras partim iam hoste uacuas tenerent, partim pugnando caperent. Et quod uincere aliquos minime potuerunt, prouidentie diuine fuisse, opportune Scripturarum certis apparebit locis.

XIX. [Ib. XuI, 10.] Et non perdidit Ephrem Chananeum qui habitabat in Gazer: et habitabat Chananeus in Ephrem usque in diem istum, donec ascendit Pharao rex Aegypti, et cepit ciuitatem, et incendit eam in igni; et Chananeos, et Pherezeos, et qui habitabant in Gazer transpunxit; et dedit cam Pharao in dotem filie sue. Quod de Pharaone rege dictum est, miror si prophetice dictum intelligere debemus; cum hec historia illis temporibus conscripta credatur, quibus erant gesta illa recentia. Quid autem magnum eligi potuit quod prophetice diceretur, cum preterita narrentur, taceanturque futura maiora, et maxime necessaria? Proinde potius existimandum est Septuaginta interpretes, qui auctoritate prophetica ex ipsa mirabili consensione interpretati esse perhibentur, hec addidisse; non tanquam futura prenuntiantes, sed quia illo tempore ipsi erant, quo facta esse meminerant, et in libris Regnorum legerant . Etenim regum temporibus factum est. Quod ideo credibilius nobis uisum est, quoniam inspeximus interpretationem que est ex hebreo, et hoc ibi non inuenimus: sicut nec illud quod dictum est de Iericho, quod Hoza qui eam reparasset, incurrerit maledictum quod dixerat iehsu. Sic enim scriptum est, et adiurauit iehsu in illa die: Maledictus homo qui resuscitabit et edificabit ciuitatem illam: in primogenito suo fundabit eam, et in nouissimo suo imponet portas eius : huc usque inuenitur in interpretatione ex hebreo. Illud autem quod sequitur, Et ita fecit Hoza qui ex Bethel; in Abiron primogenito fundauit eam, et in resaluato [1 1Kb] nouissimo imposuit  portas eius : hoc illic non legitur. Unde apparet a Septuaginta interpositum, qui factum esse nouerant.

XX. [Ib. XIX, 47  .] Et Amorrheus permansit ut habitaret in Elom et in Salumin, et grauata est manus Ephrem super eos, et facti sunt illis tributarii. Hoc iam contra Domini preceptum fiebat, et adhuc uiuebat iehsu, sed dux eorum in illis preliis iam pre senectute non erat. Propter hoc dictum est, a Domino factum ut confortaretur cor illorum, qui simul conspirauerunt ire in bellum contra Iesum, ne ista illis misericordia preberetur, etiam contra Dei preceptum , si remansissent non expugnati, et senescente siue defuncto Iesu relinquerentur expugnandi a filiis Isrel, qui eis contra preceptum Domini possent parcere, quod ille non faceret.

XXI. [Ib. XXI, 41-43.] Merito queritur, cum Isrel non solum usque ad diem mortis Iesu, uerum etiam postea, non eradicauerit gentes que terram promissionis tenebant, quamuis ex parte illis debellatis in eadem promissa hereditate consisterent, quomodo intelligendum sit quod dictum est, Et dedit Dominus Isreli omnem terram quam iurauerat dare patribus eorum, et hereditauerunt eam, et habitauerunt in ea. Et requiem dedit illis Dominus in circuitu, sicut iurauerat patribus eorum: non restitit quisquam ante faciem illorum ab omnibus inimicis eorum; omnes inimicos eorum tradidit Dominus eis in manus eorum. Non decidit ex omnibus uerbis bonis que locutus est Dominus filiis Isrel; omnia aduenerunt.

Diligenter ergo uniuersa consideranda sunt. Et primum uidendum quod gentium terra promissa sit Isrelitis. Septem quidem gentes assidue uidentur commemorari, sicut in Exodo legitur: Et dixit Dominus ad Moysen, uade, et ascende hinc tu et populus tuus, quos eduxisti de terra Aegypti, in terram quam iuraui Abraham et Isaac et Iacob, dicens, Semini uestro dabo eam: et simul mittam ante faciem tuam angelum meum, et eiiciet Amorrheum, et Cettheum, et Phereseum, et Gergeseum, et Eueum, et Iebuseum, et Chananeum . Harum ergo septem gentium terram uidetur Deus Patribus promisisse. Scriptum est etiam in Deuteronomio multo expressius: Si autem accesseris ad ciuitatem expugnare eam, et euocaueris eos cum pace, siquidem pacifica responderint tibi, et aperuerint tibi, omnes populi qui inuenti fuerint in ciuitate erunt tibi tributarii et obedientes: si autem non obedierint tibi, et fecerint ad te bellum, et circumsedebis eam; et tradet eam Dominus Deus tuus in manus tuas, et interficies omne masculinum eius in nece gladii, preter mulieres; et supellectilem, et omnia pecora, et omnia quecumque fuerint in ciuitate, et omnia utensilia predaberis tibi; et edes  omnem predationem inimicorum tuorum, quos [1 1Kb] Dominus Deus tuus dabit tibi. Sic facies omnibus ciuitatibus que longe sunt a te ualde, que non sunt a ciuitatibus gentium istarum. Ecce autem ex ciuitatibus istis, quas Dominus Deus tuus dat tibi hereditare terram eorum, non uiuificabis omnem uiuum, sed anathemabis eos; Cettheum, et Amorrheum, et Chananeum, et Phereseum, et Eueum, et Iebuseum, et Gergeseum, quemadmodum mandauit tibi Dominus Deus tuus . Et hic istarum septem gentium terram promissam in hereditatem, quam debellatis usque ad internecionem eisdem gentibus Isrelite possiderent, manifestum est. Ceteras enim que longinquius extra istas gentes inuenirentur, uoluit fieri tributarias eorum, si non resisterent: si autem resisterent, etiam ipsas interfici, et in perditionem dari, exceptis pecoribus et que in predam possent uenire. Item alio loco in Deuteronomio ita legitur: Et erit, cum induxerit te Dominus Deus tuus in terram in quam intras ibi [2 1Kb] hereditare eam, et abstulerit gentes magnas et multas a conspectu tuo, Cettheum, et Gergeseum, et Amorrheum, et Phereseum, et Chananeum, et Eueum, et Iebuseum, septem gentes magnas et multas et fortiores uobis; et tradet eos Dominus Deus tuus in manus tuas, et percuties eos, exterminio exterminabis eos. Non dispones ad eos testamentum, neque miserearis eorum, neque matrimoniis iungamini cum eis: filiam tuam non dabis filio eius, et filiam eius non sumes filio tuo, etc. .

Proinde his atque aliis Scripturarum locis sepe ostenditur, harum septem gentium terras ita accepisse in hereditatem filios Isrel, ut non cum eis qui easdem terras tenebant, sed pro eis illic habitarent. uerumtamen in Genesi non iste tantum septem gentes, sed undecim promittuntur semini Abrahe. Sic enim legitur: In die illa disposuit Dominus Deus testamentum ad Abraham, dicens, Semini tuo dabo terram hanc, a flumine Aegypti usque ad flumen magnum, flumen Euphratem, Ceneos, et Ceneseos, et Cetmoneos, et Cettheos, et Phereseos, et Raphaim, et Amorrheos, et Chananeos, et Eueos, et Gergeseos, et Iebuseos . Que ita soluitur questio, ut intelligamus hanc precessisse prophetiam, quod in eos fines regnum fuerat porrecturus et dilataturus Salomon, de quo ita scriptum est: Et omne propositum Salomonis, quo destinauerat edificare in Ierusalem et Libano et in omni terra potestatis sue: omnis populus qui derelictus est a Cettheo, et Amorrheo, et Phereseo, et Eueo, et Iebuseo, qui non erant ex Isrel, ex filiis eorum qui residui erant cum eis in terra, quos non consumpserant filii Isrel, et subiugauit eos Salomon in tributum usque in diem hunc . Ecce residua populorum debellandorum atque omnino ex Dei precepto perdendorum subiugauit Salomon in tributum, quos utique secundum Dei preceptum perdere debuit: sed tamen subiugati tanquam  tributarii possessi sunt. Paulo post autem ita legitur: Et erat dominans in omnibus regibus a flumine usque ad terram Philistiim, et usque ad fines Aegypti . Ecce ubi impletum est quod in Genesi Deus ad Abraham loquens, promittensque predixerat. A flumine quippe hic intelligitur ab Euphrate: magnum enim flumen in illis locis, etiam proprio nomine non addito, potest intelligi. Neque enim de Iordane hoc accipi potest, cum et citra Iordanem et ultra Iordanem iam terras Isrelite obtinuerant et ante regnum Salomonis. Ergo a flumine Euphrate ex partibus orientis, usque ad fines Aegypti, que pars illis erat ab occidente, regnum Salomonis Scriptura Regnorum dixit fuisse porrectum. Tunc ergo amplius subiugatum est, quam septem ille gentes tenebant; ac per hoc tunc in seruitutem redacte sunt, non septem, sed undecim gentes. Quod enim in Regnorum libris scriptum est, usque ad fines Aegypti a flumine, cum Scriptura ab oriente usque ad occidentem quantum porrectum esset regnum, uellet ostendere; hoc idem in Genesi, cum ab occidente usque ad orientem prefiniretur, dictum est, a flumine Aegypti usque ad flumen magnum Euphratem. Flumen quippe Aegypti, qui finis est disterminaus regnum Isrel ab Aegypto, non est Nilus, sed alius est non magnus fluuius, qui fluit per Rhinocoruram [1 1Kb] ciuitatem, unde iam ad orientem uersus incipit terra promissionis. Sic ergo fuerat constitutum filiis Isrel, ut septem gentium terras, exterminatis et perditis illis gentibus, ipsi inhabitarent; aliis autem regnarent subditis atque tributariis usque ad flumen Euphratem. Et quamuis in hoc Deo non obtemperassent, quia et ex illis quas exterminare deberent, obedientes a iquos fecerant; Deus tamen temporibus Salomonis fidem sue promissionis impleuit.

Nunc itaque in libro Iesu Naue quod considerare suscepimus, quomodo erit uerum, Et dedit Deus Isreli omnem terram quam iurauerat dare patribus eorum, et hereditauerunt eam? quomodo adhuc uiuente Iesu omnem terram dedit, cum etiam reliquias illarum septem gentium nondum superauissent? Nam quod sequitur, et hereditauerunt eam, uerum est; quia ibi erant, ibique consederant. Deinde quod adiungit, Et requiem dedit illis Dominus in circuitu, sicut iurauerat patribus eorum, uerum est; quia uiuo adhuc Iesu non eis quidem cedebant reliquie illarum gentium, sed nulla earum eos in terris ubi consederant, bello lacessere audebat. Ideo dictum est et quod deinde adiungitur, Non restitit quisquam ante faciem illorum ab omnibus inimicis eorum. Quod uero sequitur, Sed omnes inimicos eorum tradidit Dominus illis in manus eorum; hos intelligi uoluit inimicos, qui obuiam ire in bellum ausi sunt. Deinde quod dicit, Non decidit ex omnibus uerbis bonis que locutus est Dominus filiis Isrel; omnia aduenerunt; ita uult intelligi, quia cum iam illi contra preceptum  Domini fecissent, quibusdam parcendo ex illis septem gentibus, et eos obedientes faciendo, adhuc tamen inter eos salui erant. Ideo cum dixisset, ex omnibus uerbis, addidit, bonis; quia nondum euenerant maledicta contemptoribus et transgressoribus constituta. Restat ergo ut quod ait, Dedit Dominus Isreli omnem terram quam iurauerat dare patribus eorum, secundum hoc intelligatur, quia etsi adhuc erant ex illis gentibus reliquie conterende et exterminande, uel ex aliis usque ad flumen Euphratem, aut subiugande si non resisterent, aut perdende si resisterent; tamen in usum eorum relicte sunt, in quibus exercerentur, ne carnalibus affectibus et cupiditatibus infirmi, repentinam tanquam rerum temporalium prosperitatem modeste ac salubriter sustinere non possent, sed elati citius interirent, quod opportune alio loco demonstrabitur. Omnis ergo illis terra data est; quia et illa pars que nondum fuerat in possessionem data, iam data fuerat in quamdam exercitationis utilitatem.

XXII. [Ib. XXI, 42.] Quod ait, Non restitit quisquam ante faciem illorum ab omnibus inimicis eorum, queri potest quomodo uerum sit, cum de tribu Dan superius scriptum sit, quod eos hostes eorum non permiserint descendere in uallem, et preualuerint eis in montibus . Sed quod diximus cum duodecim filios Iacob Scriptura in Mesopotamia natos commemorasset, ubi non fuerat natus Beniamin ; hoc etiam hic intelligendum est, quia pro uniuerso populo undecim [1 1Kb] tribus deputate sunt, ea regula que aliis Scripturarum locis nobis satis innotuit. Causa autem si queritur, cur hec tribus in ea sorte que illi obuenit, non obtinuerit sufficientes terras, et ab eis a quibus tenebantur afflicta sit; in Dei quidem secreto consilio esse credendum est. uerumtamen cum Iacob filios suos benediceret, talia dixit de isto Dan, ut de ipsa tribu existimetur exsurrecturus Antichristus . Unde nunc dicere plura non suscipimus, cum etiam sic solui possit hec questio, quia non restitit quisquam ante faciem illorum ab omnibus inimicis eorum, cum simul sub unius ducis imperio bellum gererent, antequam singulis tribubus sua defendenda diuiderentur loca.

XXIII. [Ib. XXII, 23.] Et in sacrificiis salutarium nostrorum. Quia pluraliter dicta sunt sacrificia, pluraliter etiam salutaria. Ubi aduertendum est diligentius, quemadmodum dici soleat sacrificium salutaris; quoniam si Christum acceperimus, quoniam ipse dictus est Salutare Dei , non occurrit quemadmodum pluraliter possit hoc uerbum intelligi. Unus enim Dominus noster iehsu Christus : quamuis dicantur christi per eius gratiam, sicut in Psalmo legitur, Nolite tangere christos meos . Sed utrum salutares dici possint, uel salutaria, non facile audendum est [2 1Kb] : solus enim ipse Saluator corporis.

XXIu. [Ib. XXIII, 14.] Quod dicit iehsu de sua propinquante  morte, Ego autem recurro uiam, sicut et omnes qui super terram; in ea interpretatione que est ex hebreo inuenimus, ingredior uiam. Ita ergo accipiendum est quod Septuaginta dixerunt, recurro, sicut dictum est homini, Donec reuertaris in terram unde sumptus es ; ut secundum corpus dictum intelligatur. Secundum animam uero, si uoluerimus ita accipere, quemadmodum in Ecclesiaste positum est, Et spiritus reuertetur ad Deum qui dedit eum ; non arbitror de omnibus posse dici, sed de iis qui sic uixerint, ut ad Deum redire mereantur, tanquam ad auctorem a quo creati sunt. Neque enim hoc et de illis recte intelligi potest, de quibus dicitur, Spiritus ambulans et non reuertens . Iste autem uir sanctus iehsu Naue si non addidisset, sicut et omnes qui super terram, nulla esset questio; neque enim aliud de illo crederemus, quam quo cum dignum esse legimus: cum uero additum est, sicut et omnes qui super terram; mirum si hoc, quod latinus interpres recurro posuit, non magis percurro uel excurro dicendum est, si hoc potest dici quod grecus habet . Omnes enim percurrunt, uel excurrunt huius uite uiam, cum ad eius finem peruenerint. Sed quia hoc uerbum positum est, ubi parentes Rebecce dicunt ad seruum Abrahe, Ecce Rebecca; accipiens recurre, et sit uxor domini tui ; ideo et hic ita hoc uerbum interpretatum est.

XXu. [Ib. XXIu, 3.] Quod Septuaginta interpretes habent, Et assumpsi patrem uestrum Abraham de trans flumen, et deduxi eum in omnem terram; interpretatio que est ex hebreo habet, et induxi eum in terram Chanaan. Mirum est ergo si Septuaginta pro terra Chanaan, omnem terram ponere uoluerunt, nisi intuentes prophetiam, ut magis ex promissione Dei tanquam factum accipiatur, quod certissime futurum in Christo et in Ecclesia prenuntiabatur, quod est uerum semen Abrahe; non in filiis carnis, sed in filiis promissionis.

XXuI [Ib. XXIu, 11.] Et bellauerunt aduersus uos qui habitabant Iericho. Queri potest quomodo id uerum sit, cum clausis portis se murorum ambitu tantummodo tuerentur. Sed recte dictum est, quia et claudere aduersus hostem portas, ad bellum pertinet. Non enim miserunt legatos qui poscerent pacem. Unde si dictum esset, Pugnauerunt aduersum uos, falsum esset. Neque enim bellum continuas pugnas habet, sed aliquando crebras, aliquando raras, aliquando nullas. Bellum est tamen quando est quodam modo armata dissensio [1 1Kb] .

XXuII. [Ib. XXIu, 12.] Quid est, quod inter cetera que iehsu Naue erga Isrelitas Dominum fecisse commemorat, dicit, Misit ante uos uespas, et eiecit illos a facie uestra [2 1Kb] : quod etiam in libro Sapientie legitur , nec tamen uspiam factum esse in iis  que gesta sunt, inuenitur? An forte translato uerbo, uespas intelligi uoluit acerrimos timoris aculeos, quibus quodam modo uolantibus rumoribus pungebantur, ut fugerent, aut erios occultos spiritus, quod in Psalmo dicit, Per angelos malignos ? Nisi forte quis dicat, non omnia que facta sunt, esse conscripta; et hoc quoque uisibiliter factum, ut ueras uespas uelit intelligi.

XXuIII. [Ib. XXIu, 19.] Quid est, quod dixit iehsu ad populum, Non poteritis seruire Domino, quia Deus sanctus est. An quia illius sanctitati perfecta seruitute quodam modo contemperari, humane fragilitati impossibile est? Quo audito, isti non solum eius eligere seruitutem, sed etiam de adiutorio eius et misericordia presumere debuerunt: quam ille intellexit, qui dicit in Psalmo, Ne intres in iudicium cum seruo tuo; quoniam non iustificabitur in conspectu tuo omnis uiuens . Isti autem de se potius presumere delegerunt, quod Deo possent sine ulla offensione seruire, ut iam tunc inciperent, quod de illis expressit Apostolus: Ignorantes enim Dei iustitiam, et suam uolentes constituere iustitie Dei non sunt subiecti . Ita eis iam Lex subintrabat, ut abundaret delictum, et postea superabundaret gratia per Dominum Christum , qui finis est Legis, ad iustitiam omni credenti .

XXIX. [Ib. XXIu, 23.] Quid est quod ait idem iehsu loquens ad populum, Et nunc circumauferte deos alienos qui sunt in uobis, et dirigite corda uestra ad Dominum Deum Isrel. Non enim credendi sunt adhuc habuisse apud se aliqua gentium simulacra, cum superius eorum obedientiam predicauerit: aut uero si haberent, post tantas Legis comminationes, illa eos prospera sequerentur; cum sic in eos uindicatum sit, quod unus eorum de anathemate furtum fecerat. Denique Iacob dixit hoc eis qui cum illo exierant de Mesopotamia, ubi sic idola colebantur, ut et Rachel paterna furaretur : sed post illam admonitionem Iacob, dederunt que habebant ; unde apparuit hoc eis ita dictum esse, quia sciebat eos habere ille qui dixerat. Nunc uero post hanc admonitionem Iesu Naue nullus tale aliquid protulit. Nec tamen putandum est hoc illum inaniter precepisse; non enim ait, Et nunc auferte deos alienos si qui sunt in uobis; sed omnino tanquam sciens esse, qui sunt, inquit, in uobis. Proinde Propheta sanctus in cordibus eorum esse cernebat cogitationes de Deo alienas a Deo, et ipsas admonebat auferri. Quisquis enim talem cogitat Deum qualis non est Deus, alienum Deum utique et falsum in cogitatione portat. Quis est autem qui sic cogitet Deum quemadmodum ille est? Ac per hoc relinquitur fidelibus, quamdiu peregrinantur a Domino , auferre a corde suo irruentia uana phantasmata, que se cogitantibus ingerunt, uelut talis aut talis sit Deus, qualis utique non est: et dirigere cor ad illum fideliter, ut quemadmodum et quantum nobis expedire nouit, ipse se insinuet per Spiritum suum, donec assumatur omne mendacium, unde dictum est, Omnis  homo mendax ; et transacta non solum impia falsitate, uerum etiam ipso speculo et enigmate, facie ad faciem cognoscamus, sicut et cogniti sumus: quemadmodum Apostolus dicit, uidemus nunc per speculum in enigmate, tunc autem facie ad faciem: nunc scio ex parte; tunc autem cognoscam sicut et cognitus sum .

XXX. [Ib. XXIu, 25 27.] Et disposuit iehsu testamentum ad populum in illo die, et dedit illi Legem et iudicium in Silo coram tabernaculo Domini Dei Isrel. Et scripsit uerba hec in libro Legis Dei; et accepit lapidem magnum, et statuit illum iehsu sub terebintho ante Dominum. Et dixit iehsu ad populum: Ecce lapis iste erit uobis in testimonium, quia hic audiuit omnia que dicta sunt a Domino, quecumque locutus est ad uos hodie, et hic erit uobis in testimonium in nouissimis diebus, cum mentiti fueritis Domino Deo uestro. Hec uerba qui non in superficie tantum audiunt, sed aliquanto altius perscrutantur, nequaquam tantum uirum tam insipientem putare debent, ut uerba Dei que locutus est populo, inanimum lapidem audisse crediderit: qui etiamsi ab artifice in hominis similitudinem effigiatus esset, inter illos utique deputaretur, de quibus in Psalmo canitur, Aures habent, et non audient . Neque enim idola Gentium aurum et argentum sola non audiunt, et, si lapidea sint, audiunt. Sed per hunc lapidem profecto illum significauit, qui fuit lapis offensionis non credentibus Iudeis, et petra scandali; qui cum reprobaretur ab edificantibus, factus est in caput anguli : quem prefigurauit et illa petra que potum sitienti populo, ligno percussa profudit ; de qua dicit Apostolus, Bibebant autem de spirituali sequenti petra; petra autem erat Christus . Unde et cultellis petrinis populum circumcidit iste ductor egregius : qui cultri petrini cum illo etiam sepulti sunt, ut profundum mysterium demonstrarent posteris profuturum. Sic ergo et istum lapidem, quanquam uisibiliter statutum, spiritualiter debemus accipere, in testimonium futurum Iudeis infidelibus, hoc est mentientibus; de quibus dicit Psalmus, Inimici Domini mentiti sunt ei . Neque enim frustra, cum iam Dei famulus Moyses, uel potius per eum Deus disposuisset ad populum testamentum, quod in arca erat, que dicta est arca testamenti, et in libris Legis tanta sacramentorum et preceptorum multiplicitate conscriptis ; tamen etiam hic dictum est, Disposuit iehsu ad populum testamentum in illa die. Repetitio quippe testamenti Nouum Testamentum significat; quod significat et Deuteronomium,  quod interpretatur Secunda lex; quod significant et prioribus confractis tabule renouate . Multis enim modis significandum quod uno modo implendum fuit. Iamuero quod sub terebintho statutus est lapis, hoc significat, quod uirga ad petram, ut aqua proflueret; quia neque hic sine ligno statutus est lapis. Ideo autem subter, quia non fuisset in cruce exaltatus, nisi humilitate subiectus; uel quod illo tempore, quo id faciebat iehsu Naue, adhuc obumbrandum mysterium fuit. Terebinthi etiam lignum medicinalem lacrymam exsudat, que arbor a Septuaginta interpretibus hoc loco posita est, quamuis secundum alios interpretes quercus legatur.

Mirum est sane quod saltem in nouissimis suis uerbis, quibus populum allocutus est iehsu homo Dei, nichil eos obiurgauit, ex eo quod his gentibus pepercerunt, quas Dominus usque ad internecionem cum anathemate perdendas esse precepit. Sic enim scriptum est: Et factum est, postquam inualuerunt filii Isrel, et fecerunt Chananeos obaudientes, exterminio autem eos non exterminauerunt . Nam primo id eos non potuisse, Scriptura testata est: sed nunc posteaquam preualuerunt, ita ut facerent obaudientes, quod non etiam exterminauerunt, utique contra preceptum Domini factum est: quod non est cuiquam factum, cum iehsu exercitum duceret. Cur ergo non eos obiurgauit allocutione nouissima, quod in hoc Domini precepta neglexerunt? An forte quia prius dixit eos Scriptura non potuisse, utique antequam preualerent, etiam cum preualuissent timuisse credendi sunt, ne forte paratis obaudire si parcere noluissent, acrius eos aduersum se ex ipsa desperatione pugnare compellerent, et eos superare non possent? Hunc ergo eis humanum timorem Dominus noluit imputare, etsi apparet in eo quedam subdefectio fidei, que si fortis in eis esset, ea sequerentur que ipsum Iesum bellantem secuta sunt. Quia uero non in eis tanta fides fuit, etiam cum aduersariis suis preualuissent, pugnare cum eis usque ad internecionem eorum timore non ausi sunt. Quem timorem, ut dixi, non de malitia, neque de superbia uel contemptu precepti dominici, sed de animi infirmitate uenientem, noluit eis Dominus imputare, cum eis per Iesum nouissima loqueretur. Unde et Apostolus: Alexander, inquit, erarius multa mala mihi ostendit; reddet illi Dominus secundum opera ipsius. De his autem qui eum periclitantem, non malitia, sed timore deseruerant, ita locutus est: In prima mea defensione nemo mihi affuit, sed omnes me dereliquerunt; non illis imputetur .




LIBER SEPTIMUS. Questiones in Iudices.


QUAEST. I. [IUD. cap. I.] In fine libri Iesu Naue breuiter narrator porrexit historiam, quo usque filii Isrel ad colendos deos alienos declinauerunt: in hoc autem  libro ad ordinem reditur, quomodo consequentia gesta fuerint post mortem Iesu Naue. Non ergo ab illo tempore incipit liber, quo populus ad colenda simulacra  defluxit; sed a prioribus interpositis temporibus, quibus ea gesta sunt, post que ad illa peruenit.

II. [Ib. I, 1-3.] Et factum est postquam defunctus est iehsu, interrogabant filii Isrel in Domino [1 1Kb] dicentes: Quis ascendet nobiscum ad Chananeum dux ad debellandum eum [2 1Kb] ? Et dixit Dominus: Iudas ascendet; ecce dedi terram in manu [3 1Kb] ipsius. Hic queritur utrum aliquis homo Iudas uocabatur, an ipsam tribum, ita ut solet, sic appellauit. Sed illi qui interrogauerant Dominum, post mortem Iesu Naue ducem requirebant; unde putatur unius expressum hominis nomen. uerum, quia non solet duces nominare Scriptura cum constituuntur, nisi commemorata etiam origine parentum, et constat post Iesum duces habuisse populum Isrel, quorum primus est Gothoniel filius Cenez; rectius intelligitur nomine Iude, tribum Iuda fuisse significatam. Ab ipsa enim tribu uoluit Dominus incipere conteri Chananeos. Et cum populus de duce interrogasset, ad hoc ualuit responsio Domini, ut scirent Deum noluisse [4 1Kb] ab uniuerso populo bellari aduersus Chananeos. Dixit ergo, Iudas ascendet. Et sequitur Scriptura narrans, Et dixit Iudas ad Simeon fratrem suum: utique tribus ad tribum. Non enim adhuc uiuebant illi filii Iacob qui dicti sunt Iudas et Simeon, inter ceteros fratres suos propriis nominibus appellati; sed dixit tribus Iuda ad tribum Simeon, Ascende mecum in sortem meam, et bellemus in Chananeo [5 1Kb] , et ibo etiam ego tecum in sortem tuam. Manifestum est auxilium sibi tribum Iuda alterius tribus postulasse, quod redderet, cum et illi in sua sorte habere inciperent necessarium.

III. [Ib. I, 9-12.] Et dixit Caleb: Quicumque percusserit Ciuitatem litterarum, et ceperit eam, dabo ei filiam meam Axam uxorem [6 1Kb] . Iam hoc et in libro Iesu Naue commemoratum est : sed utrum Iesu uiuente factum sit, et nunc per recapitulationem repetitum; an post eius mortem posteaquam dictum est, Iudas ascendet, et cepit Iudas debellare Chananeos, in quo bello ista omnia gesta narrantur, merito queritur. Sed credibilius est post mortem Iesu factum, tunc autem per prolepsim, id est per preoccupationem commemoratum, quemadmodum et alia. Nunc enim cum res geste aduersus Chananeos tribus Iuda exponerentur, ita se narrationis ordo continet, inter cetera Iude facta bellica, de quo post mortem Iesu dixerat Dominus, Iudas ascendet; Et postea descenderunt filii Iuda pugnare ad Chananeum, qui habitabat in montana et austrum et campestrem. Et abiit Iudas ad Chananeum inhabitantem in Chebron, et exiit Chebron ex aduerso. Nomen autem erat Chebron Cariatharbocsepher  [1 1Kb] , et percussit Sesi et Achiman et Cholmi filios Enach: et ascenderunt inde ad inhabitantes Dabir. Nomen autem Dabir quod erat ante Ciuitas litterarum. Et dixit Caleb: Quicumque percusserit Ciuitatem litterarum, et acceperit eam, dabo ei filiam meam in uxorem. Constat ergo ex hoc ordine gestarum rerum tam perspicuo, post mortem Iesu hoc esse factum. Tunc uero cum ciuitates date ipsi Caleb commemorarentur, progressus ex occasione narrator, quod postea factum est preoccupauit. Nec tamen frustra arbitror hoc de filia Caleb data in uictoris premium, bis numero Scripturam commemorare uoluisse.

Iu. [Ib. I, 14, 15.] Alia nascitur questio de filia Caleb, quod in libro Iesu Naue sic de illa dicitur, Et factum est, cum ingrederetur ipsa, et consilium habuit cum eo dicens, Petam patrem meum agrum. Et exclamauit de asino, et cetera: ubi agrum petiit a patre, atque concessus est . Hic autem, Et factum est, inquit, cum ingrederetur ipse, monuit eam Gothoniel [2 1Kb] , ut peteret a patre suo agrum. Sed in eo quod dictum ibi est, cum ingrederetur ipsa; et hic dictum est, cum ingrederetur ipse nichil contrarium est: simul enim ingrediebantur uiam. Quod uero ibi dictum est, consilium habuit cum eo, id est cum uiro suo, dicens, Petam patrem meum agrum; et exclamauit de asino, et petiit; in eo quod habuit consilium, ibi monita est ut peteret: quorum alterum ibi dictum est, alterum hic. Utrumque autem ita diceretur, Et consilium habuit cum eo dicens, Petam patrem meum agrum: ille autem monuit eam; et exclamauit de asino. Porro autem quod ibi agrum refertur petiisse, nec nomen ipsius agri tacitum est; hic uero cum agrum petere monita fuerit a uiro suo, non agrum petiisse dicitur, clamans de subiugali, quod ibi dictum est de asino, sed redemptionem aque, eo quod in terram austri fuisset tradita; subiecitque Scriptura, Et dedit ei Caleb secundum cor eius redemptionem excelsorum et redemptionem humilium; quid sibi uelit obscurum est: nisi forte ager ipse ideo petebatur, ut haberet de fructibus eius unde aquam redimeret, cuius inopia in illis regionibus erat, quo nupta ducebatur. Sed, dedit ei Caleb redemptionem excelsorum, et redemptionem humilium, non uideo quid subaudiamus, nisi fluentorum, excelsorum uidelicet in montanis, humilium in campestribus siue in uallibus.

u. [Ib. I, 18, 19.] Et non hereditauit Iudas Gazam et finem eius, et Ascalonem et finem eius, et Accaron et finem eius, et Azotum et adiacentia eius. Et erat Dominus cum Iuda, et hereditauit montem, quoniam non potuit hereditare inhabitantes in ualle, quoniam Rechab obstitit eis, et currus erant ei ferrei. Quod in libro Iesu Naue, cum illum locum tractarem, ubi scriptum est, Et dedit Dominus Isreli omnem terram, cum multas eius partes nondum possiderent, dixi ita posse intelligi omnem terram datam, quia ea que data non est in possessionem, data est in quamdam exercitationis  utilitatem : hoc multo euidentius hic apparet, quandoquidem commemorantur ciuitates quas non hereditauit Iudas, et dicitur, Et erat Dominus cum Iuda, et hereditauit montem, quoniam non potuerunt hereditare inhabitantes in ualle. Quis enim non intelligat etiam hoc ipsum ad id pertinuisse, quod erat Dominus cum Iuda, ne totum repente obtinendo extolleretur? Quod enim adiungit, quoniam Rechab obstitit eis, et currus erant ei ferrei; quos currus timuerit, dictum est, non Dominus qui erat in Iuda, sed ipse Iudas: cur autem timuerit, cum quo Dominus erat, si queritur, hoc est quod prudenter intelligendum est, refringere [1 1Kb] Deum propitium etiam in cordibus suorum nimie prosperitatis excessus, ut in usum eorum conuertat inimicos, non solum quando uincuntur inimici, sed etiam quando metuuntur; illud ad commendandam largitatem suam, illud ad eorum reprimendam elationem. Nam utique inimicus sanctorum est angelus satane; quem tamen sibi datum colaphizantem dicit Apostolus, ne magnitudine reuelationum extolleretur .

uI. [Ib. I, 20.] Et dederunt Caleb Chebron, sicut locutus est Moyses; et hereditauit inde tres ciuitates filiorum Enach, et abstulit inde tres filios Enach. Iam hoc dictum est in libro Iesu Naue , quoniam illo uiuo factum est; sed hic recapitulando commemoratum est, cum de tribu Iuda, unde fuit Caleb, Scriptura loqueretur.

uII. [Ib. I, 21, 8] Queritur quomodo dictum sit, Et Iebuseum habitantem in Ierusalem non hereditauerunt filii Beniamin, et habitauit Iebuseus cum filiis Beniamin in Ierusalem usque in hodiernum diem, cum superius legatur eadem ciuitas a Iuda capta et incensa, interfectis in ea Iebuseis? Sed cognoscendum est istam ciuitatem communem habuisse duas tribus, Iudam et Beniamin, sicut ostendit ipsa diuisio terrarum, que facta est a Iesu Naue . Ipsa est enim Iebus que Ierusalem: ideo due iste tribus remanserunt ad templum Domini, quando cetere, excepta Leui que sacerdotalis fuit et terras in diuisionem non accepit, separauerunt se a regno Iuda cum Ieroboam. Intelligendum est ergo a Iuda quidem ciuitatem captam et incensam, interfectis qui illic reperti fuerant: sed non omnes Iebuseos esse extinctos; siue quia erant extra illam ciuitatem, siue quia fugere potuerunt: quos reliquos Iebuseos admissos esse a filiis Beniamin, quibus cum Iuda erat ciuitas illa communis, in ea simul habitare. Quod ergo dictum est, Non hereditauerunt Iebuseum filii Beniamin, intelligendum est quod nec tributarios eos facere potuerunt, siue uoluerunt. Aut certe non hereditauit Iebuseum, dictum est, quia non sine illo tenuit terram que ab illo possidebatur.

uIII. [Ib. I, 27.] Et non hereditauit Manasses Bethsan, que est Scytharum ciuitas. Ipsa hodie perhibetur Scythopolis dici. Potest autem mouere, quomodo in illis partibus multum ab Scythia diuersis potuerit esse Scytharum ciuitas. Sed similiter potest mouere, quomodo  tam longe a Macedonia Macedo Alexander condiderit Alexandriam ciuitatem; quod utique fecit longe lateque bellando: ita etiam, cum Scythe aliquando bellando in longinqua progrederentur, istam condere potuerunt. Nam legitur in historia gentium, uniuersam pene Asiam Scythas aliquando tenuisse, cum regi Aegyptiorum illi qui eis ultro bellum indixerat, irent obuiam, quorum aduentu territus, in suum se regnum recepit.

IX. [Ib. I, 27.] Et non hereditauit Manasses Bethsan, que est Scytharum ciuitas, neque filias eius. Filias eius dicit ciuitates quas ipsa quasi metropolis instituerat.

X. [Ib. I, 28.] Et factum est, quando preualuit Isrel, et posuit Chananeum in tributum, et auferens non abstulit eum. Iam tale aliquid dictum est in libro Iesu Naue, pene ipsis uerbis . Proinde aut hic per anacephaleosim dicitur, aut illic per prolepsim dictum est; id est, aut hic recapitulando, aut illic preoccupando.

XI. [Ib. I, 34.] Et contribulauit Amorrheus filios Dan in monte, quoniam non permisit eos descendere in uallem. Et hoc similiter, aut in libro Iesu Naue preoccupando commemorantum est , aut hic recapitulando.

XII. [Ib. II, 1.] Et ascendit angelus Domini super Clauthmona montem. Scriptor libri hoc nomine appellauit locum, quia postea scripsit: nam quando angelus Domini super eum ascendit, nondum sic appellabatur. A ploratione quippe nomen accepit, eo quod grece ploratio dicitur. Ibi enim populus fleuit, cum audisset ab hocangelo uerba Domini uindicantis in eos, quod inobedientes fuissent, quia non exterminauerunt populos secundum preceptum eius, quibus preualuerunt, eligentes eos facere tributarios, quam interimere et perdere, quemadmodum iusserat Dominus. Quod siue contempto Dei mandato, siue timore fecerint, ne hostes aduersum se acrius pugnare pro salute obtinenda, quam pro tributo non dando cogerent, sine dubio peccauerunt, uel spernendo quod diuinitus imperatum est, uel non presumendo quod eos posset, qui imperauerat, adiuuare. Quod ideo per Iesum noluit eis dicere , quia hoc omnibus uoluit exprobrare per angelum: nondum autem omnes id fecerant uiuente Iesu, etsi aliqui forte iam ceperant. Credibilius est tamen nichil tale fieri ceptum uiuente Iesu Naue, tantumque terrarum sub illo tenuisse filios Isrel, quantum eis ad considendum sufficeret, quamuis in sortibus suis haberent unde crescendo et conualescendo adhuc aduersarios exterminarent. Proinde post mortem Iesu, posteaquam preualuerunt ut hoc possent facere, maluerunt eos habere tributarios secundum uoluntatem suam, quam interimere et perdere secundum uoluntatem Dei: propter hoc ad eos corripiendos angelus missus est. Quod uero commemoratum  est in libro Iesu Naue , magis existimo preoccupando commemoratum, quod post eius mortem uel futurum esse iam ipse nouerat prophetico spiritu, si ab illo liber conscriptus est, qui appellatur Iesu Naue; uel si ab alio scriptus est, iam factum esse sciebat post mortem Iesu, quod in illo libro preoccupando commemorauit.

XIII. [Ib. II, 3.] Quid est quod angelus Domini inter cetera diuine comminationis dicit, Non adiiciam transmigrare populum quem dixi eiicere; non auferam eos a facie uestra: et erunt uobis in angustias, et dii eorum erunt uobis in scandalum; nisi ut intelligamus nonnulla etiam de ira Dei uenire peccata? Ut enim dii gentium, inter quas non a se exterminatas Isrelite habitare uoluerunt, essent eis in scandalum, id est, facerent eos scandalizari in Domino Deo suo, eoque offenso uiuere, indignans hoc comminatus est Deus; quod certe manifestum est magnum esse peccatum.

XIu. [Ib. II, 6, 8.] Et dimisit iehsu populum, et abierunt filii Isrel unusquisque in domum suam, et unusquisque in hereditatem suam [1 1Kb] , hereditare terram. Hoc per recapitulationem iterari nulla dubitatio est . Nam et mors ipsius Iesu Naue etiam in hoc libro commemoratur, ut tanquam ab exordio cuncta breuiter insinuarentur, ex quo eis Dominus dedit terram, et quemadmodum sub ipsis iudicibus uixerint, queue perpessi sint; atque iterum reditur ad ipsorum iudicum ordinem, ab eo qui primus est constitutus.

Xu. [Ib. II, 10] Et surrexit generatio altera post eos, qui non scierunt Dominum, et opera eius que fecit Isrel. Exposuit quomodo dixerit, non scierunt Dominum; in illis uidelicet preclaris et mirabilibus operibus, per que factum est ante illos ut Isrel sciret Dominum.

XuI. [Ib. II, 13.] Et seruierunt Baal et Astartibus. Solet dici Baal nomen esse apud gentes illarum partium Iouis, Astarte autem Iunonis, quod et lingua Punica putatur ostendere. Nam Baal Punici uidentur dicere Dominum; unde Baalsamen, quasi Dominum celi intelliguntur dicere: Samen quippe apud eos celi appellantur. Iuno autem sine dubitatione ab illis Astarte [2 1Kb] uocatur. Et quoniam iste lingue non multum inter se differunt, merito creditur hic de filiis Isrel hoc dicere Scriptura, quod Baal seruierunt et Astartibus, quia Ioui et Iunonibus. Nec mouere debet quod non dixit Astarti, id est Iunoni; sed tanquam multe sint Iunones, pluraliter hoc nomen posuit. Ad simulacrorum enim multitudinem referri uoluit intellectum, quoniam unumquodque Iunonis simulacrum Iuno uocabatur; ac per hoc tot Iunones, quot simulacra intelligi uoluit. uarietatis autem causa existimo Iouem singulariter, Iunones pluraliter commemorare uoluisse. Nam eadem causa plurium simulacrorum etiam Ioues pluraliter dici possent. Hoc autem, id est, nomine plurali Iunones, in grecis secundum Septuaginta reperimus, in latinis autem singulariter erat. Quorum in illo qui  non habebat Septuaginta interpretationem, sed ex hebreo erat, Astaroth legimus; nec Baal, sed Baalim. Quod si forte aliud in hebrea uel syra lingua nomina ista significant, deos tamen alios fuisse constat et falsos, quibus Isrel seruire non debuit.

XuII. [Ib. II, 10 23, et III, 1, 4.] Et uendidit eos in manu inimicorum suorum in circuitu. Queri solet quare dixerit, uendidit, tanquam aliquod pretium intelligatur datum. Sed et in Psalmo legitur, uendidisti populum tuum sine pretio ; et apud prophetam, Gratis uenditi estis, et non cum argento redimemini . Quare ergo uenditi, si gratis et sine pretio, et non potius donati? An forte Scripturarum locutio est, ut uenditus etiam qui donatur dici possit? Hic autem sensus est optimus in eo quod dictum est, Gratis uenditi estis; et, uendidisti populum tuum sine pretio: quia illi quibus tradidisti populum, impii fuerunt, non Deum colendo tradi sibi illum populum mernerunt, ut ipse cultus tanquam pretium uideretur. Quod uero dictum est, Neque cum argento redimemini; non ait, Neque cum pretio, sed, Neque cum argento; ut pretium redemptionis intelligamus, quale dicit apostolus Petrus, Non enim argento et auro redempti estis, sed pretioso sanguine Agni immaculati . In argento enim Propheta omnem pecuniam significauit, ubi ait, Non cum argento redimemini; quoniam pretio quidem sanguinis Christi, non tamen pretio pecuniario fuerant redimendi.

In eo quod Dominus dicit, Et ego non apponam auferre uirum a facie ipsorum de gentibus quas reliquit iehsu filius Naue, et dimisit ad tentandum in eis Isrel, si obseruabunt uiam Domini abire in ea [1 1Kb] , quemadmodum custodierunt patres eorum, an non: et dimisit Dominus gentes has, ut non auferret illas tunc; et non tradidit illas in manu Iesu, satis ostenditur causa, quare non iehsu omnes illas gentes bellando deleuerit; quia hoc si fieret, non essent in quibus isti probarentur. Poterant autem esse ad utilitatem ipsorum, si tentati in eis, non reprobi inuenirentur; eisque talibus inuentis, quales eos esse debere preceperat Dominus, iam gentes ille auferrentur a facie eorum, si ita uiuerent, nec bellis eos exerceri oporteret. uerba enim Domini huc usque accipienda sunt: Propter quod tanta dereliquit gens hec testamentum meum, quod mandaui patribus eorum, et non obedierunt uoci mee: et ego non apponam auferre uirum a facie ipsorum, id est aduersarium. Cetera uero uerba scriptoris sunt, exponentis unde dixerat Dominus non se ablaturum uirum de gentibus quas reliquit iehsu filius Naue. Deinde subiungens qua causa dereliquerit, Et dimisit, inquit, ad tentandum Isrel, si obseruent uiam Domini abire in ea, quemadmodum custodierunt patres eorum, an non; eos uolens intelligi patres custodisse uiam Domini, qui fuerunt cum Iesu, id est eo tempore quo ille uiuebat. Generationem quippe alteram superius retulit surrexisse post illos, qui uixerunt cum Iesu, et ab ipsis cepisse transgressiones que offenderunt Dominum; pro quibus tentandis, id  est probandis, relicte fuerant gentes, nec exterminate per Iesum.

Deinde ne putaretur hoc iehsu consilio suo tanquam humano egisse, ut gentes ille relinquerentur, subiungit Scriptura: Et dimisit Dominus gentes has, ut non auferret illas celeriter; et non tradidit eas in manu Iesu. Deinde sequitur: Et he gentes quas reliquit iehsu [1 1Kb] , ut tentaret in eis Isrel, omnes qui nescierunt omnia bella Chanaan: uerum, propter generationes filiorum Isrel, docere illos bellum. Erat ergo ista causa in eorum tentatione, ut bellare discerent; id est, ut tanta pietate et obedientia legis Dei bellarent, quanta patres eorum qui Domino Deo etiam bellando placuerunt: non quia optabile aliquid est bellum, sed quia pietas laudabilis est in bello. Quod autem sequitur, uerum qui ante illos nescierunt illas; quid, nisi gentes uult intelligi, quas nescierunt bellando qui fuerunt ante istos; quorum tentationi, hoc est probationi relicte sunt? Deinde commemorans que sint, Quinque, inquit, satrapias alienigenarum; quas in libris Regnorum manifestius exprimit . Satrapie autem dicuntur quasi parua regna, quibus satrape [2 1Kb] preerant: quod nomen in illis partibus cuiusdam honoris est, siue fuit. Et omnem, inquit, Chananeum, et Sidonium, et Eueum inhabitantem Libanum, ante montem Hermon usque ad Cabemath [3 1Kb] : et factum est, ut tentaretur in ipsis Isrel; tanquam diceret, Hoc autem factum est, ut tentaretur in ipsis Isrel: scire si audient mandata Domini; non ut sciret Deus omnium cognitor, etiam futurorum, sed ut scirent ipsi, et sua conscientia uel gloriarentur, uel conuincerentur utrum audirent mandata Domini, que mandauit patribus eorum in manu Moysi. Quoniam ergo manifestati sibi sunt non se obedisse Deo, in iis gentibus que ad eorum tentationem, id est exercitationem atque probationem, fuerant derelicte; propterea dixit Deus uel illa in quibus aperte missus angelus et expresse locutus est [4 1Kb] , uel paulo ante, ubi ait, Propter quod tanta dereliquit gens hec testamentum meum, quod mandaui patribus eorum, et non obedierunt uoci mee: et ego non apponam auferre uirum a facie ipsorum.

Dictum est autem in Deuteronomio ex persona Dei loquentis de istis gentibus aduersariis: Non eiiciam illos in anno uno, ne fiat terra deserta, et multiplicentur in te bestie fere: paulatim eiiciam illos, donec multiplicemini, et crescatis et hereditetis terram . Poterat hanc promissionem suam seruare Dominus erga obedientes, ut exterminatio gentium illarum, crescentibus Isrelitis partibus fieret, cum eorum multitudo terras unde aduersarii exterminarentur desertas esse non sineret. Quod autem ait, ne multiplicentur in te bestie fere, mirum si non bestiales quodammodo cupiditates et libidines intelligi uoluit, que solent de repentino successu terrene felicitatis existere. Neque  enim Deus homines exterminare poterat, et bestias non poterat, uel perdere, uel pasci potius non permittere.

XuIII. [Ib. III, 9.] Et excitauit Dominus saluatorem Isrel, et saluauit eos. Deinde uelut quereretur quem saluatorem, Gothoniel, inquit, filium Cenez. Accusatiuum enim casum hic debemus accipere, tanquam diceret Gothonielem. Aduertendum est autem quod saluatorem dicat etiam hominem, per quem Deus saluos faciat. Nam clamauerunt filii Isrel ad Dominum: et excitauit Dominus saluatorem Isrel, et saluauit eos, Gothoniel filium Cenez, fratrem Caleb iuniorem ipsius: et exaudiuit eos. Inter illa autem que appellantur , hoc genus rarum est, quoniam habet et illud quod Greci uocant . Quod enim ait postea, et exaudiuit eos, si prius ponatur, fit sermo lucidior. Nam ordo est, Et clamauerunt filii Isrel ad Dominum, et exaudiuit eos, et excitauit Dominus saluatorem Isrel. Deinde quod hic interpositum est, et saluauit eos, et postea dictum est, Gothoniel, aut Gothonielem filium Cenez, si ita diceretur, planius fieret, Et excitauit Dominus saluatorem Isrel Gothoniel filium Cenez, et saluauit eos.

XIX. [Ib. III, 11.] Quadraginta annos quieuisse terram promissionis a bellis sub Gothoniele iudice Scriptura testatur: quantum temporis primordia Romani imperii sub Numa Pompilio tantummodo rege pacata habere potuerunt.

XX. [Ib. III, 19, 20.] Queri potest utrum mentitus fuerit Aod iudex, quando occidit Eglom regem Moab. Cum enim solus soli insidiaretur ut eum percuteret, hoc illi ait, uerbum occultum mihi est ad te, rex; ut ille a se omnes qui cum illo fuerant remoueret. Quod cum factum esset, iterum dixit Aod, uerbum Dei mihi ad te, rex. Sed potest non esse mendacium, quandoquidem uerbi nomine solet etiam factum appellare Scriptura; et reuera ita erat. Quod autem dixit, uerbum Dei, intelligendum est hoc illi Deum ut faceret precepisse, qui eum populo suo excitauerat saluatorem, sicut illis temporibus talia fieri diuinitus oportebat.

XXI. [Ib. III, 17.] Merito queritur quomodo fuerit exilis ualde rex Eglom, et concluserint adipes uulnus, quando percussus est. Sed intelligendum est ea locutione dictum, que solet a contrario intelligi, sicut dicitur lucus, quod minime luceat; et abundare respondetur, quod non est; et benedixit regi, pro maledixit, sicut scriptum est in Regnorum libro de Nabuthe . Nam in ea interpretatione que non secundum Septuaginta, sed ex hebreo est, ita inuenimus, Erat autem Eglom crassus nimis.

XXII. [Ib. III, 23.] Et exiit Aod foras [1 1Kb] et transiit obseruantes, et clausit ianuas domus superioris super eum, et coarctauit. Hoc recapitulando dictum est, quod fuerat pretermissum. Nam prius hoc fecisse intelligendum est, et sic de superius descendisse, et transiisse obseruantes.

XXIII. [Ib. III, 25.] Quomodo pueri regis Eglom  claui aperuerint quod Aod claui non clauserat, potest mouere: aut si ille claui clauserat, quomodo secum eam non auferret, ut isti nec claui aperire possent. Proinde aut alia clauis allata est, aut tale clausure genus fuit quod sine claui posset claudi, nec sine claui aperiri. Nam sunt quedam talia, sicut ea que ueruclata [1 1Kb] dicuntur.

XXIu. [Ib. III, 30.] Sub iudice Aod octoginta annos pacem habuit Isrel in terra promissionis, duplicato scilicet tempore quam fuit memorabile sub Romanorum rege Numa Pompilio.

XXu. [Ib. III, 31.] Et post eum surrexit Samegar filius Aneath [2 1Kb] , et percussit alienigenas in sexcentos uiros preter uitulos boum; et saluauit Isrel. Quomodo post Aod iste pro Isrel pugnauerit, et dictus sit saluasse Isrel, potest esse questio. Non enim rursus fuerant captiuati, uel iugo seruitutis innexi. Sed intelligendum ita dictum, saluauit, non quia nocuerit aliquid hostis, sed ne permitteretur nocere; quoniam credendum est bello cepisse tentare, et huius uictoria fuisse depulsum. Sed quid sibi uelit quod addidit, preter uitulos boum, obscurum est. An forte et boum stragem pugnando fecit, et ita dictum est eum occidisse sexcentos uiros, preter illud quod fecit de bobus occisis? Sed quare uitulos? An grece locutionis consuetudo est, etiam uitulos eos appellare, qui grandes sunt? Nam ita loqui uulgo in Aegypto perhibentur; sicut apud nos pulli appellantur galline cuiuslibet etatis. Non autem habet interpretatio ex hebreo, preter uitulos boum, sicut ista que secundum Septuaginta est: sicut habet illa ex hebreo, uomere occisos sexcentos uiros, quod ista non habet.

XXuI. [Ib. Iu, 8.] Quid est quod respondens Barac Debbore ait, Si ibis, ibo; et si non ieris mecum, non ibo: quoniam nescio diem in qua prosperat angelum Dominus mecum; quasi a prophetissa diem audire non potuerit? nec illa diem respondit, sed perrexit cum illo. Et quid est, prosperat angelum Dominus mecum? An hic demonstratum est, quia et Angelorum actus prosperantur, id est adiuuantur a Domino, ut feliciter cedant? an locutionis est, prosperat angelum mecum, id est, facit mecum prospera per angelum?

XXuII. [Ib. Iu, 15.] Et pauefecit Dominus Sisaram et omnes currus eius. Ecce quemadmodum commendat Scriptura agere Deum in cordibus, ut det exitum rebus, quem constituit. Utique enim pauefecit uel obstupefecit Sisaram, ut traderet eum.

XXuIII. [Ib. Iu, 22.] Ubi Iahel mulier que occidit Sisaram, cum locuta esset ad Barac qui eum querebat, scriptum est de ipso Barac, quia intrauit ad eam: animaduertendum est non esse consequens ut cum Scriptura dicit de uiro quod intrauit ad aliquam feminam, iam etiam concubuisse credatur. Assidue quippe sic loquitur Scriptura, intrauit ad eam, ut nolit intelligi nisi quod ei mixtus sit. Hic ergo proprie dictum est, intrauit ad eam, id est in domum eius intrauit,  non ut per hec uerba intelligatur concubitus.

XXIX. [Ib. u, 7 et 8.] In Cantico Debbore dicitur, Defecerunt habitantes in Isrel, defecerunt donec surrexit Debbora, donec surrexit mater in Isrel, elegerunt ut panem hordeaceum deos nouos: tunc expugnauerunt ciuitates principum. Hic intermixtus ordo uerborum obscuritatem facit, et questionem mouet. Quomodo enim intelligatur, Elegerunt ut panem hordeaceum deos nouos, tunc expugnauerunt ciuitates principum; quasi tunc eis fauerit Deus ad expugnandas ciuitates principum, quando elegerunt ut panem hordeaceum deos nouos? Sed in aliis iam Scripturarum locis sepe didicimus quemadmodum fiant hyperbata; quorum directione cum uerba ad ordinem redeunt, sensus explanatur. Iste ergo est ordo: Defecerunt habitantes in Isrel; defecerunt, elegerunt ut panem hordeaceum deos nouos, donec surrexit Debbora, donec surrexit mater in Isrel: tunc expugnauerunt ciuitates principum.

XXX. [Ib. u, 8.] Queri potest quomodo dictum sit, Elegerunt ut panem hordeaceum deos nouos; cum panis hordeaceus quamuis sit in comparatione triticei panis abiiciendus, tamen etiam ipse pascat, et uitale alimentum sit: dii autem noui, quos dicuntur elegisse, qui defecerunt a Deo uiuo, non possunt in alimentis anime deputari, sed potius in uenenis. An hactenus accipienda est similitudo, quatenus ualet ut propter hoc solum dictum intelligatur, quia sicut plerumque fastidio fit, ut eligenda reiiciantur, et aspernanda delectent; ita uitio praue uoluntatis tanquam languore fastidii, cum esset Deus eorum uerus, in falsis elegerunt nichil aliud quam nouitatem spreta ueritate [1 1Kb] ; atque ita cibum mortiferum tanquam panem hordeaceum elegerunt, non se arbitrantes inde perituros, sed etiam inde uitam uelut esca innoxia licet uiliore sumpturos? Secundum opinionem ergo eorum similitudo posita est, animique languorem, non secundum ueritatem. Nam dii illi noui nullis sunt cibis uitalibus comparandi.

XXXI. [Ib. uI, 8, 11.] Et factum est, quando clamauerunt filii Isrel ad Dominum propter Madian, et misit Dominus uirum prophetam ad filios Isrel, et dixit eis. Cur non dicatur nomen huius prophete, quod ualde Scripturis inusitatum est, latens causa est; non tamen nullam esse arbitror. Sed quia post uerba quibus exprobrauit inobedientiam populo, sequitur Scriptura dicens, Et uenit angelus Domini, et sedit sub quercu, que erat in Ephra: non absurde intelligitur iste angelus significatus nomine uiri, ut posteaquam hec uerba dixit, uenerit ad quercum memoratam, et ibi sederit. Nomine enim uirorum solere appellari Angelos notum est : quamuis eum qui esset angelus, appellatum esse prophetam, non facile nec euidenter occurrat: eum sane qui propheta esset, dictum angelum legimus : sed si Angelorum dicta prophetica nota sunt, id est quibus futura prenuntiauerunt; cur non possit angelus prophete nomine nuncupari? uerumtamen, ut dixi, expressum  et manifestum de hac re testimonium non occurrit.

XXXII. [Ib. uI, 12.] Quod angelus dicit ad Gedeon, Dominus tecum potens in fortitudine, nominatiuus casus est, non uocatibus. Hoc est, Dominus potens tecum est; non, tu potens.

XXXIII. [Ib. uI, 14.] Aduertendum est dixisse angelum tanquam ex Domini auctoritate, Nonne ecce misi te? cum loqueretur ad Gedeon. Quis enim eum misit, nisi qui ad eum angelum misit? Debbora uero ait ad Barac, Nonne mandauit Dominus Deus Isrel tibi ? Hic autem non dictum est, Nonne ecce misit te Dominus? sed, Nonne ecce misi te?

XXXIu. [Ib. uI, 15.] Ubi respondet Gedeon ad angelum, In me, Domine; hoc est, In me intende: In quo saluabo Isrel? ecce mille mei humiliores in Manasse: intelligitur prepositus fuisse mille hominum, quos grece appellat Scriptura? an quid aliud?

XXXu. [Ib. uI, 18-22.] Animaduertendum est quod Gedeon non ait angelo, Offeram tibi sacrificium; sed ait, Offeram sacrificium meum, et ponam in conspectu tuo. Unde intelligendum est non eum angelo, sed per angelum sacrificium offerre uoluisse. Quod et ipse angelus euidenter ostendit, qui non ab eo sacrificium tanquam sibi sumpsit; sed ait illi: Accipe carnes et azymos, et pone ad petram illam, et ius effunde. Et cum hoc fecisset Gedeon, extendit angelus Domini summum uirge que erat in manu eius, et tetigit carnes et azymos; et accensus est ignis de petra, et comedit carnes et azymos. Ita etiam ipse Angelus in sacrificio quod obtulit Gedeon, officium ministrantis impleuit: ignem quippe homo minister ut homo sine miraculo subiecisset, quem mirabiliter ut angelus iste subiecit. Denique tunc cognouit Gedeon quod Angelus Domini esset: nam hoc Scriptura continuo subdidit, Et uidit Gedeon quoniam angelus Domini est. Prius ergo tanquam cum homine loquebatur, quem tamen hominem Dei credidit, ut coram ipso sacrificium uellet offerre, uelut adiuuandus eius presentia sanctitatis.

XXXuI. [Ib. uI, 20.] Queri potest quare Gedeon ausus fuerit sacrificium offerre Deo preter locum ubi iusserat Deus? Preter tabernaculum quippe suum Deus prohibuerat sacrificari sibi ; cui tabernaculo templum postea successit: tempore autem quo fuit Gedeon, tabernaculum Dei erat in Silo; atque ideo illic tantum legitime posset sacrificari. Sed intelligendum est quod illum angelum primo prophetam putauerat, et tanquam Deum in illo consuluerat de offerendo sacrificio: quod ille si prohibuisset, non utique fieret; sed quoniam approbauit, et ut fieret annuit, Dei auctoritatem Gedeon in faciendo secutus est. Ita quippe Deus legitima illa constituit, ut leges non sibi, sed hominibus daret. Unde quodcumque preter illa ipse precepit, non a transgressoribus, sed potius a piis et obedientibus impletum intelligendum est: sicut Abraham de immolando filio . Nam et sic Elias extra tabernaculum Domini ad conuincendos sacerdotes idolorum sacrificauit  : quod ex precepto Domini fecisse intelligendus est, qui ei tanquam prophete reuelatione atque inspiratione iussit ut faceret. Quanquam tanta consuetudo preter tabernaculum sacrificandi crebuerat, ut etiam Salomon in excelsis sacrificasse inueniatur, nec eius sacrificium fuisse reprobatum . Et tamen notantur reges, qui inter opera laudabilia sua non destruxerunt excelsa, ubi contra Legem Dei populus sacrificare consueuerat: et qui destruxit, maiore predicatione laudatur. Ita Deus consuetudinem populi sui, qua preter eius tabernaculum, tamen non diis alienis offerebant, sed Domino Deo suo, sustinebat potius quam uetabat, etiam sic exaudiens offerentes. Hoc autem quod Gedeon fecit, quis non intelligat per angelum procuratum, ut prophetice fieret, in qua prophetia petra illa commendaretur? Cui quidem petre non sacrificatum est, sed de illa ignis commemoratur exiisse, quo sacrificium consumeretur. Siue enim per aquam, quam percussa petra effudit in eremo , siue per ignem, donum Spiritus sancti significatur, quod ditissime Dominus Christus effudit super nos. Nam et in Euangelio significatum est hoc donum per aquam, ubi ipse Dominus ait, Si quis sitit, ueniat et bibat: qui credit in me, sicut dicit Scriptura, flumina de uentre eius fluent aque uiue; ubi Euangelista subiunxit, Hoc autem dicebat de Spiritu quem accepturi erant credentes in eum . Significatum est et per ignem, ubi ueniente illo super congregatos legitur, uise sunt illis lingue diuise uelut ignis, qui et insedit super unumquemque eorum : et ipse Dominus ait, Ignem ueni mittere super terram .

XXXuII. [Ib. uII, 6.] Et factus est numerus eorum qui lambuerunt manu sua, lingua sua, trecenti uiri. Plerique latini codices non habent, manu sua, sed tantummodo, lingua sua, quoniam sic intellexerunt quod supra dictum est, sicut canes: grecus autem habet utrumque, manu sua, lingua sua, ut intelligatur quod manu aquam raptam in os proiiciebant; et hoc erat simile bibentibus canibus, qui non ore apposito, sicut boues, aquam ducunt quam bibunt, sed lingua in os rapiunt, sicut etiam isti intelliguntur fecisse, sed cum manu in os aquam proiicerent, quam lingua exciperent. Nam et interpretatio ex hebreo planius id habet his uerbis, Fuit itaque numerus eorum qui manu in os proiiciente aquam lambuerant, trecenti uiri. Neque enim solent homines ita bibere, ut sine ope manus, lingua, sicut canes, aquam hauriant: aut [1 1Kb] uero istis preceptum fuerat ut hoc facerent: sed cum ad bibendum descendissent ad aquam, multi genu flexo biberunt, quod facilius et minore labore fieret; pauci uero quia non flexo genu se incuruauerunt, ut canes biberunt, sed aqua manu in os iacta. Quorum numerus, quia trecenti erant, signum insinuat crucis propter litteram T grecam, qua iste numerus significatur; per quam etiam gentes magis in crucifixum credituras prefiguratum est, quod littera greca est.  Unde Grecorum nomine Apostolus omnes gentes significat, cum dicit, Iudeo primum et Greco , et, Iudeis et Grecis ; sepe ita commemorans circumcisionem et preputium, quod in linguis gentium greca ita excellat, ut per hanc omnes decenter significentur. Iste numerus et in uernaculis Abrahe animaduertendus est, per quos fratrem ab hostibus liberauit, quando eum Melchisedech in magno mysterio benedixit. Quod enim exuberant illic decem et octo ; uidetur mihi significatum quo etiam tempore fieret, id est tertio, quod futurum erat sub gratia. Nam primum est ante Legem, secundum sub Lege, tertium sub Gratia. Singula uero tempora senario numero significata sunt propter perfectionem: nam ter seni, decem et octo sunt. Unde et illa mulier decem et octo annos habebat in infirmitate, quam curuam Saluator cum inuenisset, erexit, et a diaboli alligamento, ut Euangelium indicat, soluit . Nam quod ita isti probati sunt, per quos uinceret Gedeon, ut similes in bibendo canibus dicerentur, significat quod contemptibilia et ignobilia elegit Dominus : pro contemptu enim habetur canis. Unde dicit, Non est bonum tollere panem filiorum, et mittere canibus : et Dauid ut se tanquam contemptibilem abiiceret, canem se appellauit loquens ad Saül .

XXXuIII. [Ib. uII, 11.] Quid sibi uult quod scriptum est, Gedeon descendit ipse, et Phara puer eius, in partem quinquaginta, qui erant in castris: quod latini quidam codices habent, in eam partem in qua erant quinquageni custodes in castris; alii uero, in partem quinquagesimam in castra? Obscurum quippe dictum plures sententias interpretum fecit. Sed aut ea pars castrorum erat, quam seruabant quinquaginta custodes; aut, si quinquageni intelligendi sunt circumquaque seruasse, in unam partem isti descenderunt ubi erant quinquaginta.

XXXIX. [Ib. uII, 13.] Quod ille qui proximo suo somnium narrauit, quod audiuit Gedeon, ut de uictoria futura confirmaretur, dixit se uidisse mensam panis hordeacei, uoluentem in castris, et percutientem tabernaculum Madian, et subuertentem; hoc intelligendum arbitror quod de canibus, quia per contemptibilia mundi  Saluator superbos fuerat confusurus.

XL. [Ib. uII, 20.] Quod exclamari iussit Gedeon a trecentis suis, Gladius Domino et Gedeon, id est huic Gedeon, hoc significat, quod gladius id erat operaturus quod Domino placeret et Gedeon.

XLI. [Ib. uIII, 26, 27.] Queri solet quid sit Ephud, uel Ephod: quod quidem si sacerdotale est indumentum, quod plerique dicunt, uel potius superindumentum, quod grece dicitur, uel , quod magis superhumerale interpretari latine potest; merito mouet quomodo de tanto auro Gedeon id fecerit. Nam ita scriptum est: Et factum est pondus inaurium aurearum quas petierat. sicli mille septingenti  auri, preter brachialia et torques et operimenta purpurea, que erant super reges Madian, preter torques que erant in ceruicibus camelorum ipsorum: et fecit illud Gedeon in ephud, et statuit illud in ciuitate sua in Ephra; et fornicatus est omnis Isrel post illud ibi; et factum est Gedeon et domui eius in scandalum. Quomodo ergo ista uestis de tanto auro fieri potuit? Nam et mater Samuelis fecit filio suo, sicut legimus, ephud bar, quod nonnulli interpretati sunt ephud lineum, quando eum dedit Domino in templo nutriendum : ubi euidentius apparet hoc genus esse indumenti. An ideo dictum est, statuit illud in ciuitate sua, ut hinc intelligeretur aureum fuisse factum? Non enim dictum est, posuit, sed statuit; quoniam ita erat solidum et ualidum ut statui posset, hoc est, positum stare.

Hoc ergo illicitum cum fecisset Gedeon, fornicatus est post illud omnis Isrel, id est, sequendo illud contra Legem Dei: ubi non frustra queritur, cum idolum non fuerit, id est, cuiusquam Dei falsi et alieni simulacrum, sed ephud, id est, unum de sacramentis tabernaculi quod ad uestem sacerdotalem pertineret, quomodo fornicationem Scriptura dicat populi ista sectantis atque uenerantis. Ideo scilicet quod preter tabernaculum Dei, ubi erant ista que ibi fieri iusserat Deus, extra simile aliquid fieri fas non erat. Ideo sequitur et dicit Scriptura, Et factum est Gedeon et domui eius in scandalum, id est, ut ab offenso Deo discederet: quia et hoc quoddam genus idoli quodam modo erat, quod extra Dei tabernaculum quodlibet manufactum pro Deo coleretur; cum illa ipsa que iussa sunt in tabernaculo fieri ad Dei potius cultum referrentur, quam pro Deo aliquid eorum, aut pro Dei simulacro colendum haberetur.

Quanquam per ephud uel ephod, ea locutione que significat a parte totum, omnia possint intelligi que constituit Gedeon in sua ciuitate, ueluti ad colendum Deum similia tabernaculo Dei: et propterea per hoc, quia hoc est sacerdotalis honoris insigne, quod sepe Scriptura commemorat; ut hoc sit peccatum Gedeon, quod extra Dei tabernaculum fecerit aliquid simile, ubi coleretur Deus: non quod solido auro uelut adorandum constituerit ephud; sed quod ex auro ipso, quod esset de preda, fecerit ea que pertinerent ad ornamenta uel instrumenta sacrarii, que omnia per ephud significata sunt, propter excellentiam, ut dixi, uestis sacerdotalis. Nam et ipsum ephud non quidem ex auro solo fieri preceptum est, si hoc est superhumerale sacerdotalis uestis: uerumtamen etiam aliquid auri habet. Nam ex auro et hyacintho et purpura et coccino et bysso ut fieret, diuinitus imperatum est : sed quia hoc ita posuerunt Septuaginta interpretes, ut commemoratis omnibus que de spoliis acceperat Gedeon, inferrent, Et fecit illud Gedeon in ephud; uidetur ita dictum, tanquam ex toto illo quod commemoratum est, hoc factum esse credatur: cum possit etiam illic intelligi locutio que significat a toto partem, ut quod dictum est, Fecit illud in ephud, intelligatur. fecit inde ephud, uel, fecit ex eo  ephud; non scilicet illud totum consumens in ephud, sed ex illo quantum sufficiebat impendens. Nam in illa interpretatione que ex hebreo est, sic legitur, Fecitque ex eo Gedeon ephod. Quod enim apud Septuaginta scriptum est ephud, hoc in hebreo perhibetur dici ephod. Non autem omnes sacerdotes tali utebantur superhumerali, quod esset ex auro et hyacintho et purpura et coccino et bysso, sed solus summus sacerdos. Unde illud quod de Samuele commemorauimus factum illi ab eius matre, non erat utique tale: quoniam cum datus est nutriendus, non erat summus sacerdos, utique puer. Unde, ut dictum est, ephud bar appellatur, uel potius ephud bat, sicut asserunt qui hebream linguam nouerunt, et interpretatur ephud lineum. Sed Gedeon existimo illud fecisse, quod erat precipuum summi sacerdotis indumentum atque ornamentum, per quod et cetera significata sunt opera sacrarii, quod in sua ciuitate preter Dei tabernaculum constituerat; et propter hoc peccatum factum est illi et domui eius in scandalum, ut sic interiret  tanta eius numerositas filiorum .

XLII. [Ib. uIII, 27, 28.] Non pretereunda oritur questio, quomodo quieuerit terra quadraginta annos in diebus Gedeon, cum post uictoriam qua liberauit Hebreos, ex auro spoliorum fecerit abominationem, et post illam fornicatus sit omnis Isrel, et fuerit illi et domui eius in scandalum. Quomodo ergo post hoc tantum nefas, quod et Gedeon et populus admisit, requieuit terra quadraginta annos; cum hoc Scriptura soleat ostendere, cum a Domino Deo populus fornicaretur, tunc potius pacem illos perdere, non acquirere; et hostibus subiugari, non ab hostium infestatione muniri? Sed intelligendum est, sicut solet Scriptura, per prolepsim, id est per preoccupationem dixisse, quod fecerit ephud contra Dei Legem Gedeon ex illo auro, quod fuerat hostibus deuictis atque prostratis ablatum, quia uno loco dicere uoluit et unde erat aurum, et quid de illo factum sit: sed postea factum est in fine dierum Gedeon hoc peccatum, quando consecuta sunt etiam mala que deinde Scriptura contexuit, posteaquam commemorauit quot annis in diebus Gedeon terra conquieuerit; quos annos recapitulando commemorauit, id est, ad ordinem reuertendo quem preteruerterat, prius dicendo de illo scandalo quod nouissime factum est.

XLIII. [Ib. uIII, 33.] Et factum est cum esset mortuus Gedeon, et auersi sunt filii Isrel, et fornicati sunt post Baalim: et posuerunt ipsi sibi Baalberith testamentum, ut esset eis ipse in deum. Et Baalim et Baalberith idola intelligenda sunt. Maior itaque transgressio et fornicatio commissa est a populo post mortem Gedeon, quam illo uiuo propter ephud: quoniam et illud, etsi illicite factum erat, tamen de sacramentis tabernaculi erat; ista uero post idola fornicatio non habet uel falsam paterne religionis defensionem. Unde etiam illud ephud, si non in fine temporis Gedeon, sed ante factum est, ita Deus patienter tulit, ut pax in terra perseueraret; quia licet factum erat  quod prohibuerat, non tamen longe recessum erat ab illo, qui tale aliquid in tabernaculo suo atque in honorem suum fieri iusserat. Nunc uero grauiora commissa, et apertissimam post idola fornicationem populi esse noluit impunitam.

XLIu. [Ib. IX, 14, 13.] Quod inducitur rhamnus, id est quoddam spinarum genus, in similitudinem dicere omnibus lignis conuenientibus eam ut regnaret super ea, Si in ueritate ungilis me uos, regnare super uos, uenite, confidite in protectione mea: et si non, exeat ignis de rhamno, et comedat cedros Libani: obscurus sensus est, sed eum inuenta distinctio manifestat. Non enim ita legendum est, Et si non exeat ignis de rhamno: sed subdistinguendum, Et si non, ac deinde inferendum, exeat ignis de rhamno; id est, Et si non confiditis in protectione mea, aut, Et si non in ueritate ungitis me regnare super uos, exeat ignis de rhamno, et comedat cedros Libani. Comminantis enim uerba sunt quid facere possit, si noluerint eam regnare super se. uerum quia non ait, Exibit ignis de rhamno, et manducabit cedros Libani, sed ait, Exeat, et manducet; obscurius factum est quam si sola distinctio lateret. uehementioris autem comminationis est, et quodam modo presentioris efficacie, si quis dicat, Si non uis facere quod uolo, seuiat in te ira mea, id est iam seuiat; utquid eam teneo? quam si dicat, seuiet, promissiuo modo [1 1Kb] penam intentans futuram.

XLu. [Ib. IX, 23.] Et emisit Deu sspiritum malignum inter Abimelech et inter uiros Sichimorum. Hoc uerbum, utrum imperantem, an permittentem Deum significet, non facile definiri potest. Quod enim hic positum est, Emisit, grecus habet quod etiam est in Psalmis ubi legitur, Emitte lucem tuam : quanquam in quibusdam locis interpretes nostri, et ubi est in greco , misit interpretati sunt, non, emisit. Potest ergo et sic intelligi, ut spiritum malignum Deus tanquam ire inter eos uolentem emiserit, id est, potestatem dederit maligno spiritui ad eorum pacem perturbandam. Usque adeo autem etiam mitti a Domino malignum spiritum propter iustitiam uindicandi non absurdum uisum est, ut quidam id quod est , etiam immisit interpretati sint.

XLuI. [Ib. IX, 32, 33.] uerba que misit ad nuntios Abimelech Zebul princeps ciuitatis Sichimorum, etiam id habent: Et nunc surge nocte tu et populus tuus tecum, et insidiare in agro. Et erit mane simul ut oritur sol, maturabis, et tendes super ciuitatem. Quod latini quidam habent maturabis, quidam uero manicabis, grecus habet quod dici posset non uno uerbo, diluculo surges. Et fortasse hinc sit dictum, maturabis, a matutino tempore, quamuis etiam aliis temporibus dici soleat ad rem accelerandam. Manicabis autem latinum uerbum esse mihi non occurrit. Sed illud mouet, quod cum dixisset, simul ut oritur sol, addidit, diluculo surges; cum ipsum diluculum quod grece dicitur , tempus ante solem significet, quod iam usitatissime dicitur, cum albescere ceperit. Sic itaque  intelligendum est, ut quod positum est mane, ipsum diluculum intelligatur. Additum est autem, simul ut oritur sol, ut exprimeretur non iam orto sole faciendum, sed ubi fulgor apparuerit solis orientis. Non enim aliunde albescit diluculum; nisi cum ceperit partem celi, quam uidemus ab oriente, lux solis ad eam redeuntis attingere. Hinc est quod etiam in Euangelio unam atque eamdem rem alius euangelista dicit diluculo factam, cum adhuc obscurum esset , alius oriente sole ; quia et ipsa lux quantulacumque diluculi sole utique fiebat oriente, id est ad ortum ueniente, et fulgorem suum de sue presentie propinquitate iactante. Quam lucem quidam idiote solis non esse putauerunt, sed illam esse que primitus condita est, antequam Deus quarto die conderet solem.

XLuII. [Ib. X, 1.] Et surrexit post Abimelech, qui saluum faceret Isrel Thola filius Phua, filius patris fratris eius, uir Issachar. Filium patrui eius, dixit filium patris fratris eius, cum ordinatius et usitatius atque apertius diceretur, filium fratris patris eius: filius enim erat patrui eius, sicut euidentius in ea interpretatione que ex hebreo est, inuenitur. Non ergo quod dictum est patris fratris, ab eo declinatum est quod est in nominatiuo pater fratris, sed ab eo quod est patris frater, hoc est enim patruus. Nam siue ponatur in nominatiuo, hic pater fratris, siue ponatur hic patris frater, genitiuum facit huius patris fratris. uerum altera oritur questio, quomodo fuerit patruus Abimelech uir Issachar, id est uir de tribu Issachar, cum Abimelech patrem habuerit Gedeon, qui Gedeon de tribu fuit Manasse. Quomodo ergo Phua et Gedeon fratres fuerunt, ut possit esse Phua patruus Abimelech, cuius patrui filius Thola succederet, secundum istam narrationem, ipsi Abimelech? Potuerunt ergo Gedeon et Phua unam habere matrem, ex qua diuersis patribus nascerentur, et fratres essent unius matris filii, non unius patris. Solebant enim nubere femine de aliis tribubus in alias tribus. Unde et Saül cum esset de tribu Beniamin, dedit filiam suam Dauid homini de tribu Iuda . Hinc factum est, ut Elizabeth et Mariam cognatas in Euangelio legamus , cum fuerit Elizabeth de filiabus Aaron: ex quo intelligitur de tribu Leui et filiabus Aaron aliquam nupsisse in tribum Iuda, unde ita fieret inter ambas illa cognatio, ut Domini caro non solum de regia, uerum etiam de sacerdotali stirpe propagaretur.

XLuIII. [Ib. XI, 24.] Inter cetera que Iephte mandat per nuntios regi filiorum Ammon, etiam hoc dicit: Nonne quecumque hereditauit tibi Chamos deus tuus, hec hereditabis; et omnia quecumque hereditauit Dominus Deus noster a facie uestra, hec hereditabimus? Quod quidam latini sic interpretandum putauerunt, ut dicerent, Nonne quecumque dedit tibi in hereditatem Chamos deus tuus, hec possidebis? ubi uideri potest confirmasse  Iephte deum istum, qui uocatur Chamos, potuisse aliquid dare in hereditatem cultoribus suis. Quidam uero sic habent, Nonne quecumque possedit Chamos deus tuus, hec possidebis? et hoc ita sonat, quasi aliquid potuerit possidere. An forte secundum hoc dictum est, quod sub Angelis constitute sunt gentes, iuxta Canticum Moysi famuli Dei ? Numquidnam ergo ille angelus, sub quo erant filii Ammon, Chamos appellatus est? Quis hoc audeat affirmare, cum possit intelligi secundum eius opinionem dictum, quia putabat deum suum hoc possidere, uel in possessionem sibi dedisse? Magis autem iste sensus elucet in iis uerbis que grecus habet, Nonne quecumque hereditauit tibi Chamos Deus tuus, hec hereditabis? ut in eo quod positum est, tibi, intelligatur ita dictum, ac si diceretur, sicut uidebitur tibi. Tibi enim hereditauit qui hoc putas, non quod ille aliquid posset hereditare. Denique in eo quod sequitur, Et omnia quecumque hereditauit Dominus Deus noster, non dixit, hereditauit nobis, tanquam diceret, sicut nobis uidetur; sed, uere hereditauit, a facie uestra; quoniam abstulit ipsis, et his dedit: hec inquit, hereditabimus.

XLIX. [Ib. XI.] De filia Iephte quod eam pater in holocaustoma obtulit Deo; quoniam in bello uouerat, si uicisset, eum se haulocaustoma oblaturum, qui sibi de domo exiens occurrisset; quod cum uouisset, uicit; et occurrente sibifilia, quod uouerat reddidit: solet esse magna et ad diiudicandum difficillima questio; quibusdam quid sibi hoc uelit nosse cupientibus et pie querentibus; quibusdam uero qui Scripturis his sanctis imperita impietate aduersantur, hoc maxime in crimen uocantibus, quod Legis et Prophetarum Deus etiam humanis sacrificiis fuerit delectatus. Quorum calumniis sic primitus respondemus, ut Deum Legis et Prophetarum, atque ut expressius dicam, Deum Abraham et Deum Isaac et Deum Iacob nec illa sacrificia delectauerint, ubi pecorum holocausta offerebantur; sed quod significatiua fuerint et quedam umbre futurorum, res ipsas nobis que his sacrificiis significabantur, commendare uoluisse: fuisse autem etiam istam utilem causam cur illa mutarentur, nec modo iuberentur, imo prohiberentur offerri, ne uere secundum carnalem affectum talibus Deum delectari putaremus.

Sed utrum etiam humanis sacrificiis significari futura oportuerit, merito queritur: non quod mortes hominum quandoque moriturorum in hac causa exhorrescere et formidare deberemus, si illi qui hec de se fieri gratanter acciperent, in eternam remunerationem commendarentur Deo: sed si hoc uerum esset, hoc genus sacrificiorum Deo non displiceret; displicere autem Deo satis euidenter eadem Scriptura testatur. Nam cum omnia primogenita sibi dicari, et sua esse uoluerit atque preceperit; redimi tamen a se uoluit primogenita hominum , ne immolandos Deo crederent filios suos, quos natos primitus suscepissent. Deinde hoc apertius ita loquitur, quod humana holocausta sic Deus improbet, ut prohibeat,  detestans ea in aliis gentibus, et populo suo precipiens ne audeat imitari: Si autem, inquit, exterminauerit Dominus Deus tuus gentes, in quas tu intras hereditare terram eorum a conspectu tuo, et hereditabis eos, et habitabis in terra eorum; attende tibi ipsi, ne exquiras sequi eos, postquam exterminati fuerint a facie tua, ne exquiras deos eorum dicens, Quemadmodum faciunt gentes diis suis, faciam et ego: non facies ita Domino Deo tuo. Abominamenta enim que Dominus odit, fecerunt diis suis; quoniam et filios suos et filias suas comburunt igni diis suis .

Quid euidentius ostendi potest his sancte Scripture testimoniis, ut alia huiuscemodi omittam, quam Deum a quo hec Scriptura humano generi contributa est, non solum non diligere, uerum etiam odisse talia sacrificia, in quibus homines immolantur? Illa plane diligit et coronat, cum quisque iustus iniquitatem patiens usque ad mortem pro ueritate decertat, uel ab inimicis, quos pro iustitia offendit, occiditur, retribuens eis bona pro malis, id est pro odio dilectionem. Talem dicit Dominus sanguinem iustum, a sanguine Abel usque ad sanguinem Zacarie [1 1Kb] . Precipue autem quod sanguinem fudit ipse pro nobis, et sacrificium seipsum obtulit Deo; sic utique obtulit, ut ab inimicis pro iustitia occideretur: hunc imitata martyrum millia usque ad mortem pro ueritate certarunt, et ab inimicis seuientibus immolata sunt; de quibus dicit Scriptura, Tanquam aurum in fornace probauit illos, et sicut holocausti hostiam accepit illos . Unde et Apostolus dicit, Ego enim iam immolor .

Sed non sic Iephte de filia fecit holocaustoma Domino; sed sicut preceptum fuerat pecora offerri, et prohibitum fuerat homines immolari. Magis hoc illi simile uidetur quod fecit Abraham, quod Dominus specialiter fieri precepit , non generali lege ut talia sibi sacrificia fierent aliquando mandauit, imo etiam fieri omnino prohibuit. Distat itaque hoc quod Iephte fecit a facto Abrahe, quoniam ipse iussus obtulit filium: iste autem fecit quod et Lege uetabatur, et nullo speciali iubebatur imperio. Deinde non solum in sua Lege postea, uerum etiam tunc Deus in ipso Abrahe filio talibus sacrificiis quam non delectaretur ostendit; cum patrem cuius fidem iubendo probauerat, a filii tamen interfectione prohibuit, ac arietem, quo sacrificium licite secundum ueterum congruam temporibus consuetudinem compleretur, apposuit.

Si autem hoc quemquam mouet, quomodo pie crediderit Abraham Deum sacrificiis talibus delectari, si hec illicite offeruntur Deo; et ideo putat recte credidisse etiam Iephte quod tale sacrificium Deo posset esse acceptum: primo consideret aliud esse ultro uouere, aliud iubenti obtemperare. Non enim, si aliquid preter morem in domo a domino institutum seruo iubetur, atque id laudabili obedientia facit, ideo non est  plectendus, si hoc facere sponte presumpserit. Deinde habebat quod crederet Abraham, ut propter diuinum imperium non parceret filio, non credens Deum tales uictimas libenter accipere, sed hoc eum propterea iussisse, ut resuscitaret occisum, et hinc aliquid tanquam Deus sapiens demonstraret. Nam hoc de illo etiam in Epistola legitur, que inscribitur ad Hebreos; et fides eius, quia hoc de Deo crediderit, quod posset filium eius suscitare, laudatur . Iste uero et Deo non iubente neque poscente, et contra legitimum eius preceptum, ultro sacrificium uouit humanum. Sic enim scriptum est: Et uouit Iephte uotum Domino, et dixit: Si traditione tradideris mihi filios Ammon in manu mea, et erit quicumque exierit de ianuis domus mee in obuiam mihi, in reuertendo me in pace a filiis Ammon, et erit, Domino offeram eum halocaustoma.

Non utique his uerbis pecus aliquod uouit, quod secundum Legem holocaustoma posset offerre. Neque enim est aut fuit consuetudinis, ut redeuntibus cum uictoria de bello ducibus pecora occurrerent. Quantum autem attinet ad multa animalia, canes solent dominis blando famulatu alludentes currere in obuiam: de quibus ille in suo uoto cogitare non posset, ne in iniuriam Dei aliquid, non solum illicitum, uerum etiam contemptibile et secundum Legem immundum uouisse uideretur. Nec ait, Quodcumque exierit de ianuis domus mee in obuiam mihi, offeram illud holocaustoma; sed ait, quicumque exierit offeram eum: ubi procul dubio nichil aliud quam hominem cogitauit; non tamen fortasse unicam filiam: quanquam illam in tanta paterna gloria quis posset anteire, nisi forte uxor? Nam quod non dixit, quecumque, sed quicumque exierit de ianuis domus mee, solet Scriptura masculinum genus pro quolibet sexu ponere: sicut de Abraham dictum est, Surgens a mortuo ; cum eius uxor mortua fuisset.

Quia ergo de hoc uoto atque facto nichil uidetur Scriptura iudicasse, sicut de Abraham, quando filium iussus obtulit, apertissime iudicauit; sed tantummodo scriptum reliquisse legentibus iudicandum, quemadmodum de facto Iude filii Iacob, quando ad nurum quidem suam nesciens intrauit, uerum quantum in ipso fuerat fornicatus est, quia meretricem putauit , neque approbauit hoc Scriptura, neque reprobauit, sed iustitia et lege Dei consulta estimandum pensandumque dimisit: quia ergo de isto Iephte facto in neutram partem sententiam Scriptura Dei protulit, ut noster intellectus in iudicando exerceretur, possemus iam dicere Deo displicuisse tale uotum, et ad illam perductum esse uindictam, ut patri potissimum filia unica occurreret; quod si sperasset atque uoluisset [1 1Kb] , non continuo, ut eam uidit, scidisset uestimenta sua, et dixisset, Heu me, filia mea, impedisti me; in offendiculum facta es in oculis meis. Deinde sexaginta dierum tam longa dilatione data filie sue Dominus ab unice carissime nece cum eum non prohibuerit, sicut prohibuit Abraham,  donec perficiendo quod uouerat seipsum percuteret orbitate grauissima, Deum autem nequaquam hominis immolatione placaret: et ideo huiuscemodi patri penam fuisse retributam, ne impunitum talis uoti relinqueretur exemplum, ut aut magnum aliquid se uouere Deo putarent homines, cum uictimas humanas uouerent, et, quod est horribilius, filiorum; aut non uera, sed potius simulata eadem uota essent, cum uelut exemplo Abrahe sperarent qui uouissent, Deum prohibiturum talia uota compleri.

Possemus, inquam, hec dicere, nisi ab ista sententia duo nos precipue diuinarum Scripturarum testimonia retardarent; ut hanc rem gestam et in libris tante auctoritatis memorie commendatam, diligentius quantum Dominus adiuuat, et cautius perscrutemur, ne in ullam partem iudicium temerarium proferamus. Unum, quod in Epistola ad Hebreos iste Iephte inter tales commemoratur, ut eum culpare uereamur, ubi sic scriptum est: Et quid adhuc dicam? Deficit enim me tempus enarrandi de Gedeon, Barac, Samson, et Iephte, et Dauid, et Samuel, et Prophetis; qui per fidem uicerunt regna, operantes iustitiam consecuti sunt promissiones . Alterum, quod ubi de illo ista narrantur, quod tale uouerit et impleuerit uotum, premisit Scriptura dicens, Et factus est super Iephte Spiritus Domini, et perrexit Galaad et Manasse, et transiit speculam Galaad, et de specula Galaad ad trans filios Ammon, et uotum uouit Iephte Domino, et cetera ad hoc ipsum uotum pertinentia; ut omnia que deinceps facta sunt, tanquam opera Spiritus Domini, qui super eum factus est, intelligenda uideantur. Ista testimonia nos compellunt querere potius cur factum sit, quam facile improbare quod factum est.

Sed primo illud quod ex Epistola que ad Hebreos est, commemoraui, inter illos laudabiles uiros qui ibidem recoluntur, non solum est Iephte, uerum etiam Gedeon, de quo similiter Scriptura dicit, Spiritus Domini confortauit Gedeon : et tamen eius factum, quod de illo auro prede operatus est ephud, et fornicatus est post illud omnis Isrel, et factum est domui Gedeon in scandalum , non solum laudare non possumus; uerum etiam quia Scriptura hic apertissime iudicauit, reprobare minime dubitamus: nec tamen ex hoc ulla fit iniuria Spiritui Domini, qui eum confortauit, ut hostes populi eius tanta facilitate superaret. Cur ergo inter illos commemoratur, qui per fidem uicerunt regna, operantes iustitiam; nisi quia sancta Scriptura, quorum fidem atque iustitiam ueraciter laudat, non hinc impeditur eorum etiam peccata, si qua nouit, et oportere iudicat, notare ueraciter? Nam et in eo quod idem Gedeon signum petens, sicut ipse locutus est, tentauit in uellere , nescio utrum non fuerit transgressus preceptum quod scriptum est, Non tentabis Dominum Deum tuum : uerumtamen etiam in eius tentatione Dominus quod prenuntiare uolebat ostendit; in compluto scilicet uellere et area tota circumquaque sicca, figurare primum populum Isrel, ubi erant sancti cum gratia celesti, tanquam  pluuia spirituali; et postea compluta area sicco uellere, figurare Ecclesiam toto orbe diffusam, habentem non in uellere tanquam in uelamine, sed in aperto celestem gratiam, illo priore populo uelut ab eiusdem gratie rore alienato atque siccato. Nec tamen frustra inter fideles et operantes iustitiam, propter bonam fidelemque uitam, in qua eum credendum est esse defunctum, tale in Epistola ad Hebreos meruit testimonium.

Utrum autem quia posteaquam dictum est, Factus est super Iephte Spiritus Domini, ea secuta sunt, ut uotum illud uoueret, atque hostes uinceret, et quod uouerat redderet, Spiritui Domini omnia deputanda sint, ut perinde habeatur et hoc sacrificium, tanquam id Dominus sicut Abrahe fieri iusserit, non facile dixerim; cum utique de Gedeon possit hec afferri differentia, quia post peccatum quod fecit, quando fecit ephud post quod uniuersus populus fornicatus est, nulla est eius commemorata prosperitas: postea uero quam Iephte uotum uouit, illa est insignis eius uictoria consecuta, propter quam adipiscendam uouerat, et qua adepta quod uouerat soluit. Rursus enim considerandum est, quia Gedeon, etsi non posteaquam fecit ephud, tamen posteaquam tentauit Dominum, quod utique peccatum est, magna strage hostibus cesis atque superatis populo acquisiuit salutem. Sic enim scriptum est: Et dixit Gedeon ad Dominum, Non irascatur indignatio tua in me, et loquar adhuc semel, et tentabo adhuc semel in uellere, et cetera. Iram quippe Dei metuebat, quia nouerat tentando se peccare, quod Deus in Lege sua manifestissime prohibet. Hoc tamen peccatum eius et mirabilis signi euidentia et magna uictorie prosperitas liberationisque populi consecuta est. Iam enim Deus statuerat afflicto populo subuenire, atque huius ducis, quem ad hoc opus assumpserat, utebatur animo non solum fideli et pio, uerum etiam subdeficiente et delinquente, et ad prenuntianda que uolebat, et complenda que dixerat.

Non enim per istos tantum, qui etiamsi peccauerunt, inter iustos tamen narrantur, sed etiam per ipsum Saülem omni modo reprobatum, multa Deus populo suo prestitit, in quem insiliuit etiam Spiritus Dei, et prophetauit; non cum iuste ageret, sed cum in uirum sanctum Dauid innocentemque seuiret . Agit enim Spiritus Domini et per bonos et per malos, et per scientes et per nescientes, quod agendum nouit, et statuit: qui etiam per Caipham acerrimum Domini persecutorem, nescientem quid dixerit, insignem protulit prophetiam, quod oporteret Christum mori pro gente . Quis enim egit nisi Spiritus Domini, curans prenuntiare uentura, ut iudici Gedeon tentare uolenti Dominum, et non credenti quod ei fuerat per manum eius de salute populi iam locutus, hoc potissimum de uellere prius compluto, postmodum sicco, et de area primum sicca, postea rigata ueniret in mentem? Ut quod subdefecit a fide, infirmitati eius delictoque deputetur; quod uero etiam tali eius animo ad hoc quod generi  humano significari oportebat usus est Deus, ad eius intelligatur misericordiam et mirabilem prouidentiam pertinere.

Si quis autem dicit omnia scientem fecisse et dixisse Gedeon ex reuelatione prophetica, ut per eum signa talia monstrarentur; nec defecisse a fide; et quod ei iam promiserat Dominus credidisse; sed actione prophetica in uellere uoluisse tentare, atque ita illius tentationem fuisse inculpabilem, sicut dolum Iacob ; et illud quod Domino ait, Non irascatur indignatio tua in me, non ideo dixisse quod iram eius timeret, sed quod eum confideret non irasci, cum ea faceret que Spiritu eius dictante facienda esse tanquam propheta sentiret: dicat ut uidetur, dum modo illud quod de facto ephud Scriptura ipsa culpauit, quodlibet significet, non audeat excusare a peccato. Nam et illud quod trecenti uiri ad signum crucis ipso numero pertinentes, hydrias fictiles acceperunt, eisque ardentes faculas incluserunt, quibus hydriis fractis repente lumina numerose micantia tantam hostium multitudinem terruerunt , tanquam ex suo arbitrio uidetur fecisse Gedeon; non enim Scriptura dicit Dominum admonuisse ut hoc faceret: et tamen tam grande signum quis eius animo atque consilio faciendum, nisi Dominus, inspirauit? Qui prefigurauit sanctos suos thesaurum euangelici luminis in uasis fictilibus habituros, sicut Apostolus dicit, Habemus autem thesaurum istum in uasis fictilibus : quibus in passione martyrii tanquam uasculis fractis, maior eorum glorie fulgor emicuit, que impios euangelice predicationis inimicos inopinata illis Christi claritate superauit.

Seu ergo per scientes, seu per nescientes, prefigurationem predicationemque futurorum Spiritus Domini propheticis temporibus operatus est: nec ideo peccata eorum dicendum est non fuisse peccata; quia et Deus, qui et malis nostris bene uti nouit, etiam ipsis eorum peccatis usus est ad significanda que uoluit. Proinde si propterea peccatum non fuit, siue cuiuslibet necis humane, siue etiam parricidale sacrificium uel uouere, uel reddere, quia magnum aliquid et spirituale significauit; frustra Deus talia prohibuit, et se odisse testatus est; quoniam et illa que fieri iussit, utique ad aliquam significationem rerum spiritualium magnarumque referuntur. Cur ergo illa prohiberet, quandoquidem poterant propter eamdem rerum earumdem significationem, propter quam et ista licite fiebant, nichilominus licite fieri; nisi quia nec tale aliquid significantia quale expedit credere, humana Deo sacrificia placuerunt, quando non pro iustitia quisque ab inimicis, quia recte uiuere uoluit aut peccare noluit, interimitur, sed homo ab homine tanquam electa hostia more pecoris immolatur?

Quid si, ait aliquis, quoniam pecorum uictime iam eo ipso quo fuerant usitate, quamuis et ipse a recte intelligentibus ad significationem spiritualium referrentur, minus tamen faciebant intentos ad magnum sacramentum Christi et Ecclesie requirendum; propterea  Deus re insigni et inopinata uolens quasi dormientes hominum animos excitare, eo magis quo talia sibi sacrificia offerri uetuerat, curauit sibi eiusmodi aliquid offerendum, ut ipsa admiratio magnam gigneret questionem, et magna questio ad perscrutandum magnum mysterium studium pie mentis erigeret, pie uero scrutans mens hominis altitudinem prophetie, uelut hamo piscem Dominum Christum de profundo Scripturarum leuaret? Huic nos rationi et considerationi non obsistimus. Sed alia questio est de animo uouentis, alia de prouidentia Dei qualicumque animo eius optime utentis. Quamobrem si Spiritus Domini qui factus est super Iephte, ut hoc uoueret omnino precepit, quod quidem Scriptura non aperuit; tamen si hoc ille precepit, cuius non licet iussa contemnere, non solum insipientia culpanda non est, uerum etiam laudanda obedientia est. Hoc enim, etiamsi se homo ipse interimat, quod utique humana uoluntate atque consilio facere nefas est, profecto intelligendum est obedienter fieri potius quam sceleste, si diuinitus iussum est: de qua questione satis in primo libro de Ciuitate Dei disputauimus . Si autem Iephte humanum secutus errorem, humanum sacrificium uouendum putauit, eius quidem peccatum de unica filia iure punitum est, quod etiam ipse uerbis suis satis uidetur ostendere, ubi ait, Heu me, filia mea, impedisti me; in offendiculum facta es in oculis meis; discissis etiam uestimentis suis. uerumtamen etiam hic eius error habet aliquam laudem fidei, qua Deum timuit, ut quod uouerat redderet, nec diuini in se iudicii sententiam declinauit; siue sperans Deum prohibiturum, sicut fecit Abrahe, siue eius uoluntatem etiam non prohibentis intellectam facere potius quam contemnere statuens.

Quanquam et hic merito queri potest utrum uerius intelligitur hoc Deum nolle fieri, et in eo potius Deo, si non fieret, obediretur, quoniam hoc se nolle et in Abrahe filio et in legitima prohibitione monstrauerat. uerumtamen si propterea Iephte non faceret, sibi potius in unica pepercisse, quam Dei uoluntatem secutus esse uideretur. Magis ergo intellexit in eo quod ei filia occurrit, ultorem Deum, iusteque pene se fideliter subdidit, timens seuiorem tanquam de tergiuersatione uindictam. Credebat enim etiam bone et uirginis animam filie bene recipi, quod non seipsa uouerat immolandam, sed uoto et uoluntati non restiterat patris, et Dei fuerat secuta iudicium. Mors enim sicut nec sibi a quoquam sponte nec cuiquam sponte inferenda est; ita Deo iubente recusanda non est, cuius constitutione quocumque temporis obeunda est: nec quisquam qui eam perpeti detrectat, ut omnino euitetur, sed tantummodo ut differatur, laborat [1 1Kb] . Hec autem festinantibus nobis de predicta questione satis esse utcumque discussa pro hac quidem parte uisa sunt.

Nunc iam quid Spiritus Domini, siue per nescientem Iephte siue per scientem, siue per eius imprudentiam  siue per obedientiam, siue per offensionem siue per fidem, in hac re gesta prefigurauerit, quantum Deus adiuuat, requiramus, breuiterque pendamus. Admonet enim nos et urget quodam modo iste sanctarum Scripturarum locus cogitare quemdam potentem uirtute. Talis enim dicitur Iephte, quod nomen interpretatur Aperiens. Dominus autem Christus, sicut indicat Euangelium discipulis suis aperuit sensum, ut intelligerent Scripturas . Hunc Iephte fratres eius reprobauerunt, et de paterna domo expulerunt, obiicientes ei quod esset filius fornicarie, tanquam ipsi essent de uxore legitima nati. Hoc etiam egerunt aduersus Dominum principes sacerdotum et Scribe et Pharisei, qui de Legis obseruatione gloriari uidebantur, tanquam ille solueret Legem, et ideo ueluti non esset legitimus filius. Et quanquam de sancta quidem uirgine corpus assumpserat, quod fidelibus notum est; tamen eius mater, quantum ad gentem pertinet, etiam illa Iudaica synagoga dici potest. Reuoluat qui uoluerit propheticos Libros, et uideat quoties et quanta uerbi seueritate atque indignatione Domini, illa gens uelut impudica mulier de suis fornicationibus arguatur. Unde est etiam illud in hoc libro recentissimum, uel cum post ephud quod fecit Gedeon, omnis Isrel legitur fornicatus, uel quod abierunt post deos gentium quibus erant circumdati. Unde in illos diuina ira commota est, ut per annos decem et octo contererentur a filiis Ammon . Sed numquid non ex eadem gente Isrel etiam illi nati erant sacerdotes, et Scribe, et Pharisei, quos in eis diximus fuisse prefiguratos, qui Iephte, tanquam isti Dominum Christum, ueluti non legitimum filium persecuti expulerunt? Sed in eo similitudo adumbrata est, quod isti, ut dixi, ueluti Legis obseruatores, eum qui contra precepta Legis facere uidebatur, tanquam legitimi non legitimum, iure sibi uisi sunt eiecisse. Secundum hoc enim plebs illa dicta est fornicari, quod Legis precepta non seruans, tanquam uiro non exhibebat fidem.

Sic autem scriptum est de Iephte, Et creuerunt filii uxoris, et eiecerunt Iephte. uerbum quod positum est, creuerunt, significat in figura, preualuerunt: quod in Iudeis impletum est, qui preualuerunt infirmitati Christi, quia ita uoluit, ut ab eis que oportebat passione perferret; sicut hoc idem significans Iacob preualuit angelo, cum quo ut idipsum portenderet luctabatur . Dixerunt ergo ad Iephte, Non hereditabis in domo patris nostri, quoniam filius mulieris fornicarie tu. Tanquam dicerent quod Euangelium loquitur, Non est iste homo a Deo, qui sic soluit sabbatum : se autem uelut iactantes legitimos filios Domino dixerunt, Nos ex fornicatione non sumus nati; unum patrem habemus Deum . Et fugit Iephte a facie fratrum suorum, et habitauit in terra Tob. Fugit, quoniam se quantus esset abscondit; fugit, quoniam eos seuientes latuit: Si enim cognouissent, nunquam Dominum glorie crucifixissent . Fugit, quoniam morientis infirmitatem uiderunt, uirtutem autem resurgentis non uiderunt.  Habitauit autem in terra bona, uel, ut expressius dicamus, opima. Quod enim grece , hoc latine opimum dicitur: id autem interpretatur Tob. Ubi mihi uidetur intelligenda eius a mortuis resurrectio. Nam que terra magis opima, quam terrenum corpus excellentia immortalitatis et incorruptionis indutum?

Quod autem dicitur de Iephte, quia posteaquam fugiens a facie fratrum suorum habitauit in terra Tob, colligebantur ad eum uiri latrones, et obambulabant cum ipso; quanquam et ante passionem obiectum fuerit Domino, quod cum publicanis et peccatoribus manducaret, quando respondit, non esse necessarium sanis medicum, sed egrotis ; et inter iniquos deputatus est , quando inter latrones crucifixus est, et unum ex eis de cruce in paradisum transtulit : tamen posteaquam resurrexit, et esse cepit, secundum id quod supra exposuimus, in terra Tob, collecti sunt ad illum scelerati homines propter remissionem peccatorum; qui cum illo ambulabant, quia secundum eius precepta uiuebant. Neque hoc fieri desinit usque nunc, et deinceps, quousque ad eum confugiunt mali, ut iustificet impios qui ad eum conuertuntur, et discant iniqui uias eius .

Iam illud, quod hi qui abiecerant Iephte , conuersi sunt ad eum, et quesiuerunt eum, per quem liberarentur ab inimicis suis; quam clara prefiguratione significat, quod hi qui abiecerunt Christum, ad eum rursus conuersi, in illo reperiunt salutem! siue illi intelligantur quos Petrus apostolus cum de ipso scelere arguisset, sicut in Actibus Apostolorum legitur, et hortatus esset ut ad eum conuerterentur, quem fuerant persecuti, compuncti sunt corde, et ab illo quem a se alienauerant, desiderauerunt salutem (quid est autem liberari ab inimicis, nisi a peccatis? sic enim illis ait, Agite penitentiam, et baptizetur unusquisque uestrum in nomine Domini Iesu Christi; et remittentur uobis peccata uestra : siue illa potius significetur, que in fine speratur uocatio gentis Isrel. Magis quippe ipsa uidetur apparere in eo quod dicitur, Et factum est post dies: quod utique post tempus significat; et per hoc insinuat non illud intelligendum quod recenti Domini passione est, sed quod postea futurum est. Quo uidetur etiam id pertinere, quod seniores Galaad uenerunt ad Iephte, ut per etatem senilem posteriora et nouissima tempora accipienda sint. Interpretatur autem Galaad Abiiciens, siue Reuelatio. Quorum utrumque satis apte huic rei congruit; quia primo Dominum Christum abiecerunt, eisque postea reuelabitur.

Quod uero contra filios Ammon dux querebatur Iephte, quibus uictis liberarentur, qui eo duce aduersus illos bellare cupiebant, quoniam interpretatur Ammon Filius populi mei, siue Populus meroris; profecto aut illi significantur inimici, qui ex ipsa gente perseuerantes in infidelitate predicti sunt; aut omnino omnes gehenne predestinati, ubi erit eis fletus et stridor dentium , tanquam populo  meroris. Quanquam populus meroris, etiam diabolus et angeli eius non inconuenienter intelliguntur; siue quia eternam miseriam eis quos decipiunt acquirunt; siue quia et ipsi eterne miserie deputati sunt.

Eleganter sane, ad exprimendam multo euidentius prophetiam, Iephte respondit senioribus Galaad: Nonne uos odio habuistis me, et eiecistis me de domo patris mei, et emisistis me a uobis? et quid est quod uenistis, quando tribulati estis? Tale aliquid figuratum est in Ioseph, quem fratres uendentes abiecerunt ; et cum fame tribularentur, ad eius opem misericordiamque conuersi sunt . Hic uero multo amplius elucet significatio futurorum, quod non ipsi prorsus fratres qui eiecerunt Iephte, ad eum uenerunt; sed Galaad seniores pro uniuerso illo populo eidem supplicantes. Sicut eadem gens dicitur Isrel, siue in eis qui tunc fuerunt, Christumque reprobauerunt, siue in eis qui ad eius opem postea reuersi sunt. Populo enim dicitur inimico, siue in maioribus siue in posteris suis longa odia trahenti atque seruanti, tandemque conuerso in eis qui tunc conuertendi sunt, Nonne uos odio habuistis me, et eiecistis me de domo patris mei? Hoc enim eis uisum est qui persecuti sunt, quod eiecerunt Christum de domo Dauid, in qua regni eius non erit finis .

Et dixerunt seniores Galaad ad Iephte: Non sic modo uenimus ad te. Tanquam dicerent Iudei conuersi ad Christum: Tunc uenimus ut persequeremur, modo uenimus ut sequamur. Profitentur etiam aduersus inimicos eum futurum sibi caput. Respondet ille, si eorum uicerit inimicos, quod erit eis in principem: quod Gedeon noluit, cum id Isrelite uoluissent. Respondit quippe illis: Princeps uester Dominus erit . Rex enim nomine principis significatur: quod nondum habebat gens illa tempore Iudicum. Ceperunt autem habere Saülem  et deinceps successores eius alios, qui in libris Regnorum leguntur. Nam in Deuteronomio cum eis precipitur qualem debeant habere regem, si hoc eis placuerit , non ibi rex, sed princeps appellatur. Sed quia iste Iephte illum figurabat, qui uerus est rex, quod etiam in titulo scriptum fuit, qui cruci eius affixus est, quem Pilatus delere uel emendare non ausus est ; ideo credendum est esse dictum, Ero uobis in principem. Illi autem dixerant, Eris nobis in caput: quoniam caput uiri Christus , et ipse est caput corporis Ecclesie . Denique posteaquam eos liberauit Iephte ab omnibus inimicis, non eis factus est rex, ut intelligeremus, illud quod dictum est, ad prophetiam potius pertinuisse de Christo, quam ad ipsum proprie Iephte, de quo Scriptura narrationem ita concludit: Et iudicauit Iephte Isrel sex annis, et mortuus est Iephte Galaadites, et sepultus est in ciuitate sua Galaad . Iudicauit ergo Isrel sicut ceteri Iudices: non ibi regnauit ut princeps, sicut hi qui Regnorum uoluminibus continentur.

Iamuero quod posteaquam eis idem Iephte dux constitutus est, misit nuntios ad hostes prius pacis uerba portantes, illud ostenditur quod ait Apostolus,  in quo Christus loquebatur: Si fieri potest, quod ex uobis est, cum omnibus hominibus pacem habentes . uerba porro ipsa que mandauit Iephte, omnia pertractare nimis longum est, festinantibus nobis: uidentur tamen mihi sic intelligenda, quantum attinet ad significationem futurorum, ut in eis aduertatur doctrina Christi, admonens nos quemadmodum sit ambulandum, hoc est, uiuendum inter eos qui non secundum propositum uocati sunt. Nouit enim Dominus qui sunt eius .

Iamuero quod cum esset debellaturus inimicos, factus est super eum Spiritus Domini, significatur Spiritus sanctus impertitus membris Christi.

Quod autem pertransiit Galaad et Manasse, et transiit speculam Galaad, et ab specula Galaad ad trans filios Ammon, proficientia significantur membra Christi ad uictoriam de inimicis reportandam. Galaad quippe interpretatur Abiiciens, Manasse Necessitas. Transeundi sunt ergo a proficientibus abiicientes, id est contemnentes: transeunda et necessitas, ne forte cum transierit qui proficit contemnentes, cedat terrentibus. Transeunda etiam specula Galaad, quoniam Galaad etiam Reuelatio interpretatur. Est autem specula altitudo ad prospiciendum, uel despiciendum, id est desuper aspiciendum. Specula itaque Galaad congruenter mihi uidetur significare superbiam reuelationis: unde dicit Apostolus, Et in magnitudine reuelationum ne extollar . Ergo et ipsa transeunda est, id est, non est in ea manendum propter cadendi periculum. His pertransitis, facile superantur inimici: quod significat dicendo, Et ab specula Galaad transiit ad filios Ammon, de quibus inimicis iam supra dictum est.

Et uouit Iephte uotum, et dixit: Si traditione tradideris mihi filios Ammon in manu mea, et erit quicumque exierit de ianuis domus mee in obuiam mihi in reuertendo me in pace a filiis Ammon, et erit Domino, et offeram eum holocaustoma. Quemlibet in hoc loco cogitauerit Iephte secundum cogitationem humanam, non uidetur unicam filiam cogitasse; alioquin non diceret, cum illam cerneret occurrisse, Heu me, filia mea, impedisti me; in offendiculum facta es in oculis meis. Impedisti enim ita dictum est, tanquam ad hoc se impeditum indicauerit, ne illud quod cogitarat impleret. Sed quem potuit cogitare primitus occurrentem, qui filios alios non habebat? An coniugem cogitauit, et ut hoc fieret Deus noluit, et ut non relinqueret impunitum, ne quis deinceps id auderet; et ut magna prouidentia, ex hoc quoque ipso quod accidit, sacramentum Ecclesie figuraret? Ex utroque igitur prophetia coaptata est; et ex eo quod uouens cogitauit, et ex eo quod nolenti contigit. Si enim coniugem cogitauit, coniux Christi Ecclesia est. Propterea relinquet homo patrem et matrem, et adherebit uxori sue; et erunt duo in carne una. Sacramentum hoc magnum est, inquit Apostolus, ego autem dico in Christo et in Ecclesia . Sed quia huius Iephte coniux uirgo esse non potuit, in eo quod filia potius occurrit, et inulta non remansit prohibitum sacrificium uouentis audacia, et uirginitas Ecclesie figurata est.  Nec abhorret a uero, quod filie nomine eadem significatur Ecclesia: nam cuius alterius typum gerebat etiam illa mulier, cui post tactam fimbriam suam sanate, ait Dominus, Filia, fides tua te saluam fecit; uade in pace ? Et certe, unde nullus ambigit, discipulos suos ipse sponsi filios appellauit, se apertissime indicans sponsum: Non possunt, inquit, ieiunare filii sponsi, quamdiu cum illis est sponsus; uenient autem dies cum auferetur ab eis sponsus, et tunc ieiunabunt [1 1Kb] . Holocaustoma ergo erit Ecclesia, quam uirginem castam beatus Apostolus appellat , quando in resurrectione mortuorum fiet in uniuersa, quod scriptum est, Absorpta est mors in uictoriam. Tunc tradet regnum Deo et Patri . Quod regnum ipsa Ecclesia est, rex ipse cuius figuram uouens ille gestabat. Sed quoniam tunc fiet, cum completa fuerit sexta etas seculi, ideo sexaginta dierum a uirginitate dilatio postulata est. Ex omnibus quippe etatibus Ecclesia congregatur. Quarum prima est, ab Adam usque ad diluuium: secunda a diluuio, id est, a Ne usque ad Abraham: tertia ab Abraham usque ad Dauid: quarta a Dauid usque ad transmigrationem in Babyloniam: quinta ab hac transmigratione usque ad uirginis partum: sexta inde usque in huius seculi finem. Per quas sex etates tanquam per sexaginta dies fleuit sancta uirgo Ecclesia uirginalia sua: quia licet uirginalia, tamen fuerant peccata deflenda; propter que uniuersa ipsa uirgo toto orbe diffusa quotidie dicit, Dimitte nobis debita nostra . Eosdem autem sexaginta dies, duos menses maluit appellare, quantum existimo, propter duos homines; unum per quem mors, alterum per quem resurrectio mortuorum; propter quos etiam duo Testamenta dicuntur.

Quod uero factum est in preceptum in Isrel, ex diebus in dies conueniebant lamentari filiam Iephte Galaaditem, quatuor dies in anno: non puto significare aliquid post impletum holocaustoma, quod erit in uitam eternam; sed preterita tempora Ecclesie, in quibus erant beati lugentes. Quatriduo autem figurata est eius uniuersitas, propter quatuor partes orbis, per quas longe lateque diffusa est. Ad historie uero proprietatem, non arbitror hoc decreuisse Isrelitas, nisi quia intelligebant in ea re iudicium Dei magis ad percutiendum patrem fuisse depromptum, ne tale uouere sacrificium deinceps ullus auderet. Nam quare luctus et lamentatio decerneretur, si uotum illud letitie fuit?

Si autem et illud, quod populus Ephrem postea ab eodem Iephte debellatus est, ad iudicium Dei, quod erit in fine, referendum est, sicut ipse Dominus dicit, Eos qui noluerunt me regnare sibi, adducite et interficite coram me ; nec ibi quadraginta duo millia, que ceciderunt, uacanti numero commemorata sunt . Sicut enim illi duo menses propter sexaginta dies senarium numerum sex etatum significant: ita et ibi sexies septenarius ductus hoc idem figurat, quantum ad sex etates seculi pertinet; sexies enim septem quadraginta duo sunt. Nec  frustra et ipse Iephte sex annis populum iudicauit.

L. Ib. XIII, 4.] Queri potest quomodo dixerit angelus ad matrem Samson, cum annuntiaret ei filium futurum, quia sterilis erat, Et nunc obserua, et non bibas uinum et siceram, non manduces omne immundum. Quid est enim immundum? nisi forte dissolutio discipline, que esse ceperat in Isrel, etiam ad ea manducanda eos labefecerat, que prohibuerat Deus in generibus animalium . Cur enim non credatur etiam hoc eos multo procliuius facere potuisse, qui etiam ad cultum idolorum transgrediebantur?

LI. [Ib. XIII, 6.] Quod mater Samson uiro suo indicans quemadmodum illi angelus annuntiauerit filium futurum, dixit, Et interrogabam eum unde esset, et nomen suum non annuntiauit mihi, queri potest utrum uerum dixerit; quoniam hoc non legitur, cum ei angelus loqueretur. Sed intelligendum est hoc ibi Scripturam tacuisse, hic autem commemorasse quod ibi tacuerat. Illud etiam quod non ait, Interrogaui eum quid uocaretur, et nomen suum non annuntiauit mihi, sed ait, Interrogaui unde esset; uidetur inconsequens quod addidit, et nomen suum non annuntiauit mihi. Non enim nomen eius interrogauerat, cum quereret unde esset, sed locum uel ciuitatem, cum hominem putaret. Nam et hominem Dei eum appellauit, specie tamen uel habitu angelo similem, hoc est, quia tam preclarum uidit, sicut ipsa narrauit. Sed si ita distinguatur, Et interrogabam eum unde esset, et nomen suum, ut subaudiatur, interrogabam eum, et postea inferatur, non annuntiauit mihi, non habet questionem: ad utrumque enim referri potest, quod ait, non annuntiauit mihi, id est, nec unde esset, nec nomen suum.

LII. [Ib. XIII, 7, 5.] Item quod ait eadem mulier, dictum sibi esse ab angelo, quoniam Nazareus Dei erit puer a uentre usque ad diem mortis sue, non legitur ab angelo dictum. Et quod legitur dictum, Ipse incipiet saluum facere Isrel de manu Philistiim, non est a muliere commemoratum. Itaque et aliquid non dixit, quod audiuit; et tamen nichil credenda est dixisse quod non audiuit: sed Scripturam potius non omnia uerba angeli posuisse, cum ipsum mulieri loquentem insereret narrationi. Ideo autem dictum est, a uentre usque ad diem mortis sue, quia Nazarei dicebantur in Lege, ad tempus qui uotum habebant, secundum ea que Scriptura per Moysen preceperat . Unde est hoc, quod huic iussum est ut ferrum non ascenderet in caput eius, et uinum et siceram non biberet. Hoc enim tota uita sua obseruauit Samson, quod illi qui uocati sunt Nazarei certis diebus obseruabant, uouentes uotumque reddentes.

LIII. [Ib. XIII, 16, 15, 1.] Quod dicit Scriptura, Quoniam ignorauit Manue quia angelus Dei est, manifestum est etiam eius uxorem hominem credidisse. Quod ergo ei dixit, uim faciamus tibi nunc, et faciamus in conspectu tuo hedum caprarum, tanquam hominem inuitauit, sed ita ut hoc cum illo epularetur, quod sacrificium fecisset. Nam facere hedum caprarum  non solet dici, nisi cum fit sacrificium. Denique et ille ita respondit, Si uim feceris mihi, non manducabo de panibus tuis; ubi ostendit se fuisse ad epulas inuitatum. Deinde addidit, Et si feceris holocaustum, Domino offeres illud. Utique ideo dixit, Si feceris holocaustum, quia ille dixerat, Faciamus in conspectu tuo hedum caprarum. Non autem omne sacrificium holocaustum erat; nam de holocausto non manducabatur, quia totum incendebatur, et ideo uocabatur holocaustum. Sed angelus etiam non manducaturus, holocaustum potius fieri admonuit, non tamen sibi, sed Domino: propter hoc maxime, quia gens Isrel illo tempore consueuerat, quibuslibet diis falsis sacrificare; unde et tunc offenderat Deum, ut traderetur inimicis per quadraginta annos.

LIu. [Ib. XIII, 16-23.] Quid sibi uult, quod posteaquam manifestatus est Manue et uxori eius angelus, qui cum eis loquebatur, dixit idem Manue uxori sue, Morte moriemur, quoniam Deum uidimus; ex illa scilicet Legis sententia, ubi scriptum est, Nemo potest faciem meam uidere et uiuere ? Opinabantur ergo ut homines, Deum se uidisse, tanto utique miraculo facto, quod in igni sacrificii stetit, qui cum illis prius quasi homo loquebatur. Sed Deum in angelo, an Deum ipsum angelum appellabant? Sic enim scriptum est: Et sumpsit Manue hedum caprarum, et sacrificium; et obtulit super petram Domino mirabilia facienti; et Manue et uxor eius exspectabant. Et factum est dum ascenderet flamma desuper altare ad celum, et ascendit angelus Domini in flamma. Et Manue uxorque illius exspectabant; et ceciderunt super faciem suam super terram. Et non apposuit ultra angelus Domini apparere ad Manue et ad uxorem eius. Tunc cognouit Manue quoniam angelus Domini est; et dixit Manue ad uxorem suam, Morte moriemur, quoniam Deum uidimus. In his ergo uerbis quia non dixit, Morte moriemur, quoniam angelum Domini uidimus, sed, Deum uidimus, oritur questio, utrum in angelo intelligebant Deum, an eumdem angelum Deum uocabant. Illud enim tertium, quod Deum putauerant qui erat angelus, dici non potest, apertissime dicente Scriptura, Tunc cognouit Manue quoniam angelus Domini est. Sed unde metuebat mortem? Non enim Scriptura in Exodo dixerat, Nemo uidet faciem angeli, et uiuet, sed, faciem meam dixit, cum Deus loqueretur. An et in hoc ipso quod in angeli presentia Deum cognouerat Manue, ita perturbatus est, ut mortem timeret? Quod autem illi uxor sua respondit, Si uellet Dominus mortificare nos, non accepisset de manu nostra holocaustoma et sacrificium, nec illuminasset nos omnia hec; sed nec audita fecisset nobis hec: utrum ipsum angelum crediderunt accepisse sacrificium, quia uiderunt eum in altaris flamma stetisse? an per hoc intellexerunt accepisse Dominum, quia hoc fecit angelus, ut se ostenderet angelum? Quodlibet autem horum sit, iam tamen angelus  dixerat, Si autem facis holocaustum, Domino offer illud; hoc est, non mihi, sed Domino. Quod ergo stetit angelus in altaris flamma, magis significasse intelligendus est illum magni consilii Angelum in forma serui , hoc est, in homine quem suscepturus erat, non accepturum sacrificium; sed ipsum sacrificium futurum.

Lu. [Ib. Xu, 8, 15.] Quid est quod dictum est, quod percussit alienigenas Samson tibiam super femur? Quis enim habet tibiam super femur, cum tibia deorsum uersus non sit, nisi a genu usque ad talum? Deinde si locum corporis significaret, ubi eos uulnerauit, numquidnam omnes quos percussit, in uno corporis loco fuerant uulnerati? Quod si esset credibile, possemus forsitan suspicari eum pugnasse tibia alicuius animalis tanquam fuste, et ea illos super femur percussisse: sicut de illo scriptum est, quod maxilla asini mille occiderit. Sed neque illud, ut dixi, credibile est, quod pugnans unum tantum locum obseruauerit ubi eos percuteret: et non ait Scriptura, Percussit eos tibia super femur, sed tibiam super femur. Nimirum ergo inusitata locutio facit obscuritatem. Ita enim dictum est, ac si diceretur, Percussit eos ualde mirabiliter, id est, ut admirando stupentes tibiam super femur ponerent; tibiam scilicet unius pedis super femur alterius, sicut solent sedere, qui mirando stupent. Tanquam si diceretur, Percussit eos manum ad maxillam; id est, tanta cede, ut manum ad maxillam; tristi admiratione ponerent. Hunc sensum ita se habere etiam interpretatio que est ex hebreo, satis edocet nam ita legitur, Percussit eos ingenti plaga, ita ut stupentes suram femori imponerent. Tale est enim, ac si diceret, tibiam femori imponerent; quoniam sura utique retrorsus cum tibia est.

LuI. [Ib. Xu, 12.] Quid est quod ait Samson uiris Iuda, Iurate mihi ne interficiatis me uos, et tradite me eis, ne forte occurratis in me uos? Quam locutionem ita nonnulli interpretati sunt, ne forte ueniatis aduersum me uos. Sed hoc eum ne ab his interficeretur dixisse, illud indicat, quod in Regnorum libro scriptum est, iubente Salomone ut homo occideretur, et dicente, uade, occurre illi . Quod ideo non intelligitur, quia non est consuetudinis apud nos ita dici. Sic enim quod militares potestates dicunt, uade, alleua illum, et significat, Occide illum, quis intelligat, nisi qui illius locutionis consuetudinem nouit? Solet et uulgo apud nos dici, Compendiauit illi [1 1Kb] ; quod est, occidit illum: et hoc nemo intelligit, nisi qui audire consueuit. Hec est enim uis generalis omnium locutionum, ut quemadmodum ipse lingue, non intelligantur, nisi audiendo uel legendo discantur.




[ANNOTATIONES IN IOB.]





DE SUBSEQUENTI OPERE

Aetatem subsequentis opusculi non hic significauit Augustinus, nisi ipsa Retractationum serie, in qua nocum illi opusculo medium tribuit inter libros circiter annum 400 elaboratos, recensuitque illud aliquando ante opus quod contra Petiliani Litteras, Anastasio in Romana cathedra sedente, ex lib. 2, c. 51, adeoque non serius anno 402 conscriptum fuit.





[1Kb] S. AURELII AUGUSTINI HIPPONENSIS EPISCOPI ANNOTATIONUM IN IOB Liber unus  . [1Kb] [1Kb] 

[Iob cap. I.] Et opera magna erant ei super terram: quia operabatur de ipsis operibus. Faciebant conuiuium quotidie, donec eorum numerus impleretur. Signum est caritatis. Et offerebat pro eis uictimas, secundum eorum numerum. Intelligendum, alias esse peculiares confessiones, quasi singulas uictimas; aliud uero sacrificium pro omnium et pro omnibus peccatis, quod significat dicens [1 1Kb] : Ne forte peccauerint filii mei, et maledixerint Deo in cordibus suis. Bene additur, Ne forte; quia in corde eos maledixisse suspicabatur. Et ecce uenerunt Angeli Dei, ut starent coram Deo. Affectio anime ad ueritatem non potuit aliter narrari, nisi temporaliter et localiter quodam modo diceretur. Et uenit equidem diabolus cum eis. Utrum quia non potuit, nisi per eos audire, dictum est, cum eis. Et dixit Dominus diabolo: Unde ades? Collatio preterite actionis cum eo, unde permittitur aliquid deinceps agere, responsio ad interrogationem est: ipsa uero interrogatio uis diuina est, in qua non permittitur agere quod libet. In cogitationibus enim impii interrogatio erit , ad manifestandum eum nobis. Sed mitte manum tuam, et tange omnia que habet: da potestatem. Nisi in faciem tuam benedixerit tibi. Pendens locutio, id est, Si non tibi in faciem benedicet tactis rebus suis, quasi subaudiretur, quid iubes? Et discessit diabolus a facie Domini: a consultatione ad actionem. Et uenerunt hostes et ceperunt eos. Secundum illud, Qui nunc operatur in filiis diffidentie , etiam istos excitauit. Notandum autem quomodo in hominibus habuerit potestatem, et in elementis, sed tamen datam a Deo. Nudus exii de utero matris mee.  Notandum quam consolatorie [1 1Kb] loquatur, quamuis secundum consuetudinem luctum fecerit.

[Ib. II.] Ecce trado illum tibi; tantum animam eius custodi: ne uitam eripere posse presumeret. Et tulit sibi testam, ut raderet saniem. Per passionem Domini significat radi peccata confitentium.

[Ib. III.] Et nox in qua dixerunt, Conceptus est homo. Alique superiores potestates, que hoc scire potuerunt. Nox illa sint tenebre: ne patiatur iam que passus est. Nox illa sint tenebre; id est, sit obliuioni. Neque requirat eam Dominus desuper. Non reparetur per immortalitatem; id est, pereat mortalitas. Nec ueniat in eam lumen: lumen memorie. Sed excipiant illam tenebre et umbra mortis: uita ista, que umbra est future pene; ut sit sensus, Iustus qui lumen est, non eam uideat, sed tenebre, hoc est peccatores et carnales tribulationes de uita ista. Et conturbent eam, quasi amaritudines diei: precepta bone uite, uel dies iudicii, quibus perturbantur carnales. Et noctem illam accipiant tenebre: perpetue. Non sit in diebus anni: iustis spiritualibus qui sole fruuntur, et maiores sunt. Sed nox illa sit dolor: quia dolorem facit diligentibus se. Neque numeretur in diebus mensium. Iusti in Ecclesia propter lunam tanquam minorem: ad quos dicitur, Et ego, fratres, non potui uobis loqui quasi spiritualibus ; ut ipse Paulus sit de diebus anni. Sed maledicat illam maledicens illi diei: Dominus, qui maledicet amantes carnalia. Tenebrescant sidera noctis illius: eminentes in peccatis. Permaneat, et in lucem non ueniat. Quia non conuertentur, dicit per prophetiam [2 1Kb] . Quia non conclusit portas uentris matris  mee: ciuitatem terrenam, quam significat Babylon. Concluderentur enim porte, si non laudaretur peccator in desideriis anime sue . Quare enim in uentre non obii? antequam eminerem tibi per aliquam actionem. Conceptus enim ad spem pertinet. Ex utero exii, et non protinus perii? Huius ergo figura intelligenda est in his uerbis, qui in talibus concupiscentiis fuerat inueteratus. Et utquid constiterunt mihi genua: ut ibi confirmarer? Quare ubera suxi? doctrine nutrientes ad nequitiam. Nunc utique dormiens quiescerem: moriendo huic mundo. Cum regibus honoratis terre: in Ecclesia. Qui gloriabantur in gladiis. Unde est, Et gladium spiritus, quod est uerbum Dei . Aut cum principibus, quibus multum fuit aurum: sapientia. Qui compleuerunt domos suas argento: eloquio Domini. Aut tanquam abortiuum prolapsum de uulua matris: ut nunquam emineret. Aut tanquam infantes qui non uiderunt lucem: ad nobilitatem aliquam non peruenerunt. Ibi impii deposuerunt furorem suum: in morte ab hoc mundo. Ibi requieuerunt fatigati corpore: aut fatigati corpore non animo, aut finem corporalium consecuti. Non audierunt uocem exactoris. Iudex tradet te exactori , inde est; hoc est, donata illis esse peccata: de impiis quippe dicebat. Pusillus et magnus ibi est. De uno dictum puto bene intelligi, secundum illud quod qui se humiliat, exaltabitur . Et seruus non timens Dominum suum. Siue secundum illud, uis non timere potestatem? Bonum fac ; siue secundum illud, Consummata dilectio foras mittit timorem . Utquid enim datur eis qui in amaritudine sunt, lux? peccatorum honor. Et uita animabus que sunt in doloribus? in dolorum materia, hoc est in peccatis. Que desiderant mortem, et non contingit illis: adeptionem [1 1Kb] fructus peccati. Mors uiro requies, cuius uita abscondita est: uel quia coram Deo uel quia paucis nota. De ea uero iam morte accipiendum, per quam morimur mundo. In illa enim non est requies. Conclusit enim Deus aduersus eum: non eum dando in desideria cordis sui. Ante escas quippe meas gemitus adest: ante gaudium ciborum Dei tribulationes precedere. Et fleo coarctatus timore: uidens quia euitare non possum que timui. Timor enim quem uerebar, uenit mihi: aduersa que de misericordia Dei ad correptionem fiunt. Neque in pace, neque in silentio, neque in requie. Falsa enim fuerunt, propter que timebat. uenit enim mihi ira; uindicta, secundum quam iustus uix saluus fit .

[Ib. Iu.] uerba Eliphaz. Pondus autem uerborum tuorum quis sustinebit? Hic ergo dicit se cogi ad loquendum, quia non sustinet dicta eius. Nonne timor tuus stultus est? Paratus enim ad hec esse debueras, si aliis ueraciter suadebas. Nec talia bene timuisti; cum diceres, Timor enim quem uerebar, uenit mihi . Et spes tua et simplicitas uite tue quasi stultitia: qua ista bona putantur. Fremitus leonis et uox leene: ipse diabolus, et superbie ciuitas, que sepe etiam bestie more a Prophetis ponitur. Et gaudium draconum exstinctum  est: superborum et insidiosorum. Myrmicoleon periit, eo quod non haberet escam. Quia in nouissimo non erunt, quos inducens comedat. Separabuntur enim pii ab impiis. Hic autem errat, quod ea que de diabolo audierat prophetata, de Iob intelligebat. Myrmicoleon uero accipiendus est, uel quia utrumque in eo est, cum et rapit et occulte persequitur frumenta, que sublato oculo facit non germinare; uel quia auaris et in terra thesaurizantibus dominatur; uel quia iustos persequitur, quasi formicas preparantes sibi escas estate ad hiemem, quibus non pascetur, cum boni ab impiis fuerint separati. Et catuli leonum diuisi sunt ab inuicem. Conspiratio principum ciuitatis illius dissipata est, qui nati sunt de illa societatis ciuitate et diabolo; uel quia se inuicem uastauerunt. Inde est, Exsurget gens contra gentem [1 1Kb] . Nihil horum tibi accidisset: uel illa damna et orbitas et plaga uulneris; uel te non penetraret dolor animi, quia et te consolareris, si aliis ex corde dixisses, Numquid non capit auris mea ab eo magnifica? Quia ista que dicit, ex reuelatione se dicit dicere. Et spiritus in faciem mihi occurrit. Quasi flatum sensisse uult intelligi: nam negat in consequentibus fuisse figuram. Reminiscendum ita etiam Spiritum in Apostolos descendisse. Quid enim? numquid homo coram Domino mundus erit? Aut hec audisse se dicit; aut dicit ideo se horruisse, quia nemo mundus coram Domino; aut ideo sic uidisse, quia nemo coram Deo ita mundus est [2 1Kb] , ut Deum ut est uideat. Modo mundus secundum perfectionem accipiendus, ut quod superius negat mundum hominem perire, secundum quemdam modum intelligamus. Si contra seruos suos non credit. Quod euenit cum diceret Elias, Domine, Prophetas tuos occiderunt: et dicit illi, Reliqui mihi septem millia uirorum . Non enim inde septem millia uirorum iam munda erant. Nam angeli dicti sunt et Prophete. Et aduersus Angelos suos prauum quid reperit. uel quod aduersus eos dicitur, uel quod ipsi dicunt. Hoc tamen potest etiam de ueris Angelis accipi. Habitantes autem domos luteas: quorum conuersatio non est in celis. Percussit illos tanquam tinea. Aut aliqua corruptio percussit eos tanquam tinea, aut Deus eos percussit: uel hac tinea, uel sicut percutit tinea, hoc est, latenter intrinsecus corruptione ab eis ipsis exorta per concupiscentias carnales, hoc est habitatione in domibus luteis. Et a mane usque ad uesperam ultra non sunt. Aut ultra seculum hoc non sunt, aut a prosperis rebus usque ad tribulationem: penam enim consecuti sunt. Eo quod non possent sibi ipsis subuenire, perierunt: cum in se habent spem. Interierunt, quia non habebant sapientiam: non in se sperandi [3 1Kb] .

[Ib. u.] Inuoca autem, si quis tibi respondeat. Illis enim respondetur, qui mundi sunt coram Deo. Etenim stultum perimit ira: indignatio, qua quisque angitur, tanquam inique sibi aliquid acciderit, dum non cogitat usque adeo se immundum esse coram Deo, ut inuocanti  non Angeli respondere, aut se demonstrare dignati sint. Qui enim hoc non cogitat, stultus est, et ira irrationabili interimitur. Aut idcirco Angelos non audire, non uidere potest stultus, quia ira interemptus est, et a zelo occisus. Errantem autem occidit zelus: ad imitandum peccatores. Ego autem uidi stultos, radicem mittentes. Stultos nunc impios accipiendum, ut e contrario sapientia hominis pietas sit, sicut in consequentibus dicitur. Et conterantur super ianuas infirmorum: humilium, cum recepti fuerint in cubiculum a sponso, et stulti foris remanserint ? Que enim illi congregauerunt, iusti comedent. Et de Iudeis potest intelligi, congregantibus prophetias, quas Gentiles potius comederunt; et de his qui facientes comedunt que alii precipiunt et non faciunt. Ipsi uero de malis non liberabuntur: quamuis predicent non esse facienda. Exhauriatur fortitudo eorum: qua superbiunt aduersus infirmos. Exhauriatur autem, ut iam incipiat laborare. Non enim prodiet de terra labor: id est de creatura non conquerantur, sed de se. Sed homo in labore nascitur. Secundum id dictum est, nascitur, secundum quod in laboriosam uitam ex quieta quisque conuertitur. Pulli autem uulturis altissime uolitant. uultur bene intelligitur Dominus, quia altitudine prophetie uidit mortalitatem nostram, qua descendens pasceretur, conuertens nos in corpus suum. Pulli ergo uulturis, filii sponsi dicti sunt: altissime autem uolitantes, conuersationem in celis habentes , ut a labore liberentur in quo homo nascitur. Secuti sunt quippe uocem dicentis, uenite ad me, omnes qui laboratis . Possunt et pulli uulturis in malo intelligi erie potestates, que mortibus, hoc est peccatis, pascuntur. Quoniam huiusmodi preuaricatores angeli non sunt perducti ad humilitatem mortalitatis multum laboriosam, in qua homo nascitur, ualde illi superbiunt, hoc est altissime uolitant. Qui dat pluuiam super faciem terre: tanquam confitentibus faciat misericordiam. Ut non faciat manus eorum ueritatem. Non faciant quod promittunt, minantes dominari infirmis. In die occurrent illis tenebre: ut Iudeis, qui Dominum non cognouerunt quis esset. Aut tanquam in nocte palpabunt in meridie: sicut uidentes signa, tamen dubitant dicentes, Propheta est; alii, Seducit populum : quando nec ad lucernam uidere uoluerunt. Et pereant in bello: in tentationibus. Et egrediatur de manu potentis infirmus: diaboli. Sit autem infirmo spes. Illi enim fortes rem hic querunt. Beatus autem uir quem arguit Dominus. In hoc enim errat, quia uidetur sibi Iob [1 1Kb] , quia iniquitatibus suis hec patiatur, cum ex hoc beatus sit, quia in hac uita cum arguitur, habet corrigendi possibilitatem. Et in septimo non te tanget malum. Sacramentum sabbati. In fame te liberabit a morte. uerbo enim alit, et facit firmum ad tentationes. In prelio uero de manu ferri soluet te: de potestate uinculorum. A flagello lingue  abscondet te: ne sentias contumelias; non ne patiaris [1 1Kb] . Iniustos et iniquos deridebis: ut sapientia perditionem iniquorum irridebit . Et feroces bestias non timebis: id est, Iudeos non timebis; quia tibi Gentes obaudient. Hec autem de Domino accipienda sunt. Eliphaz hic errat, quia putat de Iob intelligenda, que ei reuelata sunt, cum totum Domino competat. Quia cum lapidibus agri habebis fedus. Lapides agri, quia in Gentibus nulla ordinatio Legis fuit, ut quasi de edificio lapides essent. Bestie enim fere pacate erunt tibi. Siue de Iudeis, siue de Gentibus. Deinde scies quod in pace erit domus tua: id est, Ecclesia. Et filii tui erunt tanquam omnis herba in campo: sine ariditate. Et uenies in sepulcrum tanquam frumentum maturum: post passionem. Ecce hec ita exquisiuimus. Hic auctoritas huius prophetie confirmatur. Tu uero scito temetipsum, quid egeris. Non enim iniuste hec tibi Deus permisit accidere.

[Ib. uI.] uerba Iob. Sed ut uidetur, uerba sunt mala. Non enim uerba Iob de impatientia sunt flagellorum, cum significent dolorem, non peculiarem Iob, sed quem habuit de omni genere humano. Sagitte enim Domini in corpore meo sunt. uerba Dei, quibus anima transfigitur, cum cogitur ad confessionem. Quarum furor bibit sanguinem meum. Tollunt enim peccatum. Cum enim incipio loqui, stimulant me. Quod enim loquor, ille cogunt. Quid enim? numquid frustra onager clamabit, nisi escam requirens? ut inde famem patiatur, quia liber esse uoluit. Aut bos mugiet, cum habeat in presepi cibos? Asino cibaria labore bouis preparantur, sicut Gentibus labore Prophetarum et Apostolorum, qui utique Iudei fuerunt. Itaque hec uerba cibum desiderantis sunt, id est auxilium, non impatientis ad dolorem. Numquid potest sine sale edi panis? Quasi ei diceretur, Cur sic ea per figuras dicis? respondet, quia si ex persona sua ea diceret, insulsa essent. Aut est sapor in sermonibus uanis? uanos sermones hominum dicit; quia panis uerba Dei sunt, sed panis celestis. Sic nec anima mea potest cessare. Quomodo non potest sine sale edi panis, sic nunc ministerium prebeo uerbo Dei; propter illud, Quomodo audient sine predicante ? Fetidas enim escas meas uideo sicut est odor leonis. Nam uerba mea fetida sunt sicut leo: uel propter superbiam, per quam iactantes putent; uel propter quod amplexantes carnalia, fetorem leonis habent, qui propriis uerbis gaudent. Quod si det, et [2 1Kb] ueniat postulatio mea. Postulationem dicit, rem quam petebat. Et spem meam det Dominus Sic enim confidens ob spem post tribulationem uenture consolationis, opportune tentatur. Bene autem spem dicit; quia cum res uenerit, iam tentatio non erit necessaria, Sit mihi ciuitas sepulcrum, super cuius muros saliebam. Societatem illam Babylonie uult sibi sepulcrum: non ut eum obruat, sed ut sciat quia mortuos tegit quicumque in illa fuerint, de cuius tanquam firmamento et munimine superbiebat. Non  parcam. Non enim mentitus sum: uerba sunt sancta Dei mei. Quia non alia dixit quam audiuit a Deo. Id est de homine generaliter prophetantis, quia auxilio indiget in confessione. Que est enim uirtus mea, ut sufferam? Quod significabat uulnus eius. Aut quod tempus meum, ut sustineat anima mea? Quia imminente morte terrentur homines, ut conuertantur, et confiteantur Deo putredinem peccatorum, cuius consideratione se dicit cogi ad confessionem. Numquid uirtus lapidum uirtus mea? Duros et impenetrabiles iaculis uerborum Dei, qui non mouentur ad confitendum. Aut non in ipso confidebam, cum mihi bene esset: id est, cum essem immortalis ad imaginem Dei. Sed adiutorium a me recessit. Factus mortalis uolens in me confidere. Et uisitatio Domini me despexit. Secundum quod dictum est, Aut filius hominis, quoniam uisitas eum . Propinqui mei non respexerunt me. Horrui Angelis. Tanquam torrens deficiens. Misericordia enim aliquando inundauit me; et siccaui, et non fui mihi fons. Aut sicut fluctus transierunt me: tanquam sint consolationes potus. Qui me metuebant, nunc irruerunt super me: diabolus cum angelis suis. Perii, et exsul de domo mea factus sum: aut de habitatione celesti, aut de conscientia. Idcirco foras extra domum suam sedebat. uias Themanorum uidete, semitas Sabeorum intuemini. Illos significat, qui in temporalibus confidunt, de quibus se, id est, hominem quem significat, dicit non presumere. Nunc autem et uos insurrexistis in me sine misericordia: putantes beatitudinem hominum, si carnalibus abundent. Quia insultabant, potius quam compatiebantur. Sed uidentes uulnus meum, timete. Intelligentes quid significet, timete futuras penas. Quid enim? numquid aliquid uos petii? aut fortitudine uestra indigeo? Quia coram eo infirmus est, qui eum potest saluare. Docete me, et ego obmutescam. Idcirco enim patientes debuerunt esse ad doctrinam eius, quia ipsi eum docere non poterant. Sed, ut uideo, parua ueri hominis uerba dicitis. Eum dicit uerum hominem, qui personam significat agentis penitentiam, conuersione ad Deum, cuius parua uerba dicebant. Non enim a uobis auxilium peto. uerus enim homo a Deo petit auxilium. Ille enim uerus est qui confitetur. Unde est, Qui facit ueritatem, uenit ad lucem . Neque enim elocutionem sermonis uestri sustinebo. Dei enim se locutionem dixit sustinere, qua instruatur. uerumtamen super pupillum [1 1Kb] irruistis. Quod ad uos pertinet, insultare mihi uoluistis, quamuis non intellexeritis quid significet. Quia neque Iob, quem uidebant, insultare debuerant; ideo, uerumtamen [2 1Kb] . Nunc autem inspicientes uacate mihi: non habentes quod me doceatis. Et rursum iustitie adestote. Quia primo uidebantur sibi iustitia cogi ad loquendum. Non est enim in ore meo iniquitas; et fauces mee nonne sapientiam meditabantur? Dicit se non Deum accusasse, sed hominem induxisse accusantem iniquitates suas, sicut superius sermo eius intellectus  est. Hanc dicit meditationem sapientie.

[Ib. uII.] Numquid non tentatio est uita humana super terram? Hic iam apertius ostendit ex cuius significatione superius loqueretur. Tentationem uero dicit tanquam stadium certaminis, ubi uincit homo, uel uincitur. Et sicut quotidiani mercenarii uita eius: temporalem mercedem exspectantis, ut iam eorum qui iustitie sue fructum in futurum exspectant, non sit uita super terram. Aut tanquam seruus metuens dominum suum, et consecutus umbram. Quod significat absconditio Ade a facie Domini, et tectio foliorum de quibus umbra fit, quam relicto Deo consecutus est homo. Aut tanquam mercenarius qui exspectat mercedem operis sui. Iste a superiori hoc differt, quod superior habuit, hic autem habere desiderat ipsa temporalia. Sic et ego exspectaui menses uanos. Iam ad umbram dixit uanos, id est temporalia bona. Et noctes dolorum date sunt mihi: in quibus et lux amittitur sapientie, et materies est penarum. Si dormiero, dico, Quando dies? et si surrexero, rursum, Quando uesper? Quando cupiditatem negotii patitur homo in otio, et otii in negotio. Repleor autem doloribus a uespere usque ad mane: quo occidit a Deo. Unde et ad uesperam deambulans Deus eos dimisit : quod significat dolentes, quibus nulla exspectatio est remedii, nisi mane. De quo dicitur, Mane astabo tibi ; id est, quando post iudicium mane Deus reuelabitur iustis. Unde et Dominus uespere sepelitur, et mane resurgit . Hanc ergo uitam tanquam lucifero potest comparare. Et concrescit corpus meum putredine uermium: uermium multitudine. Infundo glebas terre [1 1Kb] , radens saniem. Expressio cupiditatum uel curarum confessionis, in qua gaudent iniqui; quod ad occasionem redigunt peccandi, que alii per penitentiam confitentur: unde sunt canes, qui Lazari uulnera lingebant . Et uita mea exilior est quam loquela. Minus enim facio quam loquor. Recordare ergo quia spiritus est uita mea: id est, in fame [2 1Kb] spirituali. Et non reuertar ad uisibilia. Non me cognoscet oculus uidentis: quia mutabor; ut uidentem hic, diabolum accipiamus inuidentem. Oculi tui in me, et non subsisto. Interficis enim in me uitam carnalem in qua fuit. Tanquam nubes expurgata de celo: aut per celum purgata; quomodo dicimus de ferro purgata: ut hic significauerit auxilium sibi fuisse de celo, ut purgaretur: aut certe ut iam non sit nubes, sed in erem purum extenuetur, tanquam radiis solis expurgata, ut obscuritas carnis et sanguinis non sit in celo. Non enim caro et sanguis regnum Dei possidebunt, cum corruptibile hoc induerit incorruptionem, et absorbebitur mors in uictoriam . Si enim homo descenderit ad inferos, ultra non ascendet. Ad hoc ergo recordare, ut non descendas. Et non reuertetur amplius in domum suam: id est, ad requiem suam. Propterea itaque et ego non parcam ori meo: confitendo, cum tempus est. Utrumne mare sum ego, aut draco? Non enim sicut impios aut diabolum  repulisti. Quia statuisti super me custodiam: ut non me moueam ad perturbationem, ut sunt maris termini. Quia dixi, Consolabitur me lectus meus: carnalia, in quibus requiescebat. Et referam ad meipsum consolationem in toro meo. Ad te enim debeo referre consolationem meam. Exterres me per somnia, et per uisionem me obstupefacis: per tribulationes uite huius, que ita somnia sunt, quomodo et bona uite huius somnia. Absolues a spiritu meo animam meam: propter uisibiles terrores, a quibus liberabitur anima metuens uenire ad eos. Et a morte ossa mea repuli. Nam ierant in mortem ossa mea, nisi his exterritus fortior essem et patiens, quod est ossium firmitas. Non enim in sempiternum uiuam, ut patienter feram. Breuitate uite, et metu mortis me correxi. Unde inconuertibilis diabolus, quia non moritur, sed damnatur. Initium sapientie timor , inde est. Discede a me; uana est enim uita mea: quia non suffero tentationes. Aut quia sensu tuo intendisti in eum: propter quod rationalis est. Unde illud, Nos autem sensum Domini habemus . Rationis uero munus dicit extensionem intellectus. Et in requie iudicabis eum: dignum requie. Usquequo me non dimittis? uinctum tribulationibus. Neque deseris, donec deglutiam saliuam meam? in dolore ac flagellis contineam et absorbeam uoluptatum fluxus, per tribulationes admonitus. Si ego peccaui, quid possum tibi facere? Sensus hic est, Si peccaui, nichil possum tibi facere. An forte loquendo molesti tibi sunt homines? Tu ergo qui scis sensum, quare constituisti hominem, ut loqueretur aduersus te, ut esset tibi oneri? Si autem peccatum hominis, nec facto nec dicto tibi nocet, quare non obliuisceris peccatum eius, sed purgas illud potius; nisi quia illa que supra dicta sunt, ad bonitatem tuam referuntur? Quid est enim homo, quod exaltasti eum? Que non intelligentes amici eius, putauerunt ab eo Deum reprehendi. Si enim non propterea facis mihi tentationes ut cohibeam fluxos motus meos, ut mihi ita consulas; que alia causa est ut corripias hominem? Non enim nocere tibi potest quia peccat; aut sentis quasi aduersitatem loquele eius, cum scias sensum humanum, et utique posses quod tibi aduersarium est non constituere. Et quare non es oblitus iniquitatis mee: si non ea causa ut mihi prodessent tentationes iste, ut bonitatis tue sit totum, et quod me corripis? Nunc autem in terram ibo. Cum enim purges peccatum meum, restat mihi tamen adhuc in terram ire per mortem corporalem. Nam euigilabo, et ultra non ero: in hac terra.

[Ib. uIII.] uerba Baldad Sauchitis. Misit in manu [1 1Kb] iniquitates eorum. In manu misit, aut in uindicta, aut supputatione debitores eos, id est peccatores demonstrauit. Et restituet tibi uitam iustitie: que debetur iustitie, id est beatam. Et erunt priora tua minima: in comparatione posteriorum, que infinita erunt. Aut numquid non hi docebunt te, et referent tibi? Quoniam nonnullorum maior est auctoritas. Iam et hic de Christo dicturus audita narrat, quomodo Eliphaz narrauit  reuelationem. Numquid uiret scirpus sine aqua? Ita ergo et impii arescent sine misericordia Dei. Adhuc in sua radice consistit, et non metetur: si aquam non habeat. Antequam bibat omnis herba, nonne are scit? nisi bibat: non enim aliquando uiruit impius. Atque araneis complebitur tabernaculum eius: opera inutilia. Iam uero de Iudeis et Domino uidetur dicere. Quod si et suffulserit domum suam, non stabit: aut Scripturis sanctis, aut spe promissionis Domini, aut regnum ipsum. Et cum ceperit, non permanebit: sequi Deum; quod Iudeis euenit, qui secuti non sunt incipientes. Humidus enim est ante solem: carnalium fluxu putrescentes [1 1Kb] . Ante solem uero, sub tribulationibus, ut ante, sub significet, sicut dicimus, Ante me fac. Et de putredine eius germen eius ascendet. Nisi enim illi tam mali essent, non per passionem exaltaretur Dominus, qui de illis secundum carnem natus est . In congregationibus lapidum dormit. Maiores enim illum crucifigent. Et in medio lapillorum uiuet: humilium, de quibus fuerunt Apostoli. Si deglutietur, locus mentietur eum. Si absconderit quod Filius Dei sit, dicetur quia non est Filius Dei. Opus est ergo ut ipse sese indicet: in hoc enim loco non possunt diuina cognosci. De terra autem alterum germinabit: uel Dominus resurgendo, uel alterum genus piorum, id est Christianorum. Dominus enim non probabit innocentem. An, non reprobabit? uel illud, Impium non probabit innocentem? Nec ullum munus: id est, sacrificia que habebant Iudei. ueracium autem os implebit risu: confitentium. Et tabernaculum impii non permanebit: uel ipsum templum, uel regnum.

[Ib. IX.] uerba Iob. uere scio qui ita est; id est, quia secundum iniquitates meas hec mihi restituit: sed non sicut uos arbitramini; sed quia nemo est in conspectu eius iustus. Non respondebunt ei unum de mille. In omnibus quippe conuincet. Qui in uetustatem perducit montes, et nesciunt: id est ad infirmitatem; ut est, Inueteraui in omnibus inimicis meis . Qui uertit eos in ira. Irascendo eos uertit, id est, ut aliud inueniant quam appetierant, cum qui se exaltat, humiliabitur . Qui commouet orbem a fundamentis: per uocationem, que facta est, per quam commoti sunt excellentes in mundo. Et columne eius mouebuntur. Qui precipit soli, et non oritur: ut aut sapientia non intelligatur, aut qui scripserunt; ut est, Signa librum . Qui extendit celum solus: Ecclesiam, que proprie Dei sedes est, quam extendit per totum orbem; solus, ad significandam unitatem Trinitatis. Nam utique per Filium in Spiritu sancto omnia facta sunt. Et ambulat super mare tanquam super terram. Super terram, id est, firmiter confirmans Ecclesiam in seculo, uel subiiciendo sibi peccatores, in quibus non mergitur, non cedendo tentationibus eorum. Si transgressus me fuerit, non uidebo. Si altior me fuerit, aut celeritate perstrinxerit me, non eum agnoscam. Opus est ergo ut et congruat infirmitati mee, et non me deserat. Si enim morti tradiderit,  quis auertet? Morti enim tradit, cum uel transgreditur, uel transit ut nesciatur. Hec est mors anime, ut Deum nesciat. Ipsius enim inauertibilis ira. Aliorum enim potest auerti a potentiore. Ab ipso subdita sunt cetera sub celo [1 1Kb] : excepto ipso celo, id est rationali creatura; quia si ipsa sibi cetera subdidisset, nunquam per ea, que sibi subdiderat, puniretur: quia uero Deus ei illa subdidit, punitur per ea, quando offenderit eum qui subdidit. Quod si etiam iustus fuero, non exaudiet me: rogans eum, presumens de mea iustitia. Comparans enim ea his que apud se sunt incommutabilibus et perpetuis, tanquam iniustum me non exaudiet. Ergo eius mihi misericordia necessaria est. Iudicium eius rogabo: quia ego iudicare non possum me iustum esse. Unde est, Sed neque meipsum iudico; qui autem iudicat me, Dominus est . Si uero inuocauero, et non exaudierit; non credam quoniam exaudiuit uocem meam. Cum iudicium eius rogo, si non exaudierit, non credam quod uel aliquando exaudierit me: occultis enim causis me audiuit, non merito deprecationis mee. Aut certe, non credam non me exauditum nunc: aliquando enim exauditus sum. Aut ita, Quia si exaudierit quod peto, credam etiam exauditum me: nam si non credidero, quamuis fiat quod peto, tamen non exauditus sum; ut signum exauditionis credulitas postulantis sit. Ne forte in turbine me conterat. Propterea quero iudicium eius, ne in turbine me conterat. Multas enim tribulationes meas fecit sine causa: quorum causa me latuit. Aut certe confitentis uox est, flagellis Dei confitentis non se esse correctum, et idcirco posse turbine conteri, quasi maiori supplicio. Non enim sinit me respirare: tam multe sunt tribulationes mee. Etenim quia potest, obtinet. uincit, ut uoluntatem eius faciam, non meam. Quod etsi fuero iustus, os meum impia loquetur: si me iustum putauero. uerumtamen auferetur uita mea. Quamuis nesciam si impie egi, tamen auferetur uita mea, ut patiar que nolo, aut non faciam que uolo. Unum est quod dixi, magnum et potentem disperdit ira. Id est, propter hoc unum fiunt tribulationes hominibus, ut magnus sibi potensque nemo uideatur, presumens de uiribus suis. Quia nequam homines in magna morte erunt: non in mediocri, in qua sunt etiam iusti, cum tribulantur, et ab eis deridentur. Terra tradita est in manus impii: aut corpus iustorum, non anima, cum eos persequuntur, aut quando impius dominari permittitur. Potest et accipi homo peccator in manus diaboli secundum mortalitatem suam. Faciens iudicium  eius operit: aut ipsius impii iudicium, aut iusti; in hoc enim tempore opertum est. Aut certe hoc ipso facit iudicium eius, id est, eo illum punit, quo occultat ei prouidentiam suam: ut est, Pre magnitudine ire sue non requiret . uel eo iustum uindicat, quo occultat persecutori eius iudicium  suum, id est prouidentiam suam, ut arctius peccatorum laqueis per impunitatem capiatur. Quod si non est, quis ergo est? Potest hoc de Domino intelligi, qui et derisus est, et cuius terra, hoc est, corpus traditum est in manus Iudeorum, et cuius iudicium faciens occultauit maiestatem ipsius. Quod si ipse non est, quis ergo est, qui maiora faciat, quam fecit ipse? uel sic, Quod si non facit Deus iudicium iusti uel impii, quis potest facere? uita autem mea leuior est cursore. Tanquam fugitiuos dicit homines a iustitia discedentes; ut ille filius minor profectus in regionem longinquam . Aut quasi aquile uolantis, et querentis escam. De superioribus, in quibus naturaliter anime rationales beate sunt, id est operibus iustitie, inclinauerunt se ad terrenas uoluptates. Quod si et locutus fuero, obliuiscor dum loquor. Locutio; quemadmodum affectum habuit ad exteriora, sic anima dum progreditur ad ea que foris sunt, cupiditate fruendi creatura, obliuiscitur interiorem Creatorem. Declinans in faciem ingemiscam. Illam enim declinationem dolores sequuntur. Commoueor omnibus membris: timor, quo incipit recurrere. Et quia sum impius, quare non sum mortuus, et laboro? Scio, subaudis. Aut dicit se laborare, quia impietati mortuus non est. Et mundatus fuero mundis manibus: aut Dei manibus, aut suis; id est, bonis operibus per regenerationem. Satis in sorde me tinxisti: in istam mortalitatem perductum. Et exsecratum me est uestimentum meum: immortalitas, qua cupimus superuestiri ; sed quia non possumus in hac corruptione, ideo dicit, Exsecratum me est uestimentum meum. Non es enim homo, sicut et ego, cui contradicam. Homini enim possem demonstrare iustitiam meam; in tuo autem iudicio inuenior iniustus. Utinam esset nobis arbiter! uidetur blasphemare, nisi illum Mediatorem Dei et hominum  optare intelligatur, ut per eum alleget preces suas. Hoc modo enim ille audit inter utrumque positus, et arguit hominem. Filio enim omne iudicium Pater dedit . Et qui argueret, et qui audiret inter utrumque. Auertat a me uirgam suam. Transeat timor Legis, ut adoptionis libertate et caritate illi coniungar. Non enim sum mecum: quia his hereo que foris sunt.

[Ib. X.] Proferam contra me sermones. Hec confitentis sunt. Et dicam ad Dominun, Noli me docere impium esse. Noli me tentare ultra quam possum ferre, nec mihi sinas accidere, quibus mihi impietas persuadeatur. Aut bonum est tibi, si inique egero? Non est autem tibi bonum, si inique egero: non ergo iniuste me ita constituisti. Quia despicis opus quod manus tue fecerunt? Si quod despicis opus manuum tuarum. Ad consilium impiorum animaduertisti? sed non eius impietatis que hominibus apparet. Et, Ad consilium impiorum animaduertisti? non quia placet illi ut inique agant. Aut sicut homo perspicit, perspicis? quia utique non sicut homo perspicis; ideo in consilio impiorum animaduertisti. Est enim impietas quam tu solus uides, et ab hominibus non uidetur. Aut humana est uita tua? id est, breuis, ut non possis de perpetuitate iudicare.  Et peccata mea inuestigasti. Non enim latere te potuerunt que latent homines. Scis enim me nichil impie fecisse. Nam quantum ad homines, nichil impie feci. Sed quis est qui de manibus tuis eripiat [1 1Kb] ? iudicantis. Sicut Deus iudicas, cum uides etiam eas impietates quas homo non uidet. Postea uero mutatus percussisti me: se scilicet mutato, non Deo; quia mutatus homo mutatum Deum sentit, ut per tenebrarum diuturnitatem mutati oculi mutatum solem sentiunt. Memor esto quia de luto finxisti me. Tua ergo misericordia indigeo. In terram me iterum conuertes: morte, que pena est peccati. Nonne tanquam lac mulsisti me? Quia etiam iam mortalibus prebuit misericordiam, cum homines de hominibus informi primordio formauit. Hec ergo cum in te sint, scio quia omnia potes: quia tante bonitatis sunt, ut carnalem quoque substantiam operentur. Quod si et peccauero, custodies me: aut ut me non perdas, aut ne lateat peccatum meum. Et si iustus fuero, non possum respirare: in conspectu hominum. Nam tu uides peccata que homines latent. Plenus enim sum opprobrio: in conspectu tuo. Et capior sicut leo ad occisionem. Est superbie peccatum quod homines latet, quando etiam in factis laudabilibus possit obrepere. Iterum autem commutatus seuissime crucias me: post penam peccati, qua mortalis factus est homo. Secundum has dicit tribulationes, quas in hac uita homines patiuntur; quia repente plereque accidunt tribulationes, que turbant quietem ipsius uite mortalis, cum in salute est, uel in securitate rerum quamuis temporalium, quam misericordie Dei deputauit. Instaurans in me tormenta mea. Quia iam ipsa mortalitas tormentum est, de qua tribulationes alie fiunt. Quare ergo de uentre eduxisti me? de obscuritate ad notitiam, que sola maioris miserie est materia, cum subuertitur: hanc generationem superius etiam commemorauit. Et essem tanquam non fuissem: penitus ignotus. Unde est, uocat ea que non sunt, tanquam que sunt , id est, secundum ignobilitatem. Aut numquid non est tempus paruum uite mee? Non enim propter longitudinem uite mee mortuus non sum; cum utique paruum sit quod uiuo. Patere me, donec requiescam pusillum. Post misericordiam qua de limo fecisti me, et mutatum mortalitate percussisti me, et ipsa mortalitate consolatus es me, deinde exercuisti me tribulationibus. Patere ergo me, ut requiescam in te: Antequam eam in penas unde reuerti non licet. Ab his enim quas supra commemorauit, licet reuerti, si se homo ad Deum conuerterit. uult autem requiescere antequam eat in penas eternas, ad hoc utique, ut non eat. Quemadmodum si dicamus alicui, Corrige te, antequam damneris: non enim cum se correxerit, damnabitur. Ubi non est lux, nec est uidere uitam hominum. Illa est enim uita hominum, ubi est lumen uerum, quod illuminat omnem hominem . Alia est terra uiuentium, alia terra morientium.

[Ib. XI.] uerba Sophar Minei. Aut numquid uidebitur eloquens iustus esse? Putat enim, Iob uerbis magis  quam operibus abundare. Beatus natus homo, breuis uite. Sententiam suam illi replicat, quam uult intelligi loquaciter dictam et inaniter. Cum nemo sit qui contradicat tibi. Quia quando dicebat, nemo ei contradixit. Sed quomodo Dominus loquatur ad te. Ea loquere potius, quibus misereatur tui Deus. Quia duplex erit super te: corripiendo, et consolando. Et tunc scies quia digne reddita sint tibi a Domino que peccasti: post correctionem sequente illuminatione. Aut uestigium Domini inuenies: ut uelis Deum reprehendere. Sublime est celum, et quid facies? ut inuenias sacramenta celi. Non enim debes eum reprehendere, cuius opera non comprehendis. Quis dicet illi, Quid fecisti? Et hoc enim recte erit factum, si Deus hoc fecerit: quia facere aliquid ille nisi recte non potest. Ipse enim nouit opera hominum iniquorum. Non iniqui operis est. Unde uult intelligi quia stulte hic, quem iniquum putat, reprehenderit Deum: sic enim eum loqui existimauit. Homo uero aliter nutat sermonibus. Modo illi placet Deus, modo illi displicet; cum apud Deum sit firmitas. Et uir natus mulieris tanquam onager erit in deserto: cupiditate libertatis, impatiens dominatoris atque domitoris. Et extendens ad eum manus tuas: ut acceptet opera tua. Si iniquum quid est in manu tua. Ipsa duo repetiuit, sed ordine mutato. Et iniquitas in domo tua non maneat. Hoc dixit cor. Sic enim fulgebit facies tua tanquam aqua: pura conscientia. Tanquam fluctum qui non preterit, et non terreris: nisi omnes tangat in hac uita. Et oratio tua tanquam lucifer erit: ante illuminationem preibit; quasi et ista ad prophetiam sancte ciuitatis uel ad populum Dei pertinentia, audita, uel reuelata dicuntur, sicut a superioribus amicis eius dicta sunt. Et rogabunt faciem tuam multi. Omnia ista de Ecclesia.

[Ib. XII.] uerba Iob. Sed iustus uir et sine crimine uenit in derisum. De Domino intelligendus est. Sensus: Non ergo mirum si et ego uobis in derisum ueni. Et domus eius ut deuastaretur ab iniquis: Ecclesia a persecutoribus. Imo uero nullus confidat, cum sit nequam, se impunitum futurum: quia iudicium a domo Dei . Tanquam inquisitio in eos non sit futura: non confidant. Sed tamen interroga quadrupedia, si tibi respondeant. Ideo recte inquirit iniquos, quia ex operibus potuerunt cognoscere Creatorem, et colere debuerunt. Non enim creaturarum responsione doceri debuerant; cum acceperint rationem qua ista cognoscerent. Si non in manu eius est anima omnium uiuentium. Hinc ergo scitur, quia ipse omnia creauit, quia anima omnium uiuentium in manu eius. Et spiritus omnis carnis hominis: omnis carnis humane, id est rationalis anima. Auris enim sermones diiudicat. Quemadmodum sensus sensibilia diiudicat, ita spiritualia spiritus, qui debuit cognoscere, quoniam in manu Domini est, opera Domini. In multo tempore sapientia est. Non utique in multo tempore; sed apud Dominum, a quo petenda est. Si destruxerit, quis edificabit? propter uirtutem destruxerit, et propter sapientiam clauserit, ut ad eam non perueniat. Si prohibuerit aquam, siccabit terram: sapientiam ipsam,  terram uero hominem. Quod si et emiserit, perdet euertens terram. Multis enim sapientibus factis turbabuntur peccatores. Qui ducit consultores captiuos. Subiugat enim sibi eos qui se consulunt. Iudices autem terre in pauorem misit: aut Iudeos, aut Pilatum, aut sensu terreno iudicantes. Qui collocat reges super sedes: id est, Apostolos. Et circumdedit balteo lumbos eorum: id est, continentia. Qui emittit sacerdotes captiuos: ut ab hominibus ducantur; et significantur Iudei. Qui permutat labia fidelium. Permutat in bonum, ut non de iustitia sua, sed de gratia eius presumant. Et intelligentiam senum cognouit. Cui placet intelligentia senum. Unde est, Cogniti estis a Deo : cui aduersarium est, Non noui uos . Et bene cepit a fide, et peruenit ad intelligentie canos. Qui reuelat profunda de tenebris: aperiendo prophetias. Et produxit in lucem umbram mortis: id est, fecit ut cognosceretur uita ista, quia umbra mortis est. Decipiens gentes, et perdens eas: putantes quod nocerent Ecclesie Dei, cum sibi nocerent; quod de impiis intelligendum est. Sternens gentes, et in uiam ducens eas: ad humilitatem, tanquam illum asinum. Reconcilians corda principum populi terre: sibi reconcilians uel Iudeos uel reges terre, qui primo persequebantur Ecclesiam. Seduxit [1 1Kb] autem eos in uiam quam non nouerant: subruendo Legis opera, ut simpliciter intelligerentur; hinc eis uisus est peccator. Quo errore tenebrati sunt tanquam ebrius.

[Ib. XIII.] Et arguam in conspectu eius, si uoluerit: ut arguat seipsum; quod est confessionis. Et curatores malorum omnes uos. Bonos enim non potestis consolatione curare. Audite ergo obiurgationem oris mei: in uos. Et ante conspectum eius profertis dolum: cum uultis uos uideri iustos, quod non estis. An subtrahitis uos ipsos iudices fieri? Numquid potestis dissimulare, et non iudicare, quia de uobis uerum dico? Si enim omnia facietis, adiiciemini ei: id est, etiamsi omnia precepta faciatis, inueniet in uobis quod arguat. Nemo enim iustus in conspectu eius. Quod si et occulte personas mirati fueritis: suas, seipsos iustificando, non solum ad homines, sed etiam ad seipsos. Corpus autem luteum: ut fragilitatis saltem uestre consideratione timeatis. Apprehendens meas carnes dentibus meis. Non mihi parcam, ut non solum uos arguam, sed etiam me. Et animam meam ponam in manu: inspiciendam, ut nichil celem, siue ut computem peccata mea. Licet occidat me ille qui potens est, qui et cepit: quamuis occidat peccata mea. Tamen loquar, et coram eo arguam me: non me iustificabo, abscondens peccata mea. Ecce ego appropinquo iudicio meo: ut iudicem de me; quasi ipsa sit hominis iustitia, in confessione sibi non parcere. Tunc a facie tua non abscondar: quemadmodum absconduntur peccatores. Manum aufer a me: ut nichil in me sit castigandum, et sit in me caritas. Et timor tuus non me terreat. Quot sunt iniquitates mee? Hinc potest uideri illud dixisse, Animam meam ponam in manu mea: ad computandum. Aut putas  me esse contrarium tibi? Cum utique infirmus sum, et quasi hoc metuis, ne si iustificatus fuero, par tibi sim; cum folium sim. Ergo est aliqua latens causa, quando hec non est. Et imposuisti mihi peccata iuuen tutis. Ut hec sit causa, quare dicat abscondi a se peccata sua, quia superbierit, quod est peccatum iuuentutis. Et posuisti in compede pedem meum: in uinculo mortalitatis. Et radices pedum meorum contemplatus es: cupiditates meas. Qui ueterasco sicut uter: ut uinum nouum portare non possim: aut  uelut uestimentum quod a tineis comestum est.

[Ib. XIu.] Homo enim natus ex muliere, breuis uite, et plenus iracundie: pene [2 1Kb] . Et hunc fecisti uenire in iudicium coram te. Quamuis ita mortalis sit, et ipse habet tamen unde rationem reddat: exigitur enim de illo quod potest, quamuis perparum possit. Dinumerati enim sunt menses eius apud te. Eo enim quod temporalis est, de peccato conuincitur: nam eternum illum tu feceras. Discede ab eo; sine, requiescat: secundum opinionem carnalis et animalis hominis, cui totum bonum hec uita est. Et ideo sibi uult parci, ut fruatur hac uita. Est enim arbori spes. Irridenter hec pronuntianda. Utique enim magis est spes homini: quod carnales nolunt credere. uir uero cum mortuus fuerit, abiit. Et hic ironicè. Tempore enim minuetur mare; nam post impletur. Dicit autem de his locis, ubi accessus et recessus fit, uel quod omnia littora latenter minuuntur et augentur, horis lunaribus scilicet, cum oritur luna, uel nobis uel aliis usque ad medium celum [3 1Kb] crescit, et inde minuitur. Usquequo celum est, non consuetur: ad nouum [4 1Kb] , id est ipsi celo. Atque utinam apud inferos me custodisses. Usque adeo est spes resurrectionis, ut iam et his carerem uite incertis. Et abscondisses me, donec requiesceret ira tua. Hinc est, Abscondere pusillum, donec transeat ira Domini ; id est, donec transeat ista mortalitas, et ad resurrectionem ueniatur. Si enim mortuus fuerit homo, uiuet. Nam hec non est uita. Consummatis diebus uite sue: tunc uiuet. Deinde uocabis, et ego respondebo tibi: obediens tibi, sine impedimento mortalitatis. Signasti in sacculo iniquitates meas: ut redderes mihi. Annotasti si quid inuitus erraui: etiam hoc annotasti. Inuitum autem errare pena peccati est. Et quidem mons cadens defluit. Ita et homo ex altitudine et firmitate sua cecidit. Et petra ueterascit in loco suo: ut homo in genere suo et conditione sua. Et alluuione frequentium gurgitum: quasi et homo ita ad exilitatem perductus sit, cum crebris cupiditatum alluuionibus atteritur. Spem uero hominis perdidisti. Gradus fecit de monte ad petram, a petra ad lapides, a lapidibus ad arenam; quia has minutiones carnales patiuntur. Et bene iam perdidisti dixit. Impulisti enim in finem: in consumptionem. Ut pereat spes ista qua carnales gaudent. Mutasti faciem eius, dimisisti eum: cum imago  Dei in eo exterminata est. Et cum multi fuerunt filii eius, nescit: quia moritur, quamuis propagetur soboles. Sed carnes eius super eum doluerunt: id est, talem conditionem suam homo carnaliter dolet, et animaliter luget. Spiritualis enim nouit, quia etsi exterior homo corrumpitur, sed interior renouatur de die in diem : quia hoc fieri sentit in seipso.

[Ib. Xu.] uerba Eliphaz Themanitis. Et impleuit dolore uentrem. Spiritus enim scientie per consolationem sanat potius a doloribus: tu autem qui imples uentrem dolore, non spiritu scientie respondes. Nonne tu repulisti timorem? Deum non timuisti, in eum talia dicens. Et elegisti linguam malorum: qua homines maledicunt. Quid enim? numquid primus homo natus es? quia tantum superbis. Aut ante colles concretus es? Etiam montes nomine collium accipiendos, id est, ante omnes uirtutes, spiritus potentes. Sed et senex et decrepitus in nobis est. Qui sciat etiam que nos nescimus, est inter nos, Quid ausum fuit cor tuum? et quid sustinuerunt oculi tui? sperauerunt. Quid enim est homo ut sit sine crimine? quod et tu dixisti. Si in sanctis eius non est fides: propter incerta temporum, quibus plerumque falluntur, ut multa dicant, et non faciant. Et celum non est mundum ante eum: pro his qui habitant in celo; aut certe celum pro ipsis sanctis ponitur, quia in his habitat Deus. Que sapientes dixerunt, et non celauerunt parentes suos. Quia etiam Iudeis Apostoli predicauerunt. Ipsis solis data est terra: inhabitanda. Nec superuenit illis quisquam extraneus: nec sanctus homo uel angelus; id est, in securitate possidebunt. Cum putauerint se esse iam in pace. Ita dicit, quasi hoc putet ipsi Iob euenisse. Non credit conuerti a tenebris: non credit ut conuertatur a peccatis. Et decretus est in escam uulturum: eriarum potestatum, que mortibus peccatorum pascuntur. Sicut dux in prima acie decidet. Audax est, et non fert tribulationes. Qua [1 1Kb] eleuauit manus contra Deum. An, quia eleuauit? Et cucurrit contra eum contumeliose: aduersaria faciendo quam precepit. In crassa ceruice scuti sui: presumens de protectione sua. Quia operuit faciem eius in adipe suo. Per adipem, id est, per exaltationem superbie sue abscondit a se Deum. Et fecit capistrum super femora: ut libidinibus suis colligaretur, quo uinculo duceretur ad mortem. Que enim illi parauerunt, alii auferunt: ipsum etiam regnum terrenum, uel quamcumque spem temporalem, quam cum toto mundo iusti accipient. Et non ditabitur, nec permanebit substantia eius: impii scilicet. Non immittet super terram umbram: id est, non uiret. Sed stirpem eius arefaciet uentus: tentatio. Precisio eius ante horam corrumpetur: priusquam sperat. Decidat tanquam flos oliue. Decidat a pace, uel quia meliora hos sequuntur, quemadmodum florem fructus. Testimonium enim impii, mors: signum. Et ignis comburet domus eorum qui munera accipiunt. Hi sunt enim impii qui munera temporalia preponunt iustitie. Concipiet et in uentre gemitus. Ea que sperat, in penam illi proficiunt.

 [Ib. XuI.] uerba Iob. Audiui talia multa: non solum que uos dicitis. Consolatores malorum omnes. Malos potestis consolari, quia ipsi uos imitantur, non bonos: et est uocatiuus. A nullo enim uestrum audiui aliquid boni. Quid enim? numquid ordo in sermonibus est spiritus? superbie. Aut in quo molestum tibi erit? quamuis non ames quod dicas. Et ego secundum uos loquor: quomodo digni estis. Si subiecta esset anima uestra pro mea. Si uos pateremini quod ego; loquerer sermonibus, non factis: ita nichil est loqui quod non facitis [1 1Kb] . Si enim loquar, non dolebo uulnere. Ostendistis uos neque in loquendo, neque in tacendo prudentes esse. Nam sapientes et cum loquuntur, in consolationibus condolescunt; uel in confessione sua loquentes, dolent uulnus suum; uel cum tacent, prudenter tacent. Nunc autem lassauit me, et fecit stultum, et putrem: ut non contra uos loquar, Deus fregit superbiam; ut stultus factus sapiens fiam. Apprehendisti me, et in testimonium factus sum. Conuicisti me de peccatis meis, et aduersum me ego sum testis. Et surrexit super me mendacium meum: cum mihi iustus uidebar. Contra faciem meam respondi. Hinc est, Statuam te ante faciem tuam . Iracundia usus deiecit me. Benedixit, usus iracundia; non enim eam patitur: deiecit autem tanquam superbum. Fremuit super me dentibus. Obiurgauit me; ut dentes pro uerbis intelligantur. Sagitte piratarum eius super me deciderunt. Aerias potestates quibus utitur Deus, et eis permittit ut aut exerceantur boni, aut puniantur mali. Pirate autem, quia in hoc mari nauigantibus insidiantur. Acie oculorum irruit. Non dissimulauit a peccatis meis, tanquam innuit ut punirer. Ipse enim tanquam lumen est, punitoribus ostendens puniendos. Ruina mihi fuit aspectio eius. Aut ita: Fecit ut uiderem peccatum meum; ante enim non sic mihi ad sensum perductum fuit. Acriter percussit me in genibus, et simul concurrerunt in me. Deo enim percutiente, illi concurrerunt angeli satane. In pace cum essem, discerpsit me. Ab ipsa pace aut a memetipso discerpsit, ut ab aduersariis et sibi aduersantibus dilacerarer. Et tenens comam meam diuulsit: per peccata mea me aduersum me diuisit. Statuit me sicut signum: in quem iacularentur, ut solet signum poni iaculantibus, quo iacula dirigant. Circumdederunt me lanceis, emittentes in renes meos; non pepercerunt: propter desideria carnalia, que sibi impacta dicit, per malas persuasiones ab angelis malis. Effuderunt in terra felmeum: ut terrena bona zelarer in iis qui his abundant. Deiecerunt me prostratione magna: ne carnalem prostrationem intelligeremus. Cilicium assuerunt corio meo: peccata interiora, quibus reminiscitur se fuisse in bonis. Et super palpebras meas umbra mortis. uolo uidere, et impedit me consuetudo carnalis. Terra ne operiat super sanguinem carnis mee: id est, ne si immunda fuerit oratio mea optando terrena, accedat cumulus terre super uinculum mortalitatis mee; quod significauit nomine sanguinis: id est, ne cupiditate terrena maioribus calamitatibus uoluntarii peccati operiar, quod est illud naturale peccatum de conditione  mortali, Nec sit locus clamori meo. Intercludatur meritum orationis mee. Et nunc ecce in celis est testis meus. De Domino uidetur dicere, quia nondum in terram descenderat. Et conscius meus in excelsis: propter participationem mortalitatis. Diiudicetur uir cum Domino. ueniat Dominus, ut cum eo uir iudicetur, tanquam Ioannes cum Christo. In quorum diiudicatione intelligitur quid distet inter hominem perfectum, et Deum hominem factum. Sicut filius hominis ad proximum suum: Dominus homine suscepto, ad eum qui inciderat in latrones . Anni enim dinumerati uenerunt mihi: quod mihi per Christum subueniatur plenitudine temporum . Et uiam per quam non reuertar, ingrediar: uiam renuntiandi seculo.

[Ib. XuII.] Defeci agitatus spiritu: ordo, Defeci spiritu, laboribus concussus. Oro ut sepeliar, et non contingit mihi: ut absorbeatur mortale a uita. Ingemiscimus enim grauati, in quo nolumus spoliari, sed superuestiri ; id est, mutemur potius quam moriamur. Quod utique, quamuis hoc homo cupiat, non contingit. Debet enim mortem condemnatione peccati. Preces adhibebo cum labore, et quid feci: nonnichil feci [1 1Kb] impetrans. Furati sunt externi bona mea. Ipsam immortalitatem, qua spoliatur, significat, qui semiuiuus a latronibus est relictus. Quis et iste? qui mihi subuenturus est, Dominum significans. Sed ideo dicit, Quis est? quia inter homines futurus erat, ut uix ab eis discerneretur. Ad manum meam ligetur: uinculo caritatis, ut custodiat me, et ducat quo uult. Quia cor eorum abscondisti a prudentia. Qui eum non cognouerunt abscondisti. Propter hoc non exaltabis eos, Quia humiles non fuerunt, ideo cecati sunt, et non potuerunt humilitate Christi exaltari. Parti annuntientur mala. Quod cecitas ex parte in Isrel facta est , siue quia eis mala uidebantur que Christus annuntiabat, ut dicerent, Seducit turbas ; siue per Prophetas que annuntiata sunt de cecitate Isrel, non utique toti, sed parti acciderunt. Et oculi super filios eorum tabuerunt: admiratione miraculorum, quibus dictum est, Si ego in Beelzebub eiicio demonia, filii uestri in quo eiiciunt ? Posuisti autem me in loquelam nationibus: hominem quem redemisti, id est, Ecclesiam de qua loquerentur nationes, siue que loqueretur nationibus. Et in risum illis deueni: aut nationibus, cum ei detraherent; aut Iudeis, qui loquebantur nationibus. Obscurati sunt ob iram oculi mei. Obscurati sunt oculi Ecclesie, id est Apostoli, cum intellecti non sunt ab iis qui hac pena erant puniendi. Et expugnatus sum ualde ab omnibus. Tam Iudei enim quam Gentes expugnauerunt Ecclesiam. Et mirati sunt [2 1Kb] super hoc ueraces: uel quare potestas data sit impiis in Ecclesiam [3 1Kb] , uel quare ab impiis Euangelium agnitum non sit. Iustus autem super inimicum consurgat: qui temporaliter cadit persecutionibus, ut postea infidelibus dominetur. Et purus  manibus sumat audaciam: spei audaciam, ut confiteatur Christum et in persecutione. Non enim inuenit in uos ueritatem. Omnibus enim tam Iudeis quam aliis gratia necessaria est. Et conuulse sunt compages cordis mei: ut non celem peccata mea. Noctem in diem posuerunt: impii. Unde est, ue illis qui dicunt quod bonum est malum, et malum bonum; qui ponunt tenebras lucem, et lucem tenebras . Si sustinuero, inferi domus mea erunt: pertulero peccata mea, ut non confitear. Interitum appellaui patrem meum. Non ero filius uite. Appellauit autem Deus. Matrem meam [1 1Kb] et sororem tabem. Ex eo quod inseparabiliter hereant, tanquam cognati. Que est enim mihi iam spes? subauditur. Si sustinuero. Aut bona mea uidebo? quibus seductus conuerti noluit, et sustinuit peccatorem.

[Ib. XuIII.] uerba Baldad Sauchitis. Et lumen impiorum exstinguetur. Noli ergo mirari si et tuum tanquam impii lumen exstinctum est. Lux eius fuerunt tenebre in domo: claritas domus eius; id est, aut diabolus aut Antichristus. Et lucerna super eum exstinguetur: exiguum et terrenum lumen. Accipiant infimi substantiam eius. Que habere ille uoluit [2 1Kb] , habeant humiles. Immissus est enim pes eius in laqueum. Ipse enim captus est, Dominum persequendo. Confortauit super eum sitiens: ut uincant eum esurientes et sitientes iustitiam. Absconditus est super terram funiculus eius: quo capiatur, hoc est, ea que illi quasi conceduntur. Et captio eius in semita: qua transit. Per circuitum perdant eum dolores: undique. Et multi circa pedes eius ueniant in angustia famis: multi qui eum sequuntur, uel qui ei obsequuntur. Comedantur rami pedum eius: doctrinarum eius, id est, qua it. Rumpatur de habitaculo eius sanitas: tranquillitas huius uite. Et teneat eum necessitas cause regalis: opportunitas punitionis eius, que ualebit ad gloriam Dei, propter quod modo illi permittitur cupiditas sua. Causam regalem dicit, quia se Christum iactabit. Habitet in tabernaculo eius in nocte eius. Necessitas cause regalis cruciet conscientiam eius; appetitio tyrannidis: in nocte, in supplicio cecitatis eius, quando damnatur. Aspergentur speciosa eius sulphure: quibus placebat, igne fetido concrementur. Et de sursum irruet messio eius: a Deo. Et non sit nomen eius in facie platearum ubi erat: tollatur de memoria populi. Et non sit cognoscibilis [3 1Kb] in populo suo. Ad tantam deiectionem ueniat, ut a suis non agnoscatur. Nec resaluetur sub celo domus eius. Aliqui enim resaluabuntur. Sed in populo eius uiuant alteri. Aliis subiugetur populus eius.

[Ib. XIX.] uerba Iob. Et destruitis me uerbis. Infirmatis me, qui me consolari debuistis. Scitote tantum quia Deus fecit mihi sic: apud quem possum de peccato conuinci, non apud homines. Et uallum suum circa me circumdedit. Fossa circa muros est; quo  coactus sum ad confessionem. Ecce rideo opprobria, et non loquor. Utilitatem dicit confessionis; quia si uellet ridere peccatum suum, et non illud proloqui, clamaret, et non exaudiretur. In uultu meo tenebras posuit. Illuminationem uultus mei abstulit a me; quod contingit auersis. Et abstulit coronam de capite meo: dignitatem spiritualem, quam dat sapientia. Et disrupit me undique, et abii. Omnia tenebam, et abstulit illa a me: aduersus illud quod acceperat uirtutem continendi omnia. Et arbitratus est me tanquam inimicum. Sic me iudicauit, quasi ei nocerem, si ei par essem. Et circumdederunt tabernaculum meum; cor et conscientiam. Fratres mei recesserunt: in spe correctionis, quia fratres sunt: quamuis primo correctionem meam aspernati sint; et eos secuti qui sibi aliena, hoc est perniciosa, suaderent. Et amici mei immisericordes facti sunt: in malis spiritualibus, qui non condolent proximis suis, sed potius eos irrident; quos non irriderent in malis carnalibus constitutos. Et scientes nomen meum obliti sunt me: non me cognoscentes, quod mutatus sum. uicini domus, et ancille mee: cum quibus secreta communicabam; adulatores, qui recedunt ab eo qui confitetur Deo: ipsi enim dicuntur ancillari. Seruum meum uocaui, et non respondit: aut corpus, aut eos qui ei ad mala seruiebant. Os meum deprecabatur [1 1Kb] , et rogabam uxorem meam: tanquam dicens, Quare tristis es, anima mea? et quare conturbas me ? id est, cupiens ut ei consentiat, Inuocaui blandiens filios uteri mei: quos genuerat, persuadens eis spem seculi. Et quos dilexeram, consurrexerunt in me: in illa uita. In cute computruerunt carnes mee. Amore eorum que forinsecus sentiuntur, computruerunt interiora mea. Nam utique leue est, si ad litteram accipiamus, tanquam scabiem habuerit. Et ossa mea in dentibus meis sunt. Firmitas et fortitudo mea in uerbis est, non in factis. Miseremini mei, miseremini mei, o amici. Angelos uidetur postulare, ut pro eo deprecentur, aut certe sanctos ut pro penitente orent. Manus enim Domini est que tetigit me. Manu Domini se tactum dicit, ut doleret uulnus suum, quod sine sensu ei fuit. Quare me persequimini, sicut et Dominus? detestamini et horretis sicut Dominus; uel obiurgatis, cum iam confitear. De carnibus meis non satiamini. Non gaudetis, si carnaliter uiuam. Stilo ferreo et plumbo: ut quemadmodum cedit plumbum stilo ferreo, sic cedant sermonibus meis corda hominum. Aut in testimonium in petris sculpantur: ut illi ea discant, qui firmi sunt ad euangelizandum. Scio enim quia eternus est qui me resoluturus est: quia potest me reparare. Quorum ego mihi conscius sum: quia merui illa. Que oculus meus uidit, et non alius. Hoc est, Nemo scit quid agatur in homine, nisi spiritus qui in ipso est . Et omnia mihi consummata sunt in sinu: in interioribus ubi nemo uidet, in conscientia. Quod si et dixeritis, Quid dicemus contra eum? Secundum quod dictum est etiam spiritualibus, Intendens teipsum, ne et tu tenteris . Et  radicem sermonis inueniemus in eo: ut de ipsius [1 1Kb] eum conuincamus. Ira enim super iniquos ueniet. Qui se extollunt super peccatores, et putant se tales esse non posse, ipsos dicit iniquos.

[Ib. XX.] uerba Sophar Minei. Non enim intelligitis magis quam ego. Ad alios se conuertit, qui cum eo Iob consolabantur. Eruditionem confusionis mee audiam. Oblique uult ut Iob audiat eruditionem confusionis sue: tunc enim potest etiam spiritum sapientie consequi. Hec autem locutio solemnis est, cum dicimus, Bonum est mihi ut caueam, nam male mihi erit; cum uolumus ut alius caueat. Numquid hec nosti a seculis? Ex quo sunt secula, scis hec. Et hec putat quod Iob ignoret tanquam impius. Oculus uidebit, et non adiiciet. Non enim uidebitur. Filios eius disperdat impius: siue imitatores eius, siue seductos ab eo. Et manus eius succendantur doloribus: operibus eius crucientur. Ossa eius impleta sunt iuuentute eius. Superbit de firmitate sua. Abscondet eam sub lingua sua. Non illam demonstrabit tanquam dolosus, ut tacite illa utatur. Parcet ei, et non relinquet eam. Amans eam, et nolens ea carere, non eam persequetur: aut, parcet ei Dominus, et hac impunitate non eam relinquet. Et tenebit eam in medio gutture suo: tanquam quod eum delectat. Et non poterit subuenire sibi. Non ideo se liberabit. Fel aspidis in uentre eius: in interioribus, in occultis habens nocendi malitiam. Diuitie inique congregate euomentur: cum tormento interiorum et pressura cordis. De domo eius protrahet eum angelus. Quandocumque manifestabuntur occulta eius per tribulationes. Et furore draconum fulgebit [2 1Kb] : ut ille qui primo occultus fuit, tribulationibus proditus, furore draconum fulgeat iam palam. Interficiat illum lingua colubri. Seducat eum diabolus. Et non uideat mulctram pecorum: fructus ouium, id est, iustitie opera non faciat, ut se inde intelligat posse redimi. Neque pabula mellis et butyri: opera bona cum caritate et hilaritate cordis, et largitate prebentis. Butyrum enim lac pingue est. In uanum et frustra laborauit: quia non intelligit hec de his operando, que ad misericordiam pertinent. Unde et Dominus butyrum et mel dicitur manducare , quia hec illi in humilibus eius prebentur. Que egerunt ut durum quid: quod mandi non potest, nec glutiri. Durum nescio quid est, puto, iniquitas uel superbia. In desiderio suo non saluabitur: quia iniqua desiderauit. Non erunt reliquie de cibis eius. Transierunt cupiditates eius. Cum putauerit se repletum esse, coarctabitur. Non tam satietas est de plenitudine cupiditatum, quam pressura. Si quo modo impleat uentrem suum. Talis necessitas ei ueniet, ut dubitet utrum impleat uentrem suum; cum utique ista ideo querantur, ut pellatur necessitas. Hoc autem dixit, quia tanto plus cupit, quanto plus habuerit. Et emittet super eum furorem iracundie: quia non uidit facere opera bona. uulneret eum sagitta erea: perpetua.  Pertranseat corpus eius iaculum. Penetret eum tentatio, ut et de his que sperat, et de his que relinquit, uulneretur, tanquam a pectore per tergum traiectus. Fulgura in tabernaculis eius: terrores repentini in cogitationibus eius. Ledat aduena domum eius: diabolus, qui aduentitius est ad tentandum; si quidem habeat homo etiam proprias tentationes. Et detegat celum iniquitates eius: celeste iudicium. Et possessio bonorum eius ab episcopo [1 1Kb] . Hec illi largietur Deus.

[Ib. XXI.] uerba Iob. Et non sit mihi a uobis hec consolatio: qua putatis bonis temporalibus gaudendum, cum communia sint piis et impiis; et si quando quis iniquus esset, hinc in eum uindicari: cum Iob dicat usque ad sepulcrum permanere bona ista impiis, et non in eos per ea uindicari. Quid enim? numquid humana est castigatio mea? A Deo est mihi castigatio. Itaque et ipse potest consolari, non uos. Aut quare non irascar? Nolite ergo me ita consolari: nam impiorum utique felicitatem uideo. Respicite ad me, et admiramini: tanquam inania dicentem. Si enim recorder, perturbor. Indignitates humane uite, rediens ad affectum preteritum [2 1Kb] ab isto in quo nunc est, confitetur. Et tenentur carnes mee doloribus: carnaliter doleo. Quare impii uiuunt? Querit ab eis causam, quia dicebant hic in impios uindicari. Et permanent, sicut uetustate, oues eorum: quo modo possunt uetustate perseuerare; non enim semper erunt. Erant autem in manibus eorum bona. Non tulit eis bona ipsa, cum hec dicerent. Imo uero, impiorum lucerna exstinguetur: claritas temporalis, etiamsi non sicut isti intelligebant. Deficiant filii eius bona eius: bona que eis persuasit, temporalia scilicet, aut Antichristi, aut diaboli. uideant oculi eius necem suam. Significat et hanc prosperitatem ignorari ab his qui hac gaudent: in futuro autem ad sensum etiam impiorum perducetur. Quia nulla uoluntas eius in domo sua post eum: quia in conscientia sua Dominum non consecuti sunt in tribulationibus. Licet numerus mensium eius dimidiatus sit: quamuis presentem coluerit Deum, tamen quia non et futura sperauit, quod est plenus mensium numerus. Ipse enim homicidia iudicat. Quia impii cum persuaserint impietatem per dilectionem carnalium impietatum, futuro seculo utique occidunt. Non tamen talia homicidia iudicant homines, sed solus Deus. Hic morietur in robore simplicitatis sue. uidetur exsequi occulta homicidia, commemorans largum unum, et alium auarum; quia homines abundantes, et largi putantur et boni. Intestina eius plena sunt adipe: habet letitiam. Et medulla eorum diffunditur: intestinorum; quia non tenet intra se bona sua, sed impendit illa uel in se, uel in aliis, Itaque scio uos audacter mihi insistere. Non enim considerate dicitis. Quia dicitis, Ubi est domus principis? uel impiorum uel superbi; quia putabant hic eis auferri bona, cum plerique etiam  pleni his uitam finierint per ea puniendi. Et ubi est uelamen in tabernaculis impiorum? honor. Interrogate eos qui transeunt per uiam: qui non delectantur uia, sed transeunt per eam. Et signa eorum non ignorabitis: uel impiorum que dant transeuntes, dicentes quid eis [1 1Kb] futurum sit; uel a quibus cognoscantur impii. Quis annuntiabit coram eo uiam eius? Coram impio uiam suam nemo, nisi Dominus annuntiat fiducialiter, quia ipse ei respondet. Et tamen et ipse Dominus in sepulcrum deductus est. Ita merces pietatis non hic speranda est. Et super aceruum uigilauit. Ante enim ipse resurrexit, quam aceruus resurgeret resurgentium. Dulces fuerunt ei lapides torrentis: quos seculum non subuertit, id est discipulos suos. Et post eum omnis homo sequitur, et ante eum innumerabiles. Aut post eum omnis homo, id est, unus homo: et ante eum innumerabiles, qui nunc in numero hominum deputati [2 1Kb] sunt. Aut post eum turba credentium, et ante eum Patriarche et Prophete. Quomodo ergo consolamini me inaniter? presentia bona uel mala suadentes.

[Ib. XXII.] uerba Eliphaz Themanitis. Nonne Dominus est qui aocet sensum et scientiam? Quasi dixerit Iob non eum recte iudicare; cum utique reprehendi Deus non possit, nisi per intelligentiam, qua superior est, siquidem ab ipso detur homini. Et ueniet tecum in iudicium? ut compareris ei. Lumen tuum in tenebras conuersum est: dignitas. Et dormientem te aqua operuit: securum inundatio tribulationis. An per nebulam diiudicat? quasi per nebulam uidere non possit. Nubes latibulum eius, et non uidebitur. Latent eum que in terra sunt. Et ambitum celi percurrit: figuram, non et terram. Ergone semitam seculi custodis? Quasi Iob putarit a Deo res humanas non curari. Quia capti sunt immaturi: secundum se immaturi. Putabant enim se in perpetuum permansuros. Aut certe antequam peruenirent ad sapientiam: sed quia hoc audierant, non quia ista sentiebant isti amici Iob. Et cogitatio impii longe est ab eo, et implet domos eorum bonis. Est longe ab eo cogitatio impii, quia non sic facit sicut sperat impius; id est, aut quia placet ei impietas, aut non uidet eam. uidentes iustiores erunt: intelligentes; quamuis isti non intellexerint, putantes quia hic redditur impiis. Et inculpabilis subsannabit eos: impios. Esto durus, si sustinueris patiens: hoc est, dura. Procul facies iniquitatem a tabernaculo tuo: conuersationem uel uitam tuam; quamuis hec isti carnaliter dicant. Et ponens illud super aggerem in petram: aduersus id quod dixit, Flumen decurrens fundamenta eorum. Quia humiliauit semetipsum: ipsum lumen. Et dices, Elatus est in superbiam: aduersus superbos. Erue innocentem, et saluaberis munditia manuum tuarum. Noli deficere in bonis operibus, quia curat Deus humana.

[Ib. XXIII.] uerba Iob. Et quidem scio quia de manu mea est increpatioL: de peccatis meis. Et manus mea grauis facta est super gemitum meum. Ideo me percussisti [3 1Kb] , ut doleam. Et uenire usque ad solium eius. Ut  sim tam sanctus, ut perueniam ad eorum numerum, qui sedes eius sunt. Tunc enim possum dicere uera, et audire: unde et celi dicuntur sancti. Et cognoscam causationes quas loquetur mihi: redditiones causarum, quibus se omnia iuste iudicare demonstrat. Et sentiam que annuntiat mihi: iam proximus ei. An in multa uirtute diiudicabitur mecum: ut per potentiam resistat mihi? Nequaquam. Tamen in terrore non abutatur me: propter peccata mea, pro quibus timeo modo, cum sum in terrore, non abutatur me. Ceterum cum ad eum uenero: in illa libertate qua ego annumerabor solio eius, omnia amabo, et non mihi resistet uirtus eius; quamuis modo possit me abuti, utpote peccatore: id est, faciat de me quod uult, etiam cum pena mea, iuste tamen. ueritas enim et increpatio est ab eo: id est, non iniuste increpat. Educit in finem iudicium meum. Etiam si modo corripit, postea manifestabit. Nam si primus ambulauero, postea non ero. Non arroganter sperem, non infideliter desperem: hoc est, non declinare dextra aut sinistra. Inde est, Si ascendero in celum, tu ibi es . Quis me inde potest pellere? etc. A leua quid aget, non apprehendam. Superiora repetit. A leua autem dicit non se apprehensurum deditum temporalibus. Conuertetur ad dexteram, et non uidebo. Ideo non debeo esse a leua. Conuertetur autem dixit, quia ipse in spiritualibus est, unde ego me auerto, si a leua fuero. Scit ipse uiam meam: ut etiamsi per tribulationes me duxerit, sequar. Probauit me sicut aurum: in tribulationibus [1 1Kb] . Egrediar in preceptis eius. De tenebris meis exeam, sed tamen in preceptis eius. Si autem ipse iudicauit sic: ut per tribulationes me tanquam aurum probet. Propterea ad eum festinaui: quia me tribulauit, ideo relictis temporalibus ad eum festinaui. Et commonitus sollicitus fui de eo: ut his penis carnalibus eterna supplicia deuitarem. Idcirco a facie eius turbabor. Modo turbabor, ut caueam cogitans futurum iudicium, ubi erit eius manifestatio. Et Dominus molliuit cor meum. Et ipsum timere, quo cauet futuras penas, misericordie Dei deputat. Non enim sciret superuenturas penas et tenebras malis, nisi Dominus molliret cor eius presentibus tribulationibus: aduersus illud, quod indurat Deus cor Pharaonis .

[Ib. XXIu.] Quare Dominum non latuerunt hore: Quamobrem, uel, Itaque. Finem transgressi sunt: Christum. Et inclinauerunt pauperes a uia iusta: ut uel imitarentur eos, uel inde arbitrarentur non esse diuinum iudicium, quia impunitam uidebant malitiam qua eis nocebant relinquentes iustitiam. Simul absconditi sunt mites terre: cum his qui declinauerunt a uia iusta, absconditi sunt mites, ne mihi ferrent auxilium. Nam tria sunt genera hominum in Ecclesia, cum fit persecutio: alii enim consentiunt, alii fugiunt, alii patiuntur, quorum personam sustinet Iob. Et irruerunt asini feri in agro super me. Stulti et indomiti, et ob hoc superbi, irruerunt super me confitentem, scilicet Ecclesiam. Et exeuntes ad opus suum. Hoc enim opus est eorum. ut in me irruant, id est, ad  hoc deputati sunt a Deo. Suauis factus est ei panis in adolescentes. Impio et persecutori suauem panem dicit, id est persecutionem, qua libenter fruebatur, cum eam faceret adolescentibus: ut adolescentes aut pro amatoribus uoluptatum accipiamus, quia ipsi facile talibus consentiunt; aut pro eis qui tantum in Ecclesia profecerunt, ut pueritie quidem simplicitatem transierint, sed nondum peruenerint ad robur illud uirile, quo etiam persecutor contemnitur. Agrum ante tempus non suum demessuerunt. Aut genera dicit persecutionum, ut aliquem agri damno terrerent: aut pro agro Ecclesia intelligenda, quam ante maturitatem persecutionibus metere uoluerunt, id est, antequam simul zizania crescerent, ut tempore messis separarentur . De stillicidiis montium madescent: confugientes nudi ad speluncas, ubi saxa distillant. Rapuerunt ab ubere pupillum. Pupilli et uidue plerumque ex persona Ecclesie accipiendi: est populus sub tormento. Et eum qui ceciderat, humiliauerunt: desertum uel auxilio Dei, uel alicuius; quod est magne seuitie, non talibus parcere. In angustiis insidiati sunt inique: in necessitatibus. De ciuitate et de domibus eiiciebantur. Ab eis eiiciebantur alii. Anima uero paruulorum in gemitu ualde: fuit. Ipse autem Deus eorum curam non habuit: impiorum, quia modo curam eorum non habendo, fecit eos desperare de iudicio Dei; quia impune mala faciebant. Et ideo in tenebras traditi sunt: ignorantie iudicii Dei. Et repente ut fur: eos occupabit dies ille. Oculus adulteri obseruat tenebras. Ostendere uult in quas tenebras tradantur impii per impunitatem: non enim eas quas captant adulteri, et ceteri qui male faciunt per noctem, ne agnoscantur per diem; sed illas que etiam mane [1 1Kb] super eos sunt. Suffodit in tenebris domos. Alia mala facta commemorat. Per diem obsignauerunt semetipsos: occultauerunt. Non cognouerunt lucem, quia simul eis manet [2 1Kb] umbra mortis: non quia nox recessit, propterea eos deseruit umbra mortis. Leuis est super faciem aque: ad comparationem terre, splendidiores accipiendi sunt, quos lux penetrat et imago leuitatis; et ideo leuis est super eos umbra mortis. Nam et ipsi portant eam per conditionem carnis. uel, Leuis est super faciem aque dixit, super eos qui in Baptismo confitentur. Maledicatur pars eorum super terram. Sterile sit quod delegerunt. De sinu enim pupillorum rapuerunt: de corde infirmorum uerbum, per malam suasionem. Deinde rememoratum est peccatum eius: quod putabat in obliuionem uenire. Conteratur sicut lignum insanabile omnis iniquus: quod non sanat [3 1Kb] . Sterili enim non fecit bene: que sine consolatione filiorum est. Consurgens ergo non credit contra uitam suam: non credit aduersus uitam suam; debuit enim credere malam se habere uitam, et eo ipso consurgere. Cum infirmari ceperit, non speret sanitatem: tribulari. Sed cadit in languorem. Tales enim impius consolationes querit in rebus aduersis, quibus infirmior fiat. Emarcuit  sicut malua in estu altitudo eius: quia non tulit estum tribulationis; malua autem, propter infirmitatem. Aut sicut de stipula spica decidens sponte eius. Quia mane erat in culmine ipsius. Ipse enim sibi elegit tales consolationes quibus peius infirmetur. Alioquin quis est qui loquatur mendacium me dicere? si et aliter sunt.

[Ib. XXu.] uerba Baldad Sauchitis. Quid enim exordium quam timor ab eo? Ista subiunctio uidetur illis uerbis consentire, quibus dicit Iob, Idcirco a facie eius turbabor, considerabo, et timebo ab eo . Nemo putet esse moram piratis. Sine mora secundum permissum eius tentant. In quem enim non uenient insidie ab eo? hoc est, cum ipse permittit. Insidias autem dicit tentationes. Aut quomodo erit homo iustus coram Domino? Ergo iuste eum tentari permittit. uel quomodo se mundabit natus ex muliere? nisi enim a Deo mundatus fuerit, immundus est. Si lune precipit, et non lucet. Quoniam si exigant rationes et orde prouidentie ipsius, ut luna non luceat, precipiet ut non luceat, et non lucebit. Sed quare? Utrum inde uult uideri non mundam lunam coram eo, quia precipit ei, et non lucet? an forte rationalis anime natura figurate hic insinuatur, cui sol intelligibilis est lumen illud uerum, quod illuminat omnem hominem ? Et quoniam tanto magis luna lucet terrenis aspectibus, quanto magis recedit a sole; cum autem propinquat soli, interimitur terris: intelligamus anime diuinitus precipi, ut superata natiuitate terrena atque mortali, qua splendor eius apparet terreno sensu uidentibus, appareat et propinquet, subiugeturque sapientie, quo eius luce secretissime [1 1Kb] exsultans, caueat facere iustitiam suam coram hominibus, ut uideatur ab eis , sed cum gloriatur, in Domino glorietur . Quia et cum apparet hominibus, dono Creatoris apparet, Nec stelle sunt munde apud eum: in comparatione eius.

[Ib. XXuI.] uerba Iob. Cui ades: uel quem adiuturus es? cum indignans tanquam iniustitie eorum, putaret eos a Deo puniendos. uerum sibi ipse loquens seipsum reuocat, ut Deo potius dimittat iudicium eorum, ne aut adesse Deo uideatur, aut adiuuare eum uelle, quasi inualidum, ad cercendos uel corrigendos homines; aut consilium dare, quid cum illis agat; aut sequi eum, tanquam assecuturus causam quare dolosos homines esse et uiuere patiatur, cum superet omnem animam querentem uirtute incomprehensibili; aut quasi annuntiare illi aliquid de illis, cum ab ipso habeat homo et spiramen, cum aliquid enuntiat. Numquid gigantes redigentur in nichilum? Non ergo mirandum si istis Deus parcit, quando gigantes non redigit in nichilum. Et ne diceretur, Sed ad inferos detrusi sunt; subiecit quia infernum uidet Deus: et tamen cos ibi ordinauit ubi esse meruerunt; sicut iustos siue nunc sicut sunt, siue postea sicut erunt, quamuis eos nunquam remoueat a facie sua, quia omnia nuda sunt coram eo; ita ut proximos gigantes etiam istos consolatores superbos accipias. Subter  aquam et proximi eorum. An Subter aquam, subaudiendum, tenentur, uel aliquid tale? Et non est uelamen perditioni. Etiam perditio eum non latet. Extendens aquilonem super nichilum. Potest aquilo diabolum significare, et terra peccatorem; quoniam et illi et illi inanis est spes. Suspendens terram super nichilum: in erem. Ligans aquam in nubibus suis: propter obscuritatem prophetie. Et non est scissa nubes sub eo: sub ueritate quam habuit nubes, que non scinditur Scripturas intelligentibus: non enim aduersaria dicuntur, sicuti putant non intelligentes. Qui tenet faciem solis  ne agnosceretur ab impiis sol iustitie. Et extendit super eum nubem suam: carnem quam Dominus suscepit. Preceptum circumdedit super faciem aque: populos. Usque ad consummationem lucis: huius uite finem, hoc est finem seculi, aut quousque consummentur, id est, perficiantur homines, quibus dictum est, Fuistis enim aliquando tenebre; nunc autem lux in Domino . Columne celi contremuerunt, et obstupuerunt ab increpatione eius: quod contigit Petro per Paulum . uirtute sua sedauit mare: placauit seculum, a quo persecutionem patiebatur Ecclesia. Unde etiam columnas celi contremuisse ab increpatione eius, potest hoc modo intelligi, ut robustissimi Ecclesie contremuerint pro infirmis, ab increpatione Domini permittentis tentationes persecutionis. Columna enim clamat: Quis infirmatur, et ego non infirmor? quis scandalizatur, et non ego uror ? Prudentia eius uulneratus est cetus. uulneratum dicit diabolum dolore, quo ei iusti non cedebant. Et claustra celi metuunt eum: uel Angeli, uel qui acceperunt claues regni celorum. Precepto autem peremit draconem desertorem. Eumdem dixit et cetum. Sed nunc ostendit quomodo sit uulneratus, cum acceperunt preceptum, qui ei renuntiauerunt. Ecce he partes uie eius: qua ad Deum uenitur. uirtutem autem tonitrus eius quis sciet, quando faciet? Tonitrum dicit euidentissimam uocem manifestationis eius: aut illam forte uocem, quam dedit per filium tonitrus, In principio erat uerbum, et uerbum erat apud Deum, et Deus erat uerbum : ut sit ordo, Quando faciet, utrum quis sciet uirtutem tonitrus eius?

[Ib. XXuII.] Et spriritus diuinus in naribus meis. Hic ostenditur prophetice eum dicere que dicit, et prophetice cognoscere quia isti consolatores eius dolo pleni sunt. Absit a me iustos uos dicere, donec moriar: etiamsi usque ad mortem persequamini me, quia uos libere reprehendo. Nec enim separabo innocentem: ne [1 1Kb] uos autem. Nec enim conscius sum mihi iniquum quid commisisse. Illi enim solent plerumque aliis parcere, qui metuunt sibi aliquid uerum obiici. Que enim spes est impio? Quia exspectat. Ne quis putaret male cum optasse inimicis suis, hic aperuit quo animo dixerit. Impietatem quippe illorum uult euerti, et perire superbiam: quod fit cum soluitur ab impietate anima que tenebatur rea; soluitur autem per confessionem  penitentis hominis, et gratiam ignoscentis Dei. Ergo, Que enim est spes impio? interrogatio: et responsio, Quia exspectat, et confidit in Domino, si forte soluatur [1 1Kb] , aut preces eius exaudiat Dominus. Potest quidem et alius sensus occurrere in his uerbis, sed non ita contexitur et libro et fidei, ut quasi totum ex desperatione sit, quod spem prorsus non habeat impius: cum aduersus hoc scriptum sit, Credenti autem in eum qui iustificat impium, deputatur fides eius ad iustitiam . Et ideo quod sequitur, gratia Domini dicere intelligitur. Aut si euenerit ei necessitas: ideo debemus exspectare gratiam soluentis. Numquid enim in necessitate, id est in tentatione, habuit fiduciam, meritorum in conspectu Dei? Aut si inuocauerit exaudiet eum? si tanquam fiducia operum suorum inuocat, que nulla sunt. Quapropter annuntiabo uobis quid sit in manu Domini: quid disponat Deus. Ecce omnes nostis quia uane uana loquimini: ob hoc gratia iam exspectanda est. Quomodo enim allegauit merita operum suorum uane uana loquens? Possessio uero potentium ueniet ab Omnipotente super eos: ut possideant eos potentes, id est, diabolus et angeli eius. Potentes autem ideo dicit, quia isti infirmabuntur sequentes uanitatem, ut in eos illi preualeant duces et principes uanitatis: quomodo et Dominus fortem eum appellat , non ob aliud nisi quia tenet inualidos. Quod si multi fuerint filii eius, in occisionem erunt. Filios eius dicit, qui eum ad seducendum imitantur, falsorum dogmatum persuasorem in damnationem. Si autem iuuenes facti fuerint, indigebunt: id est, si confirmati fuerint in errore, indigebunt; non enim eos satiauit uanitas. Et qui circa eum sunt, morte morientur: qui simillimi ei sunt ad seducendum. Et uiduis eorum non miserebitur: plebibus quas seduxit cum eis, uiri morte desertis, quasi fidem illis coniugalem in erroris promissione seruauerit. Quod si et collegerit ut terram argentum: id est, si prudentes et sapientes, cum adhuc terra et lutum sunt, id est, cum adhuc stulta et carnalia sentiunt, eis consenserint; postea correcti et cognoscentes ad iustos conuertentur. Erunt enim domus eorum sicut tinee et aranee, que seruauit: cor, uel conscientiam. Aut domus dixit munimenta quibus se protegunt, uerum astuta et latebrosa, sed inualidissima, sicut tinee folliculus quo se abscondit, et aranee cauerna, in quam se recipiendo cooperit, et claudit eam. Que seruauit autem, intelligitur se ipsa in illa cauerna; quia non omnes aranee hoc faciunt: propter spontaneam et interiorem corruptionem inique cogitationis, et propter inutilia opera, que quasi diligenter in domo seruauit sibi impius. Diues dormiet, et non adiiciet: quia post mortem non adiiciet ad ipsas impietates diuitias. Oculos suos aperuit, et non est. In resurrectione enim non inueniet seipsum diuitem, quod putauerat. Tollet eum estus, et abibit: aut estus maris, tribulatio seculi; aut estus quo arescunt herbe, que radicem non habent. Et uentilabit eum de loco suo: aut de spe sua;  aut Deus eum uentilabit de loco suo, ut non sit in loco Dei, hoc est, in populo quem inhabitauit Deus. Et proiiciet super eum, et non parcet: tanquam aggerem penarum. Plaudet super manibus suis: sicut dictum est, Et ego perditioni eorum superridebo : non enim superlugebit perditionem impiorum.

[Ib. XXuIII.] Est enim argenti locus unde fit: prudentes, qui magis in actione sunt. Locus autem auro, ubi purgatur: sapientes, qui in contemplatione sunt. Ferrum enim de terra fit. Hec metalla indifferenter accipienda in bono sunt; nam ideo ferrum dixit, quia nichil interest, quasi superius de ferro diceret: quamuis ferrum possint fortes intelligi. Reuera enim nulla distinctio est in sapientia hominum quam in ea sunt. Aes autem similiter ut lapides excluditur: quia totum de terra separatur: ut ostendat propterea esse bonos malis mixtos ad tempus, quia de ipsis malis secluduntur [1 1Kb] boni, et per illos purgantur tanquam metalla operi uel edificio necessaria; cum ipsa terra opus habeant eliquari ac formari, unde et separandi sunt, ut post hanc separationem habeat terra locum atque ordinem suum, sicut impii per damnationem pro meritis suis. Et omnem finem ipse inuenit: quid quo perduceret. Inuenit autem dixit, instituit. Lapis tenebre et umbra mortis. Lapis, id est, uetus Testamentum tenebris et umbre mortis datum est, id est carnalia sectantibus, quamuis ab uno Deo hec exspectarent: unde superbientes non discindebant torrentem, id est non transibant per lapsum temporalium ad aliquam soliditatem, sed ipso lapsu ferebantur. Et facta est discissio torrentis a cinere: hoc est, a confitente peccata sua, et non superbiente de meritis operum: quod factum est per gratiam Noui Testamenti. Discissio torrentis a cinere: ab hominibus. Et commoti sunt ab hominibus: adulantibus non increpante Deo, ab ipsa  que eis promissa erant perdendo primatum suum. Terra de qua egressus est panis: subaudiendum, Ipsos dico commotos de quibus, tanquam de terra, panis Domini exiit. Et eam incensurus est: infidelem celesti iudicio Dominus [2 1Kb] . Locus sapphiri lapides eius: ordo, locus sapphiri, id est, pretiosi et necessarii edificio ciuitatis celestis. Et aggeres aurum ei: aurum ei non modicum est, sed aggeres. Semitam quam non cognouit auis: humilitatem Domini. Nec uidit eam oculus uulturis: diaboli. Non transit super eam leo: per fortitudinem superbiens. In durissimo lapide extendit manum suam. Potens est enim Deus de lapidibus excitare filios Abrahe . Et ripas fluminum disrupit: ut totum irrigaret. Flumina enim dicit predicatores uerbi. uoluerunt quippe ripis suis contineri, ut tantum circumcisioni predicarent. Omne uero pretiosum uidit oculus meus: humanus, per uerbum carnem factum. Altitudinem fluminum reuelauit. uirtutes tolerandi persecutiones in martyrio occulte et alte sunt in homine, donec persecutionis  tentatione reuelentur. Ostenditque uirtutem suam in lumine: in eis quibus dixit, uos estis lux mundi . Per quos etiam pars Iudeorum non parua conuersa est. Abyssus dixit, Non est in me. Ideo in abysso constituti homines eam inuenire non poterunt, quia in ea non est. Non dabitur aurum inclusum pro ea: id est thesaurus. Non erit deterior auro Ophir: tanquam si diceret, uel sic eam querite, siquidem deterior non sit auro Ophir. Non equabitur ei aurum et uitrum. Aut intelligendum aliquod uitrum speciosum; aut quia sunt homines qui uitrum plus diligant quam sapientiam. Et commutatio eius uasa aurea: non sunt, subaudis. Et excelsa et Gabis [1 1Kb] non erunt in memoria: obliuioni erunt in comparatione eius. Aut excelsa et Gabis, tanquam superba queque non sint in memoria, ut per humilitatem trahas de absconditis sapientiam. Sapientia unde inuenta est? dicit, quia non potuit eam inuenire homo nisi per gratiam, ideo ad Deum conuertendum esse cor. Latet ab oculis omnis hominis: quia non est insensibilibus. Perditio et mors dixerunt: perditi et mortui, cum in deliciis uiuunt. Dominus commendauit uiam eius: humilitatem, que abscondita est a uolucribus celi. Et ipse nouit locum eius. Locus sapientie quis, nisi Pater est? Cum enim dicitur, Ego in illo, et ille in me ; inuicem sibi quasi loca sunt. Ipse enim omne quod est sub celo, perspicit. Hoc modo ea nouit, quo fecit, et non sensibiliter. uentorum libramenta atque mensuras  . Tota creatura per partem significatur. Et bene, pondere, mensura, et numero omnia dixit facta , in quibus intelligitur Creator. Quando fecit, sicut uidit, enumerauit. Non extra uidit ut faceret; sed in semetipso, sicut artifex. Et uiam tempestatum uocibus: tempestatum pro tentationum positum est; tentationum autem, pro his qui tentantur: quomodo dicerentur uoces naufragii, pro uocibus naufragorum. Tunc uidit eam, et exposuit eam. In predestinatione Dominus uidit uiam qua se conuerterent tentati. Parauit et inuestigauit: in predestinatione, non [2 1Kb] in actione.

[Ib. XXIX.] Quisnam me restituet in menses priorum dierum? Hec ex persona dici uidentur Ecclesie simul cum capite Christo, tanquam totus ipse homo loquatur tempore abundantie tribulationum et tentationum, tanquam his diebus, de quibus Dominus dicit: uenient dies quando optabitis uidere unum de diebus istis, et non uidebitis . Eo enim tempore quo Dominus erat in terra, nulla erat sollicitudo, quamuis adhuc populo paruo christiano, qui constabat ex his qui in eum crediderant, ex quibus erant plus quam quingenti fratres, quibus etiam post resurrectionem apparere dignatus est, sicut Apostolus  dicit . Nulla ergo tunc erat sollicitudo, ne aut a malis male gubernaretur Ecclesia, aut heresum uel schismatum laniaretur insidiis. Nam nec ipsas corporales persecutiones passa est; non aliquas pertulit uel intrinsecus uel extrinsecus aduersitates. Loquitur itaque Iob ex persona hominis, hoc est, populi ad Nouum Testamentum pertinentis, desiderantis illos dies, sicut predixerat Dominus. Et fortasse ideo menses appellauit, non annos, quia ex quo elegit Dominus discipulos, usque ad passionem, non anni, sed menses fuerunt. Cum lucebat lucerna eius super caput meum: uel carnem Domini uisibiliter presentem, uel uerbum ex ore presentis corporaliter. Cum uerbum Domini [1 1Kb] inspiceret domum meam ad diligentiam custodiendi conuersationem. Et circum me pueri mei: qui obsequebantur humiliter necessaria administrantes. Cum flueret per uias meas butyrum: per mores meos exsultationem fidei et bonorum operum. Cum montes mei abundarent lacte: Prophete bene paruulis exponerentur. Cum exirem matutinus in ciuitate: aut cum iam claritas lucesceret, transactis tenebris timoris; aut in exordio Ecclesie, ut non satis occultus, non satis manifestus. Et in plateis ponebatur mihi sella: a turbis deferebatur mihi docendi auctoritas. uidentes me adolescentes abscondebantur: dediti concupiscentiis. Senes autem assurgebant: prudentes. Et potentes cessauerunt loqui: superbientes de doctrinis suis. Quia auris audiuit, et beatificauit me. Populus quem non cognoui seruiuit mihi, in auditu auris obediuit mihi . Et oculus uidens me declinauit: Iudeorum non credentium. Et os uidue benedixit me: eius anime que diaboli coniugio renuntiauit. Ecce ferebatur mortuus filius unicus matris sue, que erat uidua . Et uestiebar iudicio sicut chlamyde: in preferendis spiritualibus, carnalibus, nesciat sinistra quid faciat dextera tua , id est, qua intentione operetur: operta enim sinistra, dextra exserta est in uestitu chlamydis; quod facit, qui recte iudicat quo sit referendum quod operatur. Iudicium quod non noueram exquisiui. Ecce nos dimisimus omnia, et secuti sumus te; quid nobis erit ? Dicit felicitatis sue fuisse, quod habuerit a quo quereret de futuro iudicio. Confregi molas iniquorum: ut iam non deuorarent plebem de cibo panis. Aetas mea senescet; sicut arbor palme, multo uiuam tempore: prolongabitur, et ero sicut arbor palme in honore sempiterno, et celsitudine, et rectitudine. Et ros morabitur in messe mea. Ex quo seminatur et germinat ager, messis dicitur. Gloria mea noua mecum: id est, Noui Testamenti. Et arcus meus in manu mea gradietur: faciam quod precipio. Et in sermone meo non adiecerunt. Perfectionem Euangelii significat: nam sermo Synagoge datus indiguit adiectione. Sed gauisi sunt cum loquerer eis: quia prior locutio timorem habebat, sequens caritatem. Quod si et riderem ad  eos, non credebant: de his que in parabolis ita loquebatur, ut non intelligeretur; non tamen sicut uerba sonare uidebantur, uana dicere putaretur. Hic est risus Sare , qui significabat omnia eos in prophetia fecisse: unde qui figurate aliquid dicunt. Elegi eorum uiam, et sedi princeps: aut suscipiendo mortalitatem, aut cum publicanis et peccatoribus conuiuando, sed ita ut princeps eis essem ad salutem. Et habitabam sicut rex cinctus fortibus: qui suis dimissis eum secuti sunt. Quasi consolans tristes. Eos dicit qui spe gaudebant, cum de presenti uita erant tristes. Beati lugentes , ut dictum est; et, Quasi tristes, semper autem gaudentes : qui non possunt [1 1Kb] tenere illam magnitudinem, de qua dictum est, Qui autem fecerit et sic docuerit, magnus uocabitur in regno celorum .

[Ib. XXX.] Nunc autem derident me infimi, nunc monent me minores tempore: quia et postea nati sunt in Ecclesia tales, et non proficiunt plurimum. Monent me autem dixit, quia per honores ecclesiasticos accipiunt potestatem predicandi populo, que ipsi non faciunt. Quorum spernebam parentes. Parentes eorum dixit, quorum imitatione filii sunt, quibus tunc dicebatur, ue uobis, Scribe et Pharisei hypocrite . Et uirtus manuum eorum quasi nichilum mihi erat: parentum potestas, qui tunc usque adeo plurimum poterant, ut crucifigerent Dominum. In eo peribat omnis uita: quia non se uel in fine correxerunt. Egestate et fame instabiles: a uariis desideriis insatiabilibus. Qui fugiebant in desertum heri: conferendo se ad excusationem Legis, quam non simpliciter intelligebant; et quia in deserto acceperant, fugientes in desertum heri. Sicut enim hodie pertinet ad Nouum Testamentum, sic ad uetus heri: de Nouo enim dictum est, Hodie si uocem eius audieritis, nolite obdurare corda uestra ; et, Filius meus es tu, ego hodie genui te . Qui rodebant cortices arborum: quia figuras Legis, quibus uina tegebantur [2 1Kb] , pro cibo habebant. Quorum erat cibus radix herbarum: sacramenta que corporaliter iussi erant celebrare, tanquam terre inherentia; ex quibus tamen simplicis intelligentie fructus surgeret, et supra terram in libertatem ferretur, quo illi peruenire non poterant. Inhonorati, et abiecti, et egentes omni bono: amisso primatus honore, ab spe promissionis; quia et ipsum terrenum donum pro meritis suis amiserant, et regnum celorum non tenent. Qui radices lignorum manducabant, propter magnam famem. Quod de radicibus herbacum dictum est, propter fructum frumenti, hoc de radicibus lignorum intelligendum est, propter fructum uini et olei. Nam omnes istos spirituales fructus accepit Ecclesia, quorum radices terre implicate sacramenta erant, que corporaliter Iudei obseruare cogebantur, sabbatum, circumcisionem, et uictimas, et cetera huiusmodi spiritualium ciborum. Insurrexerunt super me fures: qui ad honores indebitos, qui iustorum sunt  proprii, per tenebrosas fallacias peruenerunt. Quorum domus erant cauerne petrarum: qui concupiscentias suas defendebant, et tegebant quibusdam obscuritatibus diuinorum Librorum. Et inter arbores clamabant. Manifesta erant peccata eorum, quamuis ea Scripturarum obscuritate, quasi umbris arborum, tegere conarentur. Hinc est, Clamor Sodomorum ascendit ad me . Et plerisque locis pro manifestis peccatis clamorem ponit Scriptura: ut uerbum sit quidquid corde concipitur; clamor, cum procedit in factum. Qui sub stirpibus terre manebant. Non saltem in stirpibus, sed etiam inferius stirpibus manere possunt intelligi, qui uel carnaliter precepta custodiunt. Stirpes enim sunt non iam ipsi fructus, sed unde surgunt partes fructifere, uel arborum, uel herbarum: si tamen fructiferum genus est, quia et non fructiferi generis stirpes dicuntur. Filii stultorum et ignobilium: Iudeorum; nam hos dixit superius parentes eorum propter imitationem, quia et isti sub Dei nomine ambulant, quem non colunt. Stultos autem et ignobiles dicit Iudeos, qui e contrario, non solum se confidebant esse duces cecorum, sed etiam filios esse Abrahe, quo patre se esse iactabant nobiles. Sed cum audiunt, Ceci sunt, duces cecorum ; stulti demonstrantur: et cum audiunt, Si filii Abrahe estis, facta Abrahe facite ; degenerando demonstrantur ignobiles. Nomen et honor exstinctus a terra. Erat enim, sed exstinctum est. Nunc autem cithara eorum ego sum: horum, quorum illi patres sunt, qui me ad aurem habebant, non ad cor. Et me habent ad fabulam: inanem et inutilem narrationem et auditionem, quamuis me et narrent, et audiant. Abominati sunt me, discedentes procul: longe facti a iustitia peccando, et precepta iustitie malis moribus exsecrando. Nec in faciem meam pepercerunt spuere. Exsecranda facies namque Christi est his, qui precepta eius cum contemptu exhorrent. uel, male me innotescere fecerunt morum suorum prauitate. Aperiens enim pharetram suam afflixit me: secreta rerum, unde tentationes existunt. Et frenum in faciem meam miserunt: ut eis inuitus consentirem, portans eos ducentes quo uellent, ad ima sua. Et a dextris germinantes consurrexerunt: et fauendo et bene monendo exorti sunt quidem, ut suas cupiditates explerent, non persequendo. Pedes meos uinxerunt compedibus: officiorum ecclesiasticorum, ut non eos possent fugere. Contrite sunt semite mee: ut non apparerent, per quas solent boni ambulare, non querentes sua, sed Christi . Exuit enim me stola: auctoritate pristina, cui cedi solet; quod contingit multitudine et consuetudine peccatorum preualente. Et iaculis suis uulnerauit me: preceptis, quibus uideo mala, et quia cercere non possum, crucior. Abusus est me sicut uoluit: etiam calamitate et miseria mea usus est ad iustitiam suam Deus, sicut uoluit. Doloribus inuolutus sum: et in me, et in aliis patior. Foris pugne, intus timores . Quis infirmatur, et ego non infirmor ? Et iterantur dolores mei, discedit sicut spiritus, spes mea. Quasi inane aliquid  conuersi ad spem temporalium, habentes quod promitto. Et sicut nubes transiit salus mea: non sperantes salutem promissam, amore presentis salutis. Et nunc super me effundetur anima mea: precando [1 1Kb] . Nocte uero ossa mea confracta sunt: firmitatem quam habuit, dixit sibi ereptam. Et nerui mei dissoluti sunt: actiones preterite. In multa uirtute apprehendit stolam meam: ad demonstrandam uirtutem suam, modo affligendo, et postea reparando. Et quasi ora uestimenti mei circumdedit me: modicum mihi reliquit auctoritatis. In terra et cinere pars mea: in penitentia, quia extremum. Steterunt et considerauerunt me: et me iacente, superbi steterunt, querentes quid in me reprehenderent. Et proiecisti me a salute. Illos dolet, qui spem reparationis amiserunt. Domus enim est omni mortali terra. Ideo se dicit mortem metuere, quia conuersatio eius non sit in celo , secundum plures qui mali sunt in Ecclesia, et terrene uiuunt. Atque utinam possem meipsum interficere: ut morerer seculo. Aut rogarem alium, et faceret mihi hoc: uel angelum meliorem, uel Deum per quem corrigerer. Ego bona prestolabar. Dolet, quia repente sibi ista euenerunt. uenter meus efferbuit, et non tacebit: interiora, uel memoria qua recordatur quid fuerit primo, et quomodo afflicta est in gemitibus. Et steti in cetu clamans: quia non in frequentia audita est eorum qui se nolebant corrigere. Cutis mea innigrata est ualde: ex his que forinsecus patiebatur. uersa est in luctum cithara mea: opera bona, quibus laudabat Deum gaudens.

[Ib. XXXI.] Testamentum feci oculis meis. Numquid cepi sperare uisibilia? Ut non cogitem de uirgine: ut subaudiatur, absit. Hinc iam incipit merita Ecclesie commemorare, in his qui perseuerant in fine in tentationibus magnis, abundante iniquitate, et refrigescente caritate multorum . Et non cogitabo de uirgine: incorruptione sapientie, uel iustitie. Et que est alia pars Dei desuper? subauditur, non cogitabo. Aut ita: Et que est, nisi illa? Si incessi cum irrisoribus. Iam bonis qui sunt in Ecclesia difficile est non talibus sociari [2 1Kb] . uel si festinauit ad dolum pes meus: hypocrisis. Seram et alii fructus meos edant: quomodo Iudeis contigit, id est, ea dicere que alii faciant, magis quam ipsi. Sine stirpe sim super terram: ut facile arescam. Ille enim in terra tanquam in petra firmus est, qui facit quod dicit. Si secutum est cor meum mulierem: ut suam quereret gloriam in populo Dei, potius quam Dei, cui uni iure debetur. Aut si obsedi ianuas eius: insidiose captaui desideria plebis eius, uel timorem, quibus ageretur, ut mihi potius seruiret quam Deo. Placeat quoque uxor mea alteri: fama mea diabolo, cui quando placemus, displicemus Deo. Ille enim malis nostris gaudet. Et filii mei humilientur: facta, uel imitatores mei. Furor enim anime mee est indomitus, commaculare uiri uxorem: mihi eam uindicando. Quod si et  despexi iudicium famuli mei aut ancille, cum iudicarentur apud me: secundum quod dictum est, Secularia igitur iudicia si habueritis . Famulos autem dixit, laicos adhuc secularibus deditos. Quod si et uisitationem, quod responsum dabo? in tribulatione, quam conscientiam habeo, quia ista despexi? Nonne sicut ego conceptus sum in utero, et illi? in Sacramentis. Eadem enim omnibus predicantur [1 1Kb] , eadem credunt. Et fuimus similiter in uentre? Non enim ille aliter renuntiat, quam ille, qui plene seruiturus est Deo. Et de uentre matris mee dux eis fui. Ab initio enim sui hec [2 1Kb] operatur Ecclesia. Aut si despexi nudum pereuntem, et non operui. Si non fide remissionis peccatorum, tanquam tunicam non habentem, uelaui a nuditate feditatis, id est peccati, pereuntem. Iam enim desperat multitudine peccatorum. Et hinc est, Et quorum tecta sunt peccata . Infirmorum si non benedixerunt mihi humeri: spe immortalitatis, tanquam pallio desuper cooperti. Ne autem post fidem remissionis peccatorum sufficere putarent preteritarum penarum metu carere, et inciperent sperare temporalia, bene adiecit: De tonsura ouium mearum calefacti sunt, quod a frigore spei terrene, illorum uindicati sunt consideratione, si carnalia per renuntiationem posuerunt, exemplo gregis detonsarum . Si leuaui super pupillum manum meam: qui non inueniendo patrem, poterat creaturam uel hominem sequi. Fidens, quia mihi est adiutorium multum: uolens eis dominari. Discedat humerus meus a iugulo meo: quod his contingit, qui se ab Ecclesia separant, dum uolunt populis dominari, ut precisionem precisionis patiantur. Per humerum autem aut brachium, significantur actiones. Timor enim continuit me: ne leuaret manum super pupillum. Et a pondere eius non sustinebo: si hoc uelim ut pupillum opprimam. Posui aurum robur meum: numquid presumpsi de doctrina aut sapientia Dei? Quod si et in lapide pretioso fidebam: quasi de operibus meis. Si et letatus sum, cum esset mihi census multus: quasi de meo; ut qui gloriatur, in Domino glorietur . Si et in innumerabilibus posui animam meam [3 1Kb] : quod amarer [4 1Kb] a multis Et deceptum est clam cor meum: ordo, Si et in innumerabilibus posui animam meam, et deceptum est clam cor meum: si consensi tali cogitationi, ut in me presumerem. Quod si et osculatus sum manum meam, ponens ad os meum: gauisus sum tanquam de operibus meis. Quod si et gauisus sum super ruina inimici mei: Ecclesie, ut sunt persecutores Ecclesie. Audiat auris mea maledictionem meam: perducatur ad sensum meum. Opprobrio sim in populo meo diffamatus: plebi sanctorum, ut separetur tanquam illusus. Quod si sepe dixerunt ancille  mee: adulatores. Quis det nobis ut carnibus eius satiemur? cum satis bonus essem: ut imitarentur felicitatem carnalem in me. Non tamen hec gessi; ne dicerent enim hec, non me prebebam in talibus bonum. Foris non madebat hospes: recipiebam peregrinum in seculo. Quod si et sponte peccans, abscondi peccatum meum. uoluntarie enim peccantibus nobis, postquam accepimus scientiam ueritatis . Aut si dimisi infirmum sinu uacuo exire ianuam meam: ut ideo exierit ianuam, quia sinu uacuo fuit. Quis mihi tribuat auditorem? Quis mihi prestet ut audiar? Manum Domini si non timui: qua scripsit, Si non dimiseritis, nec Pater uester dimittet uobis . Conscriptionem si quam habeo: ordo, Conscriptionem si quam habeo. Et si non disrupi eam super humeros meos, et coronatus legam super humeros meos leuans: et coronatus publice legam, id est, aduersus faciem meam. Statuam te ante faciem tuam . Quia populi corona confundar; quia non feci mandatum Domini, quod me fecisse iam dixeram, negando primo me habere conscriptionem, que mihi postea obiicitur. Si super me unquam terra gemuit: stipendiarii Ecclesie, quod malus sum. Aut sulci eius plorauerunt simul: quo semina recipiuntur, et unde fructus dantur; quia et malus sum, et mala semina seminabam: ideo simul. Aut si et uirtutem eius comedi solus sine pretio: ipsa misericordia, qua participat catechizanti qui catechizatur ; hoc est, solus, non retribuens ei qui daret. Aut si animam Domini terre decipiens contristaui: non me dignum exhibens passioni eius qui pro me animam fudit. Nolite constristare Spiritum sanctum in uos . Pro tritico germinet mihi urtica: pro spiritualibus doctoribus magistri prurientium auditu per confricationes hominum mente corruptorum, et a ueritate destitutorum . Et pro hordeo spina: pro carnalibus obedientibus peccatores et resistentes. Erat enim Iob in conspectu suo iustus; in conscientia sua.

[Ib. XXXII.] uerba Eliu Buzitis. Deus abiecit [1 1Kb] eum, et non uir: ut hanc dicam causam, cur tacuerint. Et sermonibus uestris non respondebo ei. Ego enim talia dicam, ut mihi, quemadmodum uobis, respondere non possit. Quia ergo exspectaui, et non sunt locuti: quasi ad Iob conuersus dicit. uenter meus sicut uter musto plenus. Commendat hunc Scriptura, quia in prophetia locuturus sit. Et ueluti follis erarii disruptus: ad duritiam soluendam, de ui loquor; inde et iratus dicitur. Non enim opus esset ut ego loquerer, si uos ei responderitis. Alioquin et me tinee edent: aut sicut uos aut sicut omnes qui mirantur personas.

[Ib. XXXIII.] Mundum est cor meum in uerbis: non duplex. Spiritus diuinus qui me fecit: subaudis, est; ut sit, Spiritus diuinus est qui me fecit. Quomodo ergo dicis, Iustus sum, et non exaudiuit me? quasi aduersario dixerit Iob. Semel enim loquitur Dominus: quasi uocationem omnium iustorum semel fecit Dominus,  et temporaliter circa singulos hoc agit diuina prouidentia. Per somnium, aut in uisitatione nocturna: aut in ignorantia aut in tribulatione. Aut sicut incidit seuus timor in homines, cum dormiunt in cubiculis: securi. Et corpus eius a ruina eruat: translate sicut ossa. Et pepercit anime eius a morte: cum eum conuerterit, parcet ei. Quia uenturum est bellum, et iterum arguet eum in infirmitate in cubili: post conuersionem iam probat, ne de se presumat. Et multitudo ossium eius emarcuit: fiducia de se. Omnemque escam non poterit sumere: consolationem de temporalibus. Et renouabit corpus suum, sicut litura in pariete: mutationem uite: et hic translate, propter edificium, id est, in societatem. Et molliet carnes suas sicut paruuli: ne sit durus superbia, secundum quod Eliu uidetur, tentatur Iob humilis per innouationem. Et intrauit facie hilari cum professione: paratus ad tentationes. Salua animam meam, ne ueniam in corruptionem: hic tentatio mortis. uices tres cum uiro: conuersionis, probationis, mortis. Sed eruit animam meam de morte: quia adhuc hec mortis restat, Ut anima mea in lumine collaudet eum. Iam ergo orationes cessabunt, quia nulla erit indigentia.

[Ib. XXXIu.] Respondens autem Eliu, dixit. Quomodo dicitur, Et adiecit. Et qui habetis scientiam, auribus percipite: spiritualibus. Quia auris sermones probat: ista carnalis. Quid est bonum, quia dixit Iob, Iustus sum? Quid boni dixit quia dixit? Et in iudicio meo mentitus est. Hinc est, Ego bona prestolabar : ideo preter spem, quod est, mentitus est. Quis est uir ut Iob? Adhuc uerba Iob sunt. Dixit enim, Non uisitabitur qui ambulauerit cum Deo. Hic illum putat deceptum, quia hoc sperans illa omnia fecerit: aut certe, quod in bonum non putat uisitari eum qui ambulauerit cum Domino. Absit a Domino impietas: aut ut non uisitet in bono, qui cum eo ambulauerit; aut etiam si uisitauerit in tentatione, impie et iniuste agat. Impius est qui dicit regi, Iniuste agis. Tu autem non debes illud dicere, qui non es impius. Bene, qui dicit; non, qui dixerit, ne iam etiam ob hoc esset: quomodo dicitur, Factum est, qui hoc facit. Impiissime, principibus: tanquam Angelis dicat, Nisi Michel princeps uester, impiissime agitis. Aut si ita impiissime dicitur principibus, quanto magis regi? Abusi sunt enim inique cum excluderentur infirmi. Male usi sunt exclusione sua, cum propter infirmitatem excluderentur ab ea uisione, qua uidentur omnia diuinitus ordinatissime ordinari et administrari. In eo autem male usi sunt, quia spiritum suum sequi maluerunt, Deum ista non curare: ex hoc enim illis uane ueniet, ut in necessitatibus suis clament et rogent hominem, cum Deum rogare debuerunt. Neque erit locus, et non est umbra mortis, ut latitent qui faciunt iniqua. Non ad hoc est umbra mortis ut latitent: ut est, Non senes habent sapientiam ; quia non senectus est causa sapientie: et, Hereticum ne salutes , ne inde, qua hereticus est. Et euertet noctem, et humiliabuntur: ut supra eos sit quod sub ipsis erat; id est, premat eos quod subditum illis erat. Et exstinxit impios; lucere sibi uidebantur. Et iustitias  eius non cognouerunt. Dicit quid boni Deus fecerit de iniquitate eorum: ut perferatur ad eum clamor pauperis. Ipse quietem dabit, et quis poterit condemnare? Non qualem querunt homines que illis tribulationibus turbatur. Si Deus iustificat, quis est qui condemnet ? Et contra hominem simul: aduersus Gentiles et Iudeos. Qui regnare facit hominem hypocritam propter peruersitatem populi: cui dicitur, Qui ergo doces alium, teipsum non doces . Absque me uidebo; tu ostende mihi: te reprehendens, meipsum forte reprehendendum esse non uideo? Interroganter pronuntiandum. Si iniquitatem operatus sum, non adiiciam: correptus a te. Numquid a te exigit eam, quia repulisti? quia reprehendisti. Et uir sapiens audiet uerbum meum: Deum omnia curare. Iob autem non in sapientia locutus est: putando quod aliquid sibi inique diuinitus acciderit.

[Ib. XXXu.] Quare hoc existimasti in iudicio? quare hoc iudicasti? Tu quis es, qui dixisti, Iustus sum, ante conspectum Domini? Ante conspectum Domini dixisti, Iustus sum. Utrumque enim reprehensibile est in homine: unum, si aut superbe dicatur, aut falsum sit iustum eum esse, etiam secundum humanam iustitiam; alterum autem, quia nunquam uere dici ab homine potest, quod ante conspectum Dei sit iustus, cui comparatus quilibet iniquus est. Aut dicis, Quid prodest tibi, aut quid faciam, si peccaui? Hoc enim ei uidetur Iob dixisse Deo, quasi aut Deo prosit peccatum eius, ut isto dolore ad impietatem cogatur, ubi ait, Nolite me docere impium esse: aut bonum est tibi si inique egero ? aut Deo noceat peccando, et ideo illum sic insequatur Deus quasi hostem suum premens, ne aliquid ab illo mali patiatur. Nam hoc etiam dixerat, Si ego peccaui, quid possum tibi facere ? Ad utrumque ergo Eliu respondit, consequentibus uerbis. Ego dabo tibi responsum, et tribus amicis meis. Aspice in celum, et uide; respice in nubes quam alte sint a te. Si peccasti, quid agis? Confirmat quod ab eo dictum est, Si ego peccaui, quid possum tibi facere. Aut si multa iniusta fecisti, quid poteris facere? Plus est, multa iniusta fecisti, quam quod superius dixit, peccasti. Sed tamen quid poteris facere Deo; quando ne nubes quidem potes ledere? Et si iustus es, quid dabis ei? E contrario, quomodo iustitia tua nichil ei prodest, sic iniustitia nichil nocet. Aut quid de manu tua accipiat? etiamsi dare uelis; propter sacrificia, que stulti putant Deum sumere uelut eis indigentem. uiro simili tui impietas tua, et filio hominis iustitia tua: uel illa nocet, uel hec prodest. Sed his uersibus confirmauit potius, quam refellit sententiam quam dixit Iob, Si ego peccaui, quid possum tibi facere? Consequenter ergo oportet ut ostendat quare in hac uita homines affliguntur iniuriis malorum, inter quos etiam diabolus cum angelis suis numeratur, princeps iniuriarum et iniquitatum omnium. Cum enim Deo non possint nocere peccantes, cur eos tradit in potestate affligendos malis? et exponit deinceps, dicens, A multitudine clamabunt, uociferabuntur a brachio multorum. Et non dixit, Ubi est Deus qui fecit me? Ad hoc  enim patiuntur hec, ut Deum querant, non ut inaniter uociferentur. Quod autem ait, fecit me, pro documento est, quia querentem se non relinquet, quem ipse fecit. Qui distribuit custodias nocturnas: tempora huius seculi sub certis potestatibus ordinata, quia nec in ista erroris nocte relinquet hominem sine custodia, qui eum fecit. Qui separat me a quadrupedibus terre, et a uolatilibus celi sapientiorem me fecit. Sic enim querendus est Dominus in afflictionibus uite huius, ut non ab eo terrena bona desideremus; quia iam bestiis meliores sumus, antequam illa accipiamus. Ibi clamabunt; et non audies. Ibi, dixit, in multitudine, in afflictione clamantium, et a brachio multorum: aut certe, Ibi, propter hoc; sicut est, Ibi ceciderunt qui operantur iniquitatem . Et non audies quod dixit, de eo dixit. Ab iniuriis malorum: subaudiendum, clamabunt. uana enim non uult Dominus uidere. Non uult subuenire uana petentibus, et non ideo uociferantibus in afflictione ut bona sempiterna percipiant, cum propterea separati sint a quadrupedibus terre, et sapientiores facti uolatilibus celi: sed uociferantur, quia non sunt in huius seculi iniquitate felices. Ipse enim Omnipotens perspicit eos qui faciunt iustitiam, et saluum me faciet. Sicut ipse uidet facientes, qui cordis intima perspicit, sic ea salute saluos facit, quam ipse uidet in occulto. Quia nec oculus uidit, nec auris audiuit, nec in cor hominis ascendit, que preparauit Deus diligentibus se . Ideo etiamsi perturbetur uana salus hominis, dat tamen auxilium de tribulatione Pater, qui uidet in abscondito . Iudicare itaque eum, si potes collaudare eum, sicuti est. Hoc enim uisus est Iob dicere, cum ait, Utinam esset nobis arbiter ! Et nunc quia non est uisitans iram suam, nec cognouit delicta uehementer. Cognouit ad uindictam. Unde est, Quoniam iniquitatem meam ego cognosco: et in eodem loco, Auerte faciem tuam a peccatis meis . Cognouit ergo delicta; nam ideo patiuntur homines tribulationes in hoc seculo: sed non uehementer, quia partibus corrigens dat locum penitentie. Et Iob uane aperuit os suum; in ignorantia sua uerba multiplicat.

[Ib. XXXuI.] Sustine me pusillum, ut te doceam: adhuc enim in me sunt sermones: suscipiens scientiam meam de longe. Quoniam quamdiu sumus in hoc corpore, peregrinamur a Domino  Operibus autem meis que iusta sunt, loquar. Ne dicatur ei, quod peccatori dicit Deus, Quid tu enarras iustitias meas, et assumis testamentum meum per os tuum? Tu uero odisti eruditionem ? Ergo hic operibus loquendum est: nam scientia de longe suscipitur ex parte et in enigmate. Cum autem uenerit quod perfectum est, quod ex parte est auferetur ; et non iam de longe erit, quoniam uidebimus eum sicuti est . In ueritate, et non iniusta uerba iniuste intelliges. Ea ipsa que patiebatur Iob, uerba Dei dicit esse in ueritate, et non iniusta: sed ab isto iniuste intelligi existimat, quem putat conqueri se immerito pati, cum etiam de iustorum tribulatione  dictum sit, Tempus est ut iudicium incipiat a domo Domini . Et scito quia Dominus non abiiciet innocentem: quamuis corripiat quem diligit, et flagellet omnem filium quem recipit . Fortis robore cordis, non uiuificat impium: quamuis ad tempus ei parcere uideatur. Et bene, Fortis robore cordis, quia tunc eum non uiuificabit, quando sere [1 1Kb] penitentie locum queret cum lacrymis, et non inueniet, nec flectet ad misericordiam fortiter iudicantem, quem modo misericorditer admonentem contemnit. Et iudicium pauperibus dabit: quo iudicent eos a quibus patiuntur iniquitatem. Et bene pauperum, ut superius impium diuitem intelligas, id est superbum. Non auferet a iusto oculos eius. Etiam cum eum uelut in fornace probat tentatione tribulationis , non ei auferet intelligentiam, qua cognoscitur et colitur Deus. Ex quo satis ostendit impiorum penam esse ipsam cecitatem, etiam cum uidetur eis parci. Et cum regibus in solio: subauditur, sedere eos fecit, hoc est, iustos. Reges autem dicit qui carnem suam regunt; unde est illud, Quis est rex qui uadit committere bellum cum alio rege , etc. Et sedere eos fecit in perpetuum, et exaltabuntur. Et hic subauditur quod supra dixit, cum regibus in solio. Exaltabuntur autem dixit, quoniam humiliati sunt. Et qui compediti sunt compedibus. A quo uinculo dicit Apostolus sibi bonum esse dissolui, et esse cum Christo ; id est, retinacula huius uite, in qua corpus quod corrumpitur, aggrauat animam . Capientur in funibus paupertatis. Conuincientur longis consuetudinibus delectationum carnalium, que sunt de rerum indigentia, quibus mortalis uita sustentatur et agitur. Et annuntiantur eis opera eorum. Non utique bona, siue ista ipsa concupiscentialia, de quibus dicitur, Scio quia non habitat in carne mea bonum ; que etiamsi non regnent in nostro mortali corpore ad obediendum eis, non tamen desunt: siue quibus ad hec uenire homo meruit ex traduce peccati. Et delicta, cum fuerint roborati. Ipsa sunt opera que supra dixit. Non enim infirmis facile possunt annuntiari, id est manifestari; sed iis qui iam ita profecerunt, ut transierint omnem istam iniquitatem, que uulgo nota est in apertissimis operibus flagitiosis et facinorosis. Sed iustum exaudiet: eum scilicet qui ex fide uiuit , ut gratie Dei deputet, non meritis suis, non solum quod secundum uite istius modum iustificatus est, sed etiam quod restat, ut ab uniuerso delictorum malo liberetur: que [2 1Kb] annuntiat ueritas fidelibus, cum fuerint roborati, quando capientur in funibus paupertatis; adhuc enim compediti sunt compedibus, nondum exaltati, ut sedeant in solio cum regibus in perpetuum. Et dixit, quia conuertentur ab iniquitate. Et dixit, subaudiendum est, Deus. Si audierint, et seruierint, complebunt dies suos in bonis, et annos suos in gloria. Tunc uero nullum peccatum erit in homine, quia nulla erit mortis contentio, id est,  indigentia mortalitatis, que facta est de peccato, cum iam dicetur, Ubi est, mors, contentio tua ? Impios uero non faciet saluos; eo quod noluerunt scire Dominum. Hoc ad Gentes magis uidetur pertinere. Et cum monerentur, inobedientes erant. Hoc ad Iudeos, et omnes qui eis per inobedientiam similes sunt, etiam in Ecclesia. Et hypocrite corde ponent furorem: quo Dominum crucifixerunt. Non clamabunt, quia ligauit eos: honore nominis super omnes gentes. Moriatur ergo in iuuentute anima eorum: in superbia, qua se extollebant ueluti de meritis operum suorum. Et uita eorum uulneretur ab angelis. Commodius accipitur a nuntiis ueritatis, quorum aliis odor uite in uitam, aliis odor mortis in mortem . Quod tribulauerint infirmum et inualidum: illud infirmum Dei, quod fortius est hominibus . Iudicium uero mansuetorum statuet: ipse Dominus, exemplo mansuetudinis sue differens etiam uindictam imitantium se, sed tamen certo futuram. Et quia decepit te ab ore inimici abyssus. Decepit, sicut uisum est persecutoribus eius, profunditas huius seculi Christum ab ore falsi testis: ad ipsum enim Dominum conuertit sermonem. Effusi subter eam: subaudiendum, deceperuntte; grauati enim terrenis cupiditatibus subter abyssum effusi dicti sunt. Et descendit mensa tua plena pinguedine: Sacramentum corporis et sanguinis eius, panis qui de celo descendit . Non deficiet iustos iudicium. Quamuis edant pauperes, et saturentur, ad imitandas passiones Domini, parati de plenitudine caritatis; non tamen ideo non facit iudicium ipsorum cito. Et ira super impios erit, propter impietatem munerum que accipiebant iniquitatibus. Omnia munera dicit, quecumque commoda temporalia, propter que commoda iniquitates fiunt. Non te auertat uoluntas animi. Domino dicitur, non monentis auctoritate aut iubentis audacia, sed locutione prophetie per imperatiuum modum futura predicentis; sicuti est, Accingere gladium tuum super femur potentissime . A precibus infirmorum: cum in necessitate fuerint, clamantium, Infelix ego homo, quis me liberabit de corpore mortis huius ? Et omnes qui habent fortitudinem: presumentes de operibus suis, et suam iustitiam uolentes constituere . Noli extrahere per noctem. Manifestum sit quod eos a populo tuo secernis, siue illos superbos qui de oliua fracti sunt, siue sarmenta de uite amputata, unde hereses et schismata exorta sunt. Ut ascendant populi pro eis; ut inserantur infirma huius mundi, confusis fortibus . Quoniam qui se humiliat, exaltabitur; et qui se exaltat, humiliabitur . Sed cura ne quid facias indecens: ne nomen Domini Dei et doctrina blasphemetur, dum dicunt, quorum iudicium iustum est, Faciamus mala ut ueniant bona . Hoc enim elegisti super inopiam. Non solum elegisti inopiam confitentis, sed super hanc uite ac morum decus, ut doctrina salutaris ornetur in omnibus. Ecce Deus consolabitur, uel, roborabitur in fortitudine sua. Quia etsi crucifixus est ex infirmitate, sed uiuit ex uirtute Dei . Quis enim est sicut ille  potens? uel quis est qui discutiat opera eius? tanquam iudicans de illo, cum ipse sit iudex uiuorum et mortuorum. Aut quis est qui dicat, Egit inique [1 1Kb] ? Memento quia magna sunt opera eius, que laudauerunt uiri: Euangeliste atque omnes predicatores uerbi, ministerio suo uita congruentes. Omnis homo respicit ad eum: memor infirmitatis humane. Quicumque compunguntur homines: penitentia peccatorum, homines sunt. Ecce Deus multus, et nesciemus. Multus, quia sicut abundauit peccatum, superabundauit gratia . Nesciemus autem ex persona eorum dictum est, quorum ex parte cecitas facta est, donec plenitudo gentium intraret . Numerus annorum eius infinitus: propter eternitatem positum est. Ei autem numerabiles stille pluuie. Hoc enim, quod homines [2 1Kb] predicatores impleuit Euangelium, numerabile est usque consummationem seculi, donec auferatur scientia que ex parte est, et ueniat quod perfectum est, facie ad faciem . Effundetur imber per semitas suas. Non enim uie malorum capient eum. Fluent nubes, et tenebrascent super homines plurimos. Quia etsi obuelatum est Euangelium, in his qui pereunt est obuelatum. Horam constituit iumentis, et sciunt cubilis ordinem. Quoniam cognouit bos possessorem suum, et asinus presepe domini sui . In his omnibus non obstupescit animus eius. Initium sapientie timor Domini . Nec mutatur cor tuum a corpore: ut eleuatum a terra sursum habeatur ad Dominum. Si cogitauerit extendere nebulam: ut qui uident, ceci fiant . Aeque ut per tabernaculum expandit eam. In carne quippe mortali tanquam tabernaculo habitans, per eam non est agnitus a persecutoribus, dum eis cessit, et eam extendit atque expandit in cruce. Ecce: fundit super omnia lucem suam, quam absconderat, cum cecitas ex parte in Isrel fieret, effundit super omnes gentes. Et radices maris contexit. Cupiditatem seculi redarguit. Non enim ad abscondendum lux contegit, sed ad manifestandum. In eis enim iudicauit populos, ostendendo illis peccata eorum per lucem ueritatis. Dabit escam plurimis: utique agnoscentibus, cum arguuntur peccata sua, et esurientibus ac sitientibus iustitiam. In manibus [3 1Kb] contexit lumen. Si ab eo quod sunt immanes; his qui non dimittunt peccata hominibus, cum sibi a Deo dimitti uelint: si autem ab eo quod sunt manus; his qui de manibus suis, hoc est de operibus, extolluntur, seipsos iustificantes. Contexit enim lumen, ad hoc dixit, ne uideatur ab eis; quia excecatum est insipiens cor eorum . Et mandauit de eo in contrarium: ut qui faciunt ueritatem, uel dimittendo ut dimittatur eis, uel confitendo mala sua ut gratie Dei subdantur, ipsi ueniant ad  lucem ut manifestentur opera eorum, quoniam in Deo sunt operata , non in ipsis. Contrarius est enim et immani misericors, et superbo humilis. Ut nuntiaret super illo amico suo: super illo lumine, hoc est, de illo quod contexit, ut absconderet immani et ingrato; ut id annuntiaret, id est, aperiret, non iam seruo sub Lege, sed reconciliato per gratiam; aut amico suo, imitatori suo: quia et filius hominis non uenit ministrari, sed ministrare . Possessionem contra eum qui ascendere nituntur: ut ipsum lumen possideant, qui se a terrenis extrahunt. Ipsis enim annuntiatur, qui adhuc enituntur ascendere; quia cum ascenderint, non opus erit annuntiatore facie ad faciem uidentibus. Contra eum uero quod ait, ascendere nituntur, non quasi aduersantes, sed obuiam euntes; sicut Apostolus dicit, In obuiam Christo .

[Ib. XXXuII.] Sed et in hoc obstupuit cor meum: admiratione. Et euulsum est de loco suo: de terrenis rebus, quibus delectabatur, ut sursum habeatur ad Dominum. Audite sonitum terroris et uocis eius. Hinc eum apparet ista in spiritu dicere. Nam incipit dicere cur euulsum sit cor eius de loco suo, auctoritate scilicet Euangelii per totum orbem terribiliter sonantis, Penitentiam agite; appropinquauit enim regnum celorum . Et strepitu oris illius exeunt: ad eos utique qui foris sunt, in delectationibus rerum uisibilium. Subter uniuersum celum circuit, et lumen eius in finibus terre: dum Ecclesia per omnes gentes diffunditur. Post eum fremet uox. Post primum aduentum eius nouissima tuba secundi aduentus eius in claritate tonabit . In sonitu superbie sue. Superbiam pro celsitudine posuit; quia primus aduentus in humilitate fuit. Et non poterit inuestigari, cum audita fuerit uox eius. Nunc ergo queratur Dominus, dum inueniri potest , hoc est, comprehendi ad salutem per fidem non fictam. Tunc enim non poterit, cum uenerit iudicare, et audita fuerit uox eius dicentis, Ite in ignem eternum . Quoniam sera tunc erit, et infructuosa infidelium penitentia. Tonabit fortis in uoce sua mirabiliter. Quia non fortitudinis eius, sed infirmitatis nostre ex participatione mortalitatis uox illa fuit primi aduentus eius, de quo dictum est, Quod infirmum est Dei, fortius est hominibus . Fecit enim magna que nesciebamus. Hec in primo aduentu; et ideo postea ad exigenda que dedit, iudex uenturus est. Que nesciebamus autem, dictum est ex persona eorum quos latuit diuinitas Domini, in infirmitatem carnis intuentes. Precipiens nubi, Esto super terram: carni sue, ut per Sacramentum accipiatur, in memoria eius , ad imitationem humilitatis et informationem caritatis. Et tempestas pluuie, et tempestas imbrium potestatis eius. Est enim nubes quidem super terram: sed quando exprimatur ad irriganda corda per pluuiam imbresque sermonis, quod fit cum sacramenta intelliguntur, non in nostra, sed in ipsius potestate est. In manu omnis hominis signat. Significat ei per opera eius quam reus sit, ut  sciat omnis homo infirmitatem suam, et clamet, Infelix ego homo, quis me liberabit de corpore mortis huius ? Introierunt autem bestie sub protectione, et quieuerunt in cubili. Introierunt autem peccatores sub indulgentia gratie, et quieuerunt in conscientia, remissis peccatis. De promptuariis superuenit tempestas: tentatio de occulto rerum ordine. Et de promptuariis frigus: de secretis iudicium in eos qui non perseuerant; ut refrigescat eorum caritas ex abundantia iniquitatis . Merito enim contingit eis, dum spem suam non in Deo, sed in hominibus ponunt. Et ab spiritu Dei dabitur glacies. Non solum ex abundantia iniquorum frigescent, qui spem ponunt in hominibus; sed etiam ex operibus bonis eorum, in quibus est spiritus Dei, durescunt quidam quasi glacie liuoris, quibus est Paulus odor mortis in mortem . Et ad hec quis idoneus, ut intelligat quoniam recte ac iuste ab spiritu Dei dabitur glacies? Sicut enim carnalibus homines laudantibus contingit ex hominum iniquitate frigescere desperando; ita carnalibus ab hominibus laudari cupientibus contingit ex hominum iustitia durescere inuidendo. Gubernat autem aquam qualiter illi placuerit: ut pluat super unam ciuitatem, et super aliam non pluat ; quod ad imbrem attinet spiritualem, pro subditarum aut non subditarum meritis animarum. Et frumentum irrigauit nubes. Simus ergo frumentum [1 1Kb] , si cupimus irrigari. Disseminauit nubem lucem suam: Euangelium incarnationis sue. Et ipsa per circuitum uertitur per orbem terre ipsa tractatur. In gubernaculis ad operandum omnia que mandauerit eis. Gubernacula in quibus illa nubes per circuitum uertitur, predicatores sunt uerbi, per quos Ecclesie gubernantur ad operanda omnia mandata Dei. Hec constituta sunt ab eo super terram: a Domino nostro Iesu Christo. Siue in tribu, siue in terra sua. Siue in tribu Iuda, unde secundum carnem natus est, et passus, et resurrexit, et ascendit in celum: ex hac enim geniti erant Apostoli, et multi fratres prope inuenti et salui facti; siue ante passionem eius per ipsum uocati, siue post ascensionem per Apostolos in ipsa Ierusalem, atque in Ecclesiis Iudee, que erant in Christo, sicut commemorat apostolus Paulus, propter ueritatem Dei, ad confirmandas patrum promissiones. Siue in misericordia inueniri uoluerit eam: illam nubem scilicet in misericordia uoluerit inueniri a credentibus Gentibus. Hoc enim sequitur, Gentes autem super misericordiam glorificare Deum . Auribus percipe hec, Iob. Quasi renouat intentionem, dicturus de uocatione Gentium. Sta, et commouere uirtutem Domini. Noli moueri mente, aliquid tibi tribuendo. Scimus quia Deus posuit opera sua: reprobans utique gloriantes de operibus suis. Cum faceret lucem de tenebris: cum iustificaret impios. Fuistis enim aliquando tenebre; nunc autem lux in Domino . Scit differentiam nubium: Euangelistarum aliorum sibi ante passionem, aliorum post passionem credentium. Et  ingentes lapsus malorum: non eorum qui elapsi sunt crucifigentes eum, ut eos postea peniteret, et baptizarentur in eo; sed eorum lapsus qui nec corrigi potuerunt, perseueranter etiam postea persequentes Ecclesiam: horum enim non parui, sed ingentes lapsus sunt. Tua uero stola est ualida [1 1Kb] : dignitas superba; tanquam in eum quippe dicitur, qui de operibus suis audet extolli. Quiescente terra ab austro, firmabis cum eo celos, qui equaliter ad uidendum fusi sunt? Ab austro terram congruenter intelligimus eos qui de Iudeis crediderunt in Christum. Sicut enim sol ab aquilonari terra remotior est, australi autem uicinior; ita quos prope inuentos dicit Apostolus luci Euangelistarum , non absurde accipiuntur terra ab austro. Sicut autem celos Euangelistas solemus accipere, ut est, Celi enarrant gloriam Dei; de his enim dictum est, In omnem terram exiuit sonus eorum, et in fines orbis terre uerba eorum : ita terras recte accipimus plebes, quibus euangelizatum est. Et quoniam plebes que de Iudea crediderunt, posteaquam quieuerunt exeuntes de hac terra [2 1Kb] , firmata est tamen auctoritas Euangelistarum in Ecclesiis que sunt ex Gentibus, firmata autem misericordia Dei, non iam opitulante auctoritate Ecclesiarum Iudee, que in Christum est; propterea sensus hic est, ut per interrogationem pronuntietur: Numquid tu quiescente terra ab austro; id est, iam non existente in hac uita plebe ulla christiana ex Iudeis, firmabis cum eo Euangelistas, et diuinarum Scripturarum libros, qui per misericordiam Dei non solis Iudeis, sed etiam Gentibus equaliter ad uidendum fusi sunt? Gratiam quippe Dei commendat et misericordiam, ne quis de meritis glorietur, que Iudeorum erat superbia. Quare doce me quid dicamus ei, et requiescamus multa dicentes. Quia non est quod ei dicant conuicti, nullum se habere meritum per seipsos, sed eius indigere misericordia Numquid liber aut scriba assistis mihi, ut stans faciam hominem tacere? Quare ergo non dicis, si habes quod dicas? Non enim quasi dictanti mihi excipis, ut tu nichil dicas; sed utique colloquimur. Omnibus autem non est uisibile lumen, quod refulget in nubibus. Redit ad ea que dicebat de spe remissionis peccatorum et illuminationis gratie per misericordiam Dei: refulget enim lumen in nubibus. Non tamen ipsarum nubium proprium est; illuminantur enim. Aliud est enim quod fulget suo lumine, aliud quod refulget illustratum. Sed non est omnibus uisibile. Multi enim putant lumine suo fulgere animas, cum sapientes sunt. Unde sunt illi, qui dicentes se esse sapientes, stulti facti sunt . Et spiritus transit, et mundabit eas. Hic spiritum dixit, de quo dictum est, Ab increpatione spiritus ire tue ; et, A spiritu tuo quo fugiam ? Per correptiones enim tentationum ostenditur hominibus meritum eorum, quia ipsi peccatis suis tenebre sunt, et egent gloria Dei , ut illius lumine illustrari uelint,  illi dantes honorem, non sibi; atque ita deposita superbia, mundentur a delicto magno: nam Spiritus sanctificationis non transit, sed manet. Ab aquilone nubes coloris aurei. Ab sceleratissima impietate, et a Deo longe remota, ueniunt tamen mundati atque conuersi, et illuminati sapientia: unde, nisi per gratiam, qua non merita attenduntur, sed peccata dimittuntur? Unde ille cum sibi uellet ignosci, Doceam, inquit, iniquos uias tuas, et impii ad te conuertentur : tanquam nubes ab oriente uel aquilone iam coloris aurei, illuminatis tenebris suis. In his est magna gloria et honor Omnipotentis. Cui plurimum dimittitur, plurimum diligit. Quoniam potest et impium iustificare qui est omnipotens. Et non inuenimus alium similem uirtuti eius. Solus enim hic peccatum non fecit, nec inuentus est dolus in ore eius . Solus enim Deus uerax, omnis autem homo mendax : unde uicit, cum iudicaretur, Deus homo factus. Qui iuste iudicat, non putas exaudire eum? Non itaque homo de uenia desperando, addat peccata peccatis, tanquam addictus iam damnationi, quia certus est de iustitia Dei, sub qua non potest esse impunitus. Ita enim Deus iuste iudicat, ut etiam exaudiat ueniam deprecantes; et tanto magis, quanto magis iuste iudicat. Non enim iusti iudicii est, penitentes supplices miscere cum iis qui recusant humilitatem et satisfactionem penitentie. Propterea timebunt eum homines: si se homines esse meminerint, confitendo peccata sua; quia adhuc homines sunt, quibus dicitur, Nonne homines estis? Timebunt quoque eum et sapientes corde: ne sibi tribuendo quod acceperunt, et dicendo se esse sapientes, stulti fiant. Potest enim auferri superbis, quod datur humilibus. Quapropter et sapientes quamuis cordis illuminatione, non lingue iactatione sapientes sint et reges, spiritualiter iudicantes terram, ipsi autem a nemine iudicentur , seruiant tamen Domino in timore, et exsultent cum tremore, ne pereant de uia recta . Deus est enim, qui operatur in eis et uelle et operari, pro bona uoluntate .

[Ib. XXXuIII.] Et posteaquam quieuit Eliu loqui, dixit Dominus ad Iob per turbinem nubis. Etiam si hoc modo uox ista facta est, quo modo ad Moysen, uel quo modo cum se Dominus tribus discipulis in monte ostendisset ; tamen quod non dictum est simpliciter, per nubem, sed, per turbinem nubis, hoc significari arbitror, quod non per sanam carnem interrogatus, hoc est, tentatus est Iob, sed per tribulationem perturbationemque carnis. Quis est qui celat me consilium, continens sermones [1 1Kb] in corde, et me putat dare? Nemo est ergo qui se immeritum pati aliquid asperum dicat; quia si non factis, saltem uerbis peccatur; et si non uerbis, saltem temeraria presumptione intus in corde, uel sermonibus cogitationum: et quoniam Deum non latent, nemo flagellatus dicat indigne se accipere disciplinam, quasi ultra non  sit, quo per illam proficiat. Sciendum est enim, sic in principio libri huius diabolo laudatum Iob testimonio Dei, et in fine tribus amicis eius, ut tamen nosset Deus quantum ei deesset ad perfectionem, quo etiam laudabiles secundum hanc uitam uiros, et Deo iam placentes, paterna flagella perducunt; que noluit ab Apostolo remouere, dicens, Sufficit tibi gratia mea; nam uirtus in infirmitate perficitur . Accingere tanquam uir lumbum tuum. Significat ad hoc pati dura et amara Dei seruos in hoc seculo, ut omnes affectiones suas a terrenarum delectationum fluxu colligant, atque constringant. Interrogabo te; tu autem responde mihi. Ubi eras cum fundarem terram? Hinc iam commendare incipit eminentiam Domini nostri Iesu Christi, quia in ipso est salus omnium percussorum uenenata suasione serpentis, ne in se sibi quisque esse salutem putet. Ille enim Deus, non sicut dictum est, Dii estis, et filii Altissimi ; sed cui rapina non sit esse equalem Patri : et filius hominis, non sicut filii hominum in quibus non est salus ; sed pre participibus suis . Non enim iustus tantum, sicut Iob, sicut Paulus, sicut Ecclesia; sed etiam iustificans tanquam unigenitus a Patre, plenus gratia et ueritate . Ad insinuandam ergo differentiam diuine humanitatis eius, in quo princeps huius mundi nichil inuenit , quia in passione, que non rapuit, tunc exsoluebat , et iustificationem sanctorum per peccatorum remissionem, quibus sanctis in unum redactis fit corpus eius Ecclesia, cuius et particula est Iob secundum historiam quia iustificatus, et figura uniuerse, per prophetiam incipit dicere que dicturus est. Ubi eras cum fundarem terram? Utrum quia nondum erat, an quia non per eum fundata est, sicut per unicum Filium? et terram istam, an ipsam Ecclesiam? ipsa enim accepit lapidem angularem , de quo mox dicturus est. Indica mihi, si nosti scientiam. Hec enim que a Domino pro nobis temporaliter gesta sunt, ad scientiam pertinent. Quis posuit mensuras eius si nosti? secundum distributionem donorum spiritualium. Unicuique enim nostrum data est gratia secundum mensuram donationis Christi. Propter quod dicit: Ascendens in altum, captiuauit captiuitatem, dedit dona hominibus . Quia si totum corpus oculus, ubi auditus ? Secundum mensuram quippe uniuscuiusque partis incrementum corporis facit, in edificationem sui in caritate [1 1Kb] . Aut quis est qui induxit super eam funiculum? ut eam faceret hereditatem suam, distinguens ab eis quibus dicit, Non noui uos . Nouit enim Dominus qui sunt eius . Aut super quo circuli eius fixi sunt? Quia constringunt eam, ne dissoluatur, diuini Libri fixi super Dominum; quia quisquis eos sine illo interpretari uoluerit, fluitet atque erret necesse est. Quis est autem qui misit lapidem angularem super eam? quem reprobauerunt edificantes . Quando facta sunt sidera simul: simul  baptizata tot millia uerbo uite, inter peccatores tanquam in tenebris fulgentia. Laudauerunt me uoce magna omnes Angeli mei: Euangeliste. Conclusi portis mare: populos amaricantes amore terrenorum. Sed quare portis? An forte ut non solum modum haberet exercendi iustos persecutionibus, sed etiam ut liceret iustis inde egredi? Cum fremeret ex utero matris sue, uolens progredi: cum irasceretur in concilio Babylonie ciuitatis, fornicantis amore huius seculi, uolens extendere persecutiones suas ad perdendos de terra eos de quibus dictum est, Non peto ut tollas eos de seculo, sed ut tollas eos a malo . Circumposui illi nubem operimentum. Non enim boni tantum, sed etiam mali multi amatoresque huius seculi, Sacramento corporis Christi subiecti sunt: cuius auctoritate a sanctorum persecutione reprimuntur. Et nebula obuolui illud: ignorantia, qua terrenam inde exspectant felicitatem, terrenamque infelicitatem timent; et propterea timent quos, nisi ita esset, persequerentur. Non enim solum dictum est, Edent pauperes et saturabuntur, et laudabunt Dominum qui requirunt eum; sed etiam dictum est, Manducauerunt, et adorauerunt omnes diuites terre . Et posui illi terminos, imponens claustra et portas: terminos quibus seuitia cohibeatur, non ut nichil affligat, sed quo usque exerceat; claustra, ut iniusti non progrediantur; portas, ut ab eis iusti egrediantur. Et dixi, Huc usque uenies, et non transibis. Sicut ipse diabolus modum accepit, quo usque affligeret Iob; ita illud mare quo usque persequeretur Ecclesiam. Sed in temetipso comminuentur fluctus tui: alterna uastatione discordiarum atque bellorum. Aut numquid tecum lucem constitui matutinam? id est, cum consilio tuo tempus resurrectionis predestinaui? Aut cognouit lucifer ordinem suum? subaudiendum est, Numquid tecum? Dominum autem luciferum dicit, propter ipsum matutinum resurrectionis exortum. Non enim de alio dici potuit, Et lucifer oriatur in cordibus uestris . Ipse agnouit ordinem suum, ut esset primitie dormientium, primogenitus a mortuis , caput Ecclesie, secuturo etiam corpore in futura resurrectione sanctorum. Apprehendere pennas terre: dictum est, Si recipiam pennas meas in directum ; uirtutes utique spirituales fidelium, quibus a secularibus suspenduntur illecebris. Excutere impios ex ea. Ad hoc enim prior tanto ante resurrexit agnoscens ordinem suum, ut fidem resurrectionis insinuaret, atque per ipsas pennas Ecclesie ubique predicatus, ministerio circumuolantium nuntiorum, iuste apprehendat eas in opus iudicandi duodecim tribus Isrel, cum uenerit excutere impios ex Ecclesia, qui nunc ante iudicium permixti tolerantur. Et tu sumens terre lutum figurasti animal? siue ipsum Adam commemoret, siue quod nunc sexta etate seculi, sicut tunc sexto die, de peccatoribus, tanquam de luto terre, homo factus est secundum imaginem eius qui creauit eum . Non utique hoc fecit Ecclesia, sed in hoc potius facta est per uerbum opportuno tempore incarnatum,  per quod facta sunt omnia . Et famosum eum posuisti super terram? Magis iste homo famosus positus super terram, qui sexta etate seculi factus est, quam ille qui sexta die, antequam essent ceteri homines, per quos diffamaretur: nisi forte, quia nunc ita innotuit. Et abstulisti ab impiis lucem? sicut ille qui uenit, ut qui non uident, uideant; et qui uident, ceci fiant . Aut brachium superborum comminuisti? potentiam eorum, sicut ille qui infirma mundi elegit, ut confunderet fortia . Aut uenisti ad fontem maris? sicut ille, cui uenienti patuit confitendo quidquid occultum erat in cordibus impiorum, qui credendo in eum iustificati sunt. Nam quem fontem maris melius accipimus, nisi secretum unde erumpit omnis hec amarissima impietas, que ingentes fluctus iam manifestorum malorum operum concitat, que uident homines in apertis factis, qui fontem ipsum uidere non possunt? Aut in uestigiis abyssi ambulas? Abyssus hic recte intelligitur uita secularis, quecumque est in profundo malorum, quo, sicut scriptum est, cum uenerit peccator contemnet . Quia ipsi quoque desperatissimi, subiecti gratie per remissionem [1 1Kb] peccatorum salui facti emerserunt, et receperunt Christum: non in abyssum quo premebantur; sed in locum eius, ut ubi ambulabat calcans eos, ambulet inhabitans eos Christus; in uestigiis abyssi, remanentibus per memoriam peccatorum suorum, ut dum recolunt ubi fuerint, amplius diligant quem receperunt, a quo sibi tanta dimissa sunt . Aut tibi aperiuntur metu porte mortis? Omnibus enim morientibus aperiuntur porte mortis, sed non metu, sicut uni illi qui destruende mortis causa mortuus est. Aut certe aperiuntur ad resurgendum. Aut ianitores inferni uidentes te, timuerunt? sicut illum unum, in quo nichil dignum morte princeps mundi [2 1Kb] inuenit, quem tam cito dimiserunt, quem inuiti admiserunt. Inferi autem ianitores, alique inferiores potestates morti preposite intelligende sunt. Aut cognouisti latitudinem sub celo? sicut cognouit qui per illam diffudit Ecclesiam. Narra ergo mihi quanta queque sint. Quis enim hoc sciat, nisi quem ille docuerit? Aut in qua terra habitat lux? Ille enim docet, quia manifestatio uerborum eius illuminat, et intelligere facit infantes . Aut quis tenebrarum locus? Hoc quoque ille docet, qui dicit, Accedite ad eum, et illuminamini . Hinc enim ostendit eos tenebrescere qui recedunt dum nolunt esse infantes. Initium enim superbie hominis, apostatare a Deo . Inde qui non glorificauerunt [2 1Kb] Deum, aut gratias egerunt, euanuerunt in cogitationibus suis, et obscuratum est insipiens cor eorum , et facti sunt tenebrarum locus. Nisi forte ille est tenebrarum locus, qui excipit perseuerantes in peccatis, ut ipsi sint tenebre, quarum ille est locus, quem uere nullus hominum nouit. Similiter et terra, in qua habitat lux, potest intelligi terra illa uiuentium,  id est, beatitudo exceptura perseuerantes in fide et spe et caritate, qui fuerunt aliquando tenebre, nunc autem lux in Domino . Si duces me in fines eorum? quo usque perueniunt qui tales sunt. Quid est enim ubi non sit sapientia Dei, que attingit a fine usque ad finem fortiter, et disponit omnia suauiter ? Cui utique nullus hominum comparandus est. Quod si et nosti semitas eorum; numquid scis quia tunc natus es, et numerus annorum tuorum multus? Quod si et nosti semitas impiorum, qui uel tenebre sunt uel tenebrarum locus; quia omnes etiam qui iam ad Deum conuersi sunt, in ipsis semitis ambulauerunt, antequam acciperent a Deo gratiam, qua iustificat impium: numquid scis tamen quia tunc tibi exstitit causa mortaliter nascendi in hoc seculo, cum easdem semitas inierunt primi omnium hominum parentes, qui preuaricatione impii manibus et uerbis accersierunt mortem, ut omnes in Adam morerentur? Non enim ex quo quisque in hac uita apparuit, computandus est numerus annorum eius tam paruus, sed ex quo facta est prima mortalis natiuitas. Cum enim, uerbi gratia, natus est Abraham, tunc omnes in illo Hebrei nati sunt. Numerus ergo annorum unicuique multus est secundum mortalitatis originem, que exorta est in semitis impiorum. Quis autem meminit fuisse se, aut cum esset, scire potuit esse se in lumbis patris sui? Quandoquidem nec illud tempus quisquam recolit, quo non in parentibus, sed in seipso natus est; quo tempore certe nemo dubitat, quod iam erat, et uiuebat, et sentiebat. Omnia autem scit illa Sapientia que format omnia, non tantum illa super celestia, sed etiam ista mortalia. Et quia Christus Dei uirtus est et Dei Sapientia , scit ista ille, qui etiam mortaliter natus est, non conditione mortali, quia in mortuis liber, sed miseratione mortalium, ut a morte faceret liberos. Aut uenisti in thesauris niuis? id est, ad eam cognitionem peruenisti, sicut ille sciebat etiam opportunas causas imminentium scandalorum secretas atque abditas? Nam inde appellat thesauros, ad probanda et exercenda spiritualium corda, cum exclamaret: ue mundo a scandalis! oportet enim uenire scandala; ue autem illi homini per quem scandalum uenit ! Per superbiam quippe elati in alto, more niuis congelascunt, et cadunt; ex quorum iniquitate abundante refrigescit caritas multorum: qui autem sustinent Dominum uiriliter agentes , et spiritu feruentes , perseuerent usque in finem, et salui erunt . Aut thesauros grandinis uidisti? Grando sunt illi iniqui, quando non solum torpent, nullum feruorem spiritus habentes, sed etiam obstinata duritia persequendo uel irruendo contundunt. Que reposita sunt tibi in tempus inimicorum, et in diem pugna et belli? uel hinc quis non uideat cuius personam in prophetia gestet Iob? Non enim huic uni homini reposita sunt ista in tempus inimicorum, et in diem pugne et belli, sed utique unico populo Dei. Tempus quippe inimicorum est, donec transeat iniquitas, que quanto magis abundat, tanto magis aduersus diabolum acrius pugnandum atque  bellandum est, ne caritas perseuerantium refrigescat. Unde autem procedit pruina? Quis hoc nouit, nisi quia hec ut initia parturitionum sunt? Pruina quippe minutissima grando est. Et dispergitur auster sub celo? Austrum, quamuis mortalibus carnibus grauis sentiatur, non tamen uspiam memini in sanctis Libris mali aliquid significare, sicut aquilonem nunquam in bono: illum, quia ex ea parte flat qua lux claret; istum, quia ex ea unde lux est remotior. Dispergitur ergo auster sub celo, ut aduersus illas omnes iniquitates auxilium aliquod intelligatur Dei, quamdiu nondum in celo, sed sub celo sumus. Quis preparauit flumen ualide pluuie, et uiam uocibus tempestatis? uide quemadmodum tria illa breuiter complexa sint, que Dominus in tentationibus ponit contemnenda his qui edificant super petram, et perniciosa his qui edificant super arenam . Pluuiam commemorauit, et flumen, et uoces tempestatis, ubi uentos intelligimus. Pluuia ergo tentatur, qui ex ipsa celsitudine Scripturarum diuinarum peccandi occasionem praue intelligendo accipit: tanquam si audiens, Cui modicum dimittitur, modicum diligit , dicat sibi, Faciamus mala, ut ueniant bona ; et permaneat in peccato, ut gratia abundet : et multa huiusmodi, quibus se homines sermonem diuinum male interpretando subuertunt, impunitatem sibi promittentes, quando misericordia Dei in diuinis Libris commendatur. Flumine autem, quando ab hominibus qui hec ita intellexerunt et acceperunt, tentatur: flumen enim nunc dicit illud quod de pluuia colligitur, et torrens uocatur, cum ait, Quis preparauit ualide pluuie flumen? quod impleat, et qua currat [1 1Kb] . Sicut sunt uasa ire perfecta ad perditionem , que illo modo quo dixi, Scripturas accipiunt. Per illos enim habet liberiorem cursum [2 1Kb] perniciosa illa interpretatio, quam agri fructiferi non recipiunt; et tanto maiore impetu impellit, et deiicit, et trahit quod instabile inuenerit, quanto uidetur de auctoritate diuina suscepta. uentis uero tentatur, quem perflant [3 1Kb] inanes suasiones hominum superborum, id est, ex propria auctoritate uerba uana iactantium. Qui ergo iudicio Dei preparatur ad perditionem, non obtemperando uerbis eius, quod est super arenam edificare, non resistit uentis talibus, et cadendo fit uia uocibus tempestatis. ualide autem pluuie dictum arbitror, difficilis ad capiendum, id est, ad intelligendum. Ut pluat super terram ubi non est uir: subaudiendum est, Quis preparauit? Per uirum autem uidetur Legem significare, que data est Iudeis. Ergo super Gentes intelligimus imbrem Euangelii. In deserto, ubi non est homo: in ipsis Gentibus, ubi non erat aliqua auctoritas cognoscentis Deum. Ut satiet [4 1Kb] inuium et inhabitabile, et ut germinet herbe uiror. Multi filii deserte, magis quam eius que habet uirum . In omnibus autem his quatuor uersibus, subaudiendum est, Quis preparauit? Quis est pluuie  pater? sicut sponsus, qui filios suos misit predicatione regni celorum irrigare terram. Et quis est qui peperit glebas roris? bene suscipientes illam predicationem. Sic enim ait glebas roris, quomodo dicuntur uasa uini ad hoc facta, ut uinum suscipiant. De cuius utero procedit glacies? Utrum glacies in bono accipienda est, propter stabilitatem et a fluxu continentiam, ut ita dictum sit, De cuius utero procedit glacies, quemadmodum illud, Quis est pluuie pater? An uterus pro secreto positus est, ut de eius utero procedat glacies, sicut dedit illos Deus in reprobum sensum ? An potius de illius utero procedit glacies, qui persuadendo impietatem, qua intrinsecus plenus est, facit frigescere et durescere amisso calore caritatis? quis enim hunc nouit, sicut ille, qui ait duris et resistentibus Euangelio, uos ex patre diabolo estis ? Aut pruinam in celo quis genuit? que descendit sicut aque flumen. Quod de glacie in ultimo sensimus, hoc et de pruina accipiendum puto. Nec tamen frustra est additum, in celo, ut ex ipsis qui presunt, intelligatur, imitantibus sane bonos nuntios ueritatis, qui transfigurant se sicut ministri iustitie . Quo pertinet, quod adiunctum est, que descendit sicut aque flumen. Aut faciem impii quis tabefecit? id est, confudit: quis, nisi ille qui quos iustificauit, ipsos et glorificauit ? Aut intellexisti nexus Pleiadis, et septum Orionis aperuisti? An aperies Mazuroth [1 1Kb] in tempore suo, et uesperum super edificationem eius induces? Num et astrologia perscrutanda est, ad cognoscendum proprietates istorum siderum, ut hunc locum intelligere possimus? Miror si hoc congruit sermoni nostro, et certe nimis longum est: transimus ergo ad alia. An quibusdam sideribus nominatis, figura locutionis qua intelligitur a parte totum, omnia sidera accipienda sunt?  Ita enim a parte totum intelligitur et quod scriptum est, Ante luciferum genui te . Non enim Lucifer in omni creatura prior est conditus, ut ante Luciferum, ante omnem creaturam dictum uideatur: sed per Luciferum omnia sidera, quod est a parte totum; et per omnia sidera omnia tempora intelliguntur ; ut Dominus natus ante omnia tempora, non utique natus in tempore, et ob hoc Patri ceternus insinuaretur. Pleiadis ergo, et Orionis, et Mazuroth, et uesperi commemoratio, cuncta sidera intelligenda de compendio persuadet. Si enim uno Lucifero, quanto magis tot nominatis etiam cetera accipi per huiusmodi locutionem licet? Cur ergo alibi dictum est, intellexisti nexus; alibi, aperuisti; alibi, aperiens in tempore suo; et alibi, super edificationem eius induces? Propria sunt ista singulorum ex ordine commemoratorum? An recte dici posset etiam, Septum Pleiadis aperuisti, et intellexisti nexus Orionis? Atque ita et alia duo commutari possunt [2 1Kb] :  sicut illud in Psalmo, Qui habitat in celis irridebit eos, et Dominus subsannabit eos , nichil sententie deperiret, etiamsi ita diceretur, Qui habitat in celis subsannabit eos, et Dominus irridebit eos. Sicut enim qui habitat in celis, ipse est Dominus; ita, siue Pleiadis nomen, siue Orionis, in eadem significatione est, si per utrumlibet omnia sidera intelliguntur. Omnium itaque siderum nomine, omnes in Ecclesia tales intelligendi sunt, qui conuersationem habent in celis . Nexus eorum intelliguntur, quibus et inuicem sibi et Deo connectuntur ne cadant. Charitas autem nunquam cadit . Quis autem hoc nosset, nisi ille ostendisset, qui ait, Mandatum nouum do uobis, ut uos inuicem diligatis ; et, Qui me diligit, diligetur a Patre meo ? Septum eorum est quo sepiuntur diuina Scriptura quam non transgrediuntur. Quis autem hanc aperit, nisi ad quem transitur, ut auferatur uelamen? Tempus apertionis est eorum, id est demonstrationis et manifestationis, cum ueniet Dominus, et illuminabit abscondita tenebrarum, et manifestabit cogitationes cordis, et tunc erit laus unicuique a Deo . Solus enim ipse hoc faciet in tempore suo: quia cum ipse apparuerit uita nostra, et nos cum illo apparebimus in gloria . Inducet autem eos super edificationem eorum, qui eos faciet hoc possidere quod hic edificauerint. Si cuius enim opus permanserit, quod superedificauit, mercedem accipiet . Scis commutationes celi. Utrum in deterius, sicut ii qui cognoscentes Deum, non sicut Deum glorificauerunt? Noluerunt enim esse sedes Dei; ac per hoc mutati sunt, cum euanuerunt in cogitationibus suis . An in melius? Quia omnes quidem resurgemus, non tamen omnes immutabimur. Qui autem immutabuntur, manifestum est, cum ait, Et nos immutabimur . Cum enim iusti immutabuntur, celum immutabitur; quia thronus Dei celum est , et sapientia uerbum Dei, et Deus erat uerbum, et thronus sapientie anima iusti. An utrumque potius? Non enim commutationem celi, sed commutationes dixit. Aut omnia que sub celo [1 1Kb] pariter fiunt. Sicut enim huius mutationes afficiunt ea que sub celo sunt, ita et cum mutantur iusti, siue in deterius, siue in melius, afficiunt carnales ad utrumque. uocabis nubem uoce: aut interiore; aut illa qua dictum est, Sequere me ; aut illa qua dictum est, Saule, Saule, quid me persequeris ? Et in tremore aque ualide obedient tibi: populi potentes, cum audiunt, In timore et tremore uestram ipsorum salutem operamini: Deus est enim qui operatur in uobis et uelle et operari, pro bona uoluntate . Mittes ui flumina [2 1Kb] , et ibunt. Flumina, inquit, de uentre eius fluent aque uiue . ui autem dicit, fiducia, qua persecutores non timuerunt; quia et qui uim faciunt, diripiunt regnum celorum . Aut dicent tibi, quid est? id est, numquid abs te querent  uel uoluntatem iussionis tue, sicut Saulus ait, Quid me iubes facere ? aut spem mercedis sue, sicut dixerunt, Ecce dimisimus omnia, et secuti sumus te; quid ergo erit nobis ? Quis dedit mulieribus texture sapientiam, et uarietatum scientiam? Texit et apud Salomonem mulier uestimenta uiro suo . Opera ergo intelligenda sunt Ecclesiarum, quibus honoratur Deus. Nam et ipsa textura, id est, infirmos fratres, tanquam lanuginantem tramam firmorum atque erectorum spiritualium [1 1Kb] , quasi staminum contextione constringere maximum et singulare opus est Ecclesiarum. Et uarietatum scientia ad id ualet, ut, tanquam in polymito ea est uarietas colorum, qua non turbetur decus unitatis; sic in fratribus ita sint dona diuersa, ut nulla inuidie discrepantia cohereant sibi, sufferentes inuicem in dilectione, studentes seruare unitatem spiritus in uinculo pacis . Aut quis est qui numeret nubes sapientia? Nouit enim Dominus qui sunt eius : quis autem hoc hominum, inquit, nouit? Et organa celi in terram declinauit? Angelos celestes, per quos diuine uoces enuntiari solent. Non enim ceciderunt sicut ille unus, sed flexu obedientie declinati sunt in terram; maxime cum et ipse Dominus esset in terra. Nam euangelista inquit, Et Angeli ministrabant ei . Diffusus est autem sicut terra cinis, et agglutinauit eum sicut lapidibus cibum [2 1Kb] . Diffusa est late atque abundanter humilitas penitentie, ad hoc ut Dominus qui superbis resistit, humilibus autem dat gratiam , cohereret eis tanquam glutine caritatis, homo hominibus; ut mediator esset Dei et hominum , seipsum illis dans cibum per Sacramentum corporis et sanguinis sui, stulta mundi tanquam lapides eligens, ut confundat sapientes . Angelis enim cibus est in quantum est uerbum Dei apud Deum: lapidibus autem ut cibus esset, uerbum caro factum est, et habitauit in nobis . Ergo agglutinabitur hominibus, precedente penitentia, tanquam cinis diffundatur faciens ei uiam. Hinc ille qui dicebat, Facite ergo fructus dignos penitentie, et ne dixeritis uobis, Patrem habemus Abraham: potens est enim Deus de lapidibus suscitare filios Abrahe : quibus lapidibus eum tanquam cibum agglutinandum esse nuntiabat. Si autem non precedit humilitas penitendi, non agglutinabitur, quia excelsa a longe cognoscit . Aut capies leoni escas, aut animas draconum replebis? De diabolo dictum est, Et conculcabis leonem et draconem : propter insidias et iram. Omnes ergo angeli eius leonibus et draconibus comparantur. Ille autem capit eis escas, et animas eorum replet, qui de impietate conuictos tradit in eius potestatem. uolunt enim latere impietatem suam, sed cum producuntur, utique capiuntur, ut sint in potestate diaboli et angelorum eius, quibus consenserunt. Pauidi enim sunt in cubilibus suis: in latebris insidiarum suarum. Nam si  pauidi non essent, quis subsisteret? Pauent autem illius imperium, sub quo exclamarunt, Quid uenisti ante tempus perdere nos? Et quemadmodum de porcis manifestum est, quod in eos non issent, nisi permissi essent , sic intelligendum est nichil eos in quemquam posse nisi permissos: permitti autem iustitia, qua reguntur omnia, siue probationis causa, siue uindicte, uel ad damnationem, uel ad correctionem irrogate. Et sedent in siluis insidiantes. Non enim quiescit in eis uoluntas nocendi, etiam cum potestas non datur. Obseruant autem in insidiis in tam siluosa densitate occasionum carnalium quis capiatur diuinis legibus, id est, conuincatur de peccato suo, ita ut eorum esce deputari mereatur. Quis autem preparauit coruo escam? pulli enim eius ad Dominum clamantes, et errantes, et escam querentes: ut est in Psalmo, Et pullis coruorum inuocantibus eum . Cui sententie est locus iste simillimus. Nec in malo possunt intelligi, quia inuocant eum. Significantur ergo nigri, hoc est peccatores nondum dealbati remissione peccatorum. Sed ideo pulli, quia iam humiles: ideo errantes, quia nondum cognouerunt ueritatem, quam tamen pie querunt, cum ad Dominum clamant. Preparari autem coruo esca potest, propter eius prescientiam, qui nouit etiam nondum humilem quemque conuersum iri: sed tamen pulli, hoc est, humiles ad Dominum clamant.

[Ib. XXXIX.] Si cognouisti tempus pariendi tragelaphorum petras? hircus est, ceruus: tragelaphus ergo compositum ex hirco et ceruo animal. Significat igitur mentem seruientem legi Dei secundum interiorem hominem. uidet autem, quantum adhuc ex parte hircus est, aliam legem in membris suis repugnantem legi mentis sue, et captiuantem se in lege peccati . Peperit [1 1Kb] autem talibus petras opportuno tempore, ille qui firmamenta solida exemplorum in Scripturis posuit, in quibus et quiescentes de se non desperent, quorum caro concupiscit aduersus spiritum et spiritus aduersus carnem, donec uiuacitate cerui serpentinis suasionibus superatis spiritu uiuant, et spiritum sectentur, , ne regnet peccatum  in eorum mortali corpore, ad obediendum desideriis eius . Aut partus ceruarum custodisti? Ecclesiarum in numero spiritualium, materno affectu imitationem suam persuadentium, quibus iam nichil possunt serpentine opiniones nocere: tamen et tales custodiuntur non de se, sed de Deo presumentes. Et numerasti menses partus earum? Non enim pariunt nisi per Euangelium, quod a baptismo suo Dominus usque ad passionem et ascensionem suam certis mensibus magisterii sui auctoritate predicauit. Et dolores earum soluisti? Non enim sine dolo re dicebatur, Filii mei, quos iterum parturio, donec Christus formetur in uobis . Soluuntur autem isti dolores cum fuerit partus editus, id est, ueritas persuasa eis pro quibus ita ingemiscitur, id agente in interioribus conscientie uerbo Dei. Et nutristi  hinnulos earum sine metu? in lacte sacramentorum non timidos. Non enim acceperunt spiritum seruitutis iterum in timore . Partus earum emittes [1 1Kb] : in libertatem uberioris pascue spiritualis. Abrumpent filii earum: uincula concupiscentiarum secularium. Multiplicabuntur in tritico: solidiore cibo sapientie, post nutrimenta lactis. Exibunt, et non reuertentur eis. Exibunt, tanquam ex angustiis doctrine, que per homines incipientibus traditur; et non reuertentur matribus suis, non iam opus habentes lacte, nec doctoribus hominibus indigentes. Sane isti tres uersus non per interrogationem pronuntiandi sunt. Quis autem est qui dimisit onagrum liberum? Mirum nisi eos per onagrum significat, qui pauci ab omni negotio liberi Deo seruiunt. Et uincula eius quis resoluit? affectionum carnalium atque popularium. Posui enim habitaculum desertum et tabernacula eius salsuginem: unde clamet, Sitiuit in te anima mea . Irridens multitudinem ciuitatis: quam Babyloniam Scriptura dicit; perambulantem per latam uiam, que ducit ad perditionem . Et querelam exactoris non audiens: nemini quidquam debens. Considerauit montes pascue sue: magnitudinem reuelationum. Et post omne uiride querit: omne sempiternum. uolet autem monoceros seruire tibi? superbus dignitate huius seculi; quia et tales subiugauit Christus, et ministros Ecclesie constituit: enim unicornis est, quod superbiam significat. Aut dormire super presepe tuum? sicut super illius humilitatem, qui etiam in presepi est infans positus . requiescitur securitate uenie peccatorum, et obliuione curarum male conscientie. Et alligabit in loris iugum suum? iugum lene portans alligatum loris, hoc est, in auctoritatibus eorum qui carnem mortificauerunt atque domuerunt. Unde et Ioannes zona pellicea cingebatur , non asperis restibus peccatorum. Aut ducet tibi sulcos in campo? aperiet pectora plebis obedientis ad obtinendum regnum Dei. Confidis autem in eo, quia mutata est uirtus eius? ut non uanitatem humane laudis et honoris etiam in Ecclesie ministerio requirat, sicut requirebat in seculo. Aut dimittes ei opera tua? sicut ille, pro quo se dicit Apostolus legatione fungi, exhortans pro Christo reconciliari Deo. . Et credes ei, quia reddet tibi sementem? Nihil ex eo suo dominatui uindicabit. Sementem quippe dicit opus seminandi. Et in aream tuam inferet? Ut sit inter illos, quibus ipse Dominus precipit rogandum Dominum messis, ut mittat operarios in messem suam : non autem ut sibi uelit aream facere, sicut princeps heresum et schismatum, et quicumque non Dei gloriam querunt, sed suam. Difficillimum est enim ut uelit iste monoceros, sed tamen et hoc prestat atque efficit in hominis animo, qui facit mirabilia solus , consilia destruens, et omnem altitudinem extollentem se aduersus scientiam Dei, et captiuans omnem intellectum ad obedientiam suam . Penna struthionum mixta est alis herodionis et accipitris.  Tardis ingenio, quos significant struthiones, quia uolare non possunt, donatum esse per eius gratiam qui stulta mundi elegit , ut equarentur ingeniosorum celeritati pariter credentium, qui per alias aues quas commemorauit significantur, per hunc uersum intelligendum est. Et reliquit in terra oua sua. Iam incipit de struthione dicere, id est de his quos per hoc animal significat. Non enim miscerentur penne eorum tarde alis uelocium auium ad pariter uolandum, nisi spem priorem in terra relinquerent, quam per oua significat. Et in puluere calefiunt. Quia etsi id quod sperabat in seculo non attenderit, plerumque fauentibus amatoribus seculi, qui pulueri comparantur, prouenit. Et oblita est quia pes disperdet ea, et bestia agri conculcabit ea. Quod si et aduersa cuiusquam cupiditas et iniqui huius mundi perturbent, et obterant spem eius talem, tanquam oua eius que relinquit in terra; ita non curat, ut tanquam oblita non sentiat. Obduruit contra filios suos, ne sint eius: etiamsi iam non spes sit sicut oua, sed res ipsa, sicut filii iam nati, hoc est felicitas temporalis, fortiter contemnit eam, nolens eam suam esse felicitatem; quia illam ueram desiderat. Frustra laborauit absque ullo timore. Hoc antequam conuertatur: laborat enim spe seculi sine fructu, et quod est insipientius, sine ullo timore, dum presumit in rebus incertis. Quia despexit eam Deus in sapientia, et non distribuit ei intellectum. Quid enim stultius, quam fidere in uanitate, et laborare ad acquirenda peritura sine ullo timore amittendi? Concipiunt enim plerique hunc affectum, quibus longa felicitas seculi prouenit, presertim si ab auis et atauis perpetua successione ducatur, ut se repente infelices fieri posse non credant. Et quia magni solent apparere in terra, non tamen pennis uirtutum celesti conuersatione frui, recte struthionibus comparantur. Sed attende quod sequitur: Cum tempus fuerit, in altum euolabit, et irridebit equitem et ascensorem. Posteaquam uenit plenitudo temporis , ut preciperetur diuitibus huius seculi, non superbe sapere, nec sperare in incerto diuitiarum, sed in Deo uiuo , ceperunt sursum cor habere ad Dominum, et deridere superbos persecutores, quos Dominus proiecit in mare: tunc enim penna struthionis mixta uelocibus auibus, celum petit, et cetera que de hoc animali supra dicta sunt, fiunt. An tu circumdedisti equo uirtutem? Martyrem uidetur describere, intrepidum et alacrem testem fidei salutaris, non tamen uirtute propria, sed qua eum circumdedit Dominus. Et inseruisti collo eius hinnitum? Induite uos armaturam Dei, ut possitis resistere in die malo . Et glorie pectoris eius audacia [1 1Kb] . Hec est audacia qua Isaias audet et dicit [2 1Kb] . Gloria uero pectoris est conscientia  opus hominis probans, ut in semetipso habeat quisque gloriam et non in altero . Prodiens  [1 1Kb] in campo luxuriat. In lucem libertatis exiens, facilitate boni operis in latitudine caritatis exsultat. Et procedit in prelium cum uirtute: aduersus tentationes aduersitatum. Occurrensque iaculo contemnit: quia circumposita sunt ei arma, in quibus est illud scutum fidei, in quo ignita inimici iacula exstinguuntur . Nec se auertit a ferro: uel a morte uisibili, uel qui sunt et duri ad non consentiendum ueritati, et acuti ad persequendum a quibus se non auertit, quia ipsos etiam ut diligat iubetur. Super ipsum enim gaudet arcus et gladius. Per confessionem quippe eius asseritur et comminatio Dei, que inuisibiles penas longe prenuntiat, et testificatio uerbi, qua omnes tanquam cominus errores debellat. Aliud est enim minari, quod longe futura sunt supplicia peccatorum, quod est tanquam arcu tela intendere; aliud tanquam manu ad manum gladio uerbi presentes debellare cupiditates. Lancee hasteque tremore. Quid est quod lancee hasteque tremore super ipsum gaudet arcus et gladius? An quia nisi et ipse tremat, hoc est, timeat futuram mortem, quam iaculatur diuina iustitia, non potest presentem contemnere, quam persecutor minatur, ut intrepidam habeat confessionem, et predicet cum fiducia ueritatem, cui non possint inimici resistere: atque ita super eum gaudeat, hoc est, per ipsum libere asseratur doctrina Dei, per quam minatur impiis futurum interitum, et interficit presentem iniquitatem? Nisi enim gaudium spei nostre cum tremore damnationis esset, in nobis negligens esset ipsa securitas et superba presumptio; neque in Psalmo nobis diceretur, Exsultate ei cum tremore . Et iracundia euertit terram. Apud semetipsum irascens, ad euertendas in se terrenas concupiscentias et timores carnales, quibus quisque a tolerantia passionis auertitur. In hac sententia forte dictum est, Irascimini et nolite peccare . Cum iracundia enim saluberrima se debet quisque correctione corripere, dicens, Utquid tristis es, anima mea? et quare conturbas me? Spera in Deum, quia confitebor illi. Quia enim ore confessio fit ad salutem , statim sequitur, Salutare uultus mei Deus meus . Nec credet, donec clamauerit tuba. Ante tempus quippe tentationis, etiamsi euersa est terrena trepidatio, non apparet, nec facile credendum est, nisi tempus ipsum tentationis docuerit. Cum autem tuba cecinerit, dicet, Euge. Cum tempus tentationis uenerit, tunc uero placebit ei anima eius, si gloriatur in tribulationibus; quia tribulatio patientiam operatur, patientia uero probationem, probatio uero spem : ut iam non dicat anime sue irascens, Utquid conturbas me? sed glorians dicat, Lauda, anima mea, Dominum . Et procul odoratur pugnam: non quasi in hominibus persequentibus qui uidentur, sed procul, hoc est, longe ab oculis; sciens quia non est ei colluctatio aduersus carnem et sanguinem, sed aduersus principes et potestates, et rectores mundi, tenebrarum harum, aduersus spiritualia nequitie in celestibus , hoc est procul. Apte autem dictum est, odoratur, propter principem potestatis eris huius. Odores quippe olfactu sentiuntur, siue boni, siue mali. Odoratur ergo pugnam, qui intelligit principem potestatis eris huius operari in filiis diffidentie , quorum persequentium iras aut insidias patitur, ut aduersus spiritualia nequitie spiritualibus armis dimi cet, non corporalibus aduersus carnem et sanguinem, id est malos et perditos homines, quos carneis oculis uidet. Tonitrum ducum et clamorem: subaudiendum est, odoratur. Tonitrum autem propter ipsum erem puto dictum esse, in quo clausa spiritualia nequitie uersantur. Non enim rectores mundi propterea dicti sunt hi spiritus, quia celum et terram regunt, sed sicut ipse exponit Apostolus. Etenim ne ita intelligeretur, subiecit statim quid dixerit rectores mundi; tenebrarum harum, inquit, hoc est impiorum: quibus ad Dominum conuersis dixit, Fuistis enim aliquando tenebre; nunc autem lux in Domino . In uoluntate enim cuiusque est, utrum tenebre sit, an lux: sed cum tenebre, in seipso, hoc est, peccatis que ipsius sunt propria; cum autem lux, non in seipso sed in Domino, a quo illuminatur, ut quemadmodum dixit Isaias, tenebre eius sint uelut meridies . Dicitur et in Psalmis, Illuminabis tenebras meas . Quos ergo dicit Apostolus rectores tenebrarum, ipsi et in hoc uersu dicti sunt duces. Ducuntur enim et ab his tenebre, hoc est impii, ut persequantur pios, id est, eos qui persecutionem patiuntur propter iustitiam, non eos qui patiuntur propter impietates et iniquitates suas. Ducum autem talium clamorem dicit odorari martyrem: non quia sonitus aliquis inde auditur auribus corporis, sed quia cordis auribus per fidem clament, quanta diabolus et angeli eius aduersus Dei seruos machinentur: unde ait Apostolus, Non enim ignoramus astutiam eius . Aduersus quem clamorem ducum, surde utique sunt aures infidelium. Numquid in sapientia tua plumescit accipiter? sicut in sapientia Dei, que est Christus, nouus homo paulatim innouatur, conuersationem habiturus in celestibus. Expansis pennis immobilis, respiciens ad austrum? explicatis ab omni impedimento seculari uirtutibus gemine dilectionis, permanens inconcussus in fide; non tamen in hoc ipso de seipso presumens, sed sperans in Deum, et in illum reuocans intentionem, a quo ipse caritatis ardor inspiratur, ut fortitudinem suam ad ipsum custodiat , dicens, Nonne Deo subiecta erit anima mea? ab ipso enim salutare meum, etenim ipse est Deus meus et salutaris meus, susceptor meus; non mouebor amplius . Ac tuo precepto exaltatur aquila? sicut eius precepto, qui ait, Cum exaltatus fuero, omnia traham ad me . Pro nobis enim moriturus, et corpus resurrectione leuaturus in celum: Ubi fuerit, inquit, cadauer, illuc congregabuntur et aquile . Satiauit enim in bonis celestibus desiderium eius, cuius sicut aquile iuuentus renouabitur . Potest et exaltatio aquile ad id pertinere, quod ait Apostolus,  Siue enim mente excessimus Deo; ut uersus qui etiam ibi sequitur de uulture, ad id pertineat quod etiam ibi sequitur, Siue temperantes sumus, uobis. Sequitur enim, Aut uultur super nidum suum in petra sedens morabitur, quia ex affectu dictum uidetur non sublimia contemplandi mentis excessu, sed inferioribus consulendi per temperantiam qua humanis rebus congruitur; ut impii qui pro mortuis habentur, iustificati per uerbum, hoc est, quasi ore deuorati conuertantur in corpus Ecclesie. uultur enim de mortuis pascitur; et ideo super nidum suum, ubi tanquam fetus ponit opera huic uite necessaria. Ideo autem in petra, quia cum dixisset Apostolus, Siue temperantes sumus, uobis; continuo subiunxit, Charitas enim Christi compellit nos : petra autem erat Christus . Et bene sedens morabitur, secundum id quod dictum est, Compellor autem ex duobus, concupiscentiam habens dissolui et esse cum Christo; multo enim magis optimum, ut hoc ad exaltationem aquile pertineat; ad uulturem uero sedentem in nido, et morantem, Manere in carne necessarium propter uos . Et quia petra etiam tota Ecclesia bene intelligitur, propter etiam Simonem, qui ob hoc a Domino petrus appellatus est , summitas petre est caput Ecclesie. Ad hoc additur uersus qui sequitur: In summitate petre et in cauerna. Summitas enim refertur ad id quod est caput, cauerna uero ad id quod uita nostra abscondita est cum Christo in Deo . Et cum ibi fuerit, querit escas: de quibus dictum est Petro, Macta, et manduca , ut incorporaret Ecclesie credituros ex Gentibus. Longe oculi eius respiciunt; et pulli eius uolutantur in sanguine. Spe future immortalitatis in uitam eternam intentionem suam longe porrigit: quamuis opera eius in carnis infirmitate uolutentur, id est, dubiis motibus iactetur, dum incertum habet humana ignorantia ex iis que misericorditer facit, quid cui prosit ad Deum, cum tamen longe oculis prospicientibus propter eternam salutem sincera caritate dispensat. Sed cum inuenerit iste talis operator et dispensator eos qui per affectum quo renuntiant diabolo, iam mortui sint huic seculo; sine dubitatione aliqua eis exhibet oris ministerium in opere sermonis, quo eos in corpus Ecclesie iam paratissimos traiiciat: et ideo sequitur, Ubicumque fuerint cadauera, confestim reperiuntur.

Respondit Dominus, et dixit. Quod nunc Dominus tanquam repetit sermonem, cum ipse loqueretur, intelligitur Iob ad ea que dicta sunt, obstupuisse in silentio, et quieuisse, ut nichil amplius dicere auderet. Ergo duobus qui sequuntur uersibus exhortatur eum Dominus ad respondendum. Numquid qui disputat cum Omnipotente, quiescit? hoc est, Quare tu quiescis eum Omnipotente disputans? Arguens Deum respondebit ita? subaudiendum est, numquid; ut sit sensus, Numquid arguit Deum qui disputans respondebit? Querendo enim cum Omnipotente disputatur, non conuincendo  aut refellendo. Non ergo quia Omnipotens est, ideo quiescendum est a disputando cum eo. Neque enim ad arguendum ab eo aliquid per disputationem tanquam ab ipsa ueritate requiritur. Potest et sic intelligi, Numquid qui disputat cum Domino, quiescit? id est, quia non quiescit qui cum Omnipotente disputat, non est cum eo disputandum ut quiescatur. Solet enim disputans contradicere: qui autem contradicit Deo, quiescere non potest, hoc est, non inuenit quietem, nisi in eius uoluntate sine ulla contradictione consentiat. Arguens enim Deum respondebit ita; id est, cum disputando respondet Deo, arguit Deum, et propterea non peruenit ad quietem. Unde dictum est, O homo, tu quis es qui respondeas Deo ? Sed quid tale fecerat Iob? Non enim Deus sic illum accipit tanquam contradicentem sibi, sicut amici eius non intelligentes; cum tale testimonium illi perhibeat, et in capite libri, et in fine. An propter personam quam Iob gestabat dictum est, hoc est, corporis Domini, quod est Ecclesia, in qua multa infirmorum pars est, non quidem desperatorum, sed tamen adhuc in prouectu suo periclitantium, quibus pene commouentur pedes, et quorum paulo minus effunduntur gressus, dum zelant in peccatoribus, pacem peccatorum intuentes? Qui dicunt: Quomodo sciuit Deus, et si est scientia in Altissimo? Ecce ipsi peccatores, et abundantes in seculo obtinuerunt diuitias. Numquid uane iustificaui cor meum, et laui in innocentibus manus meas, et fui flagellatus tota die, et arguitio mea in matutinum . Nam hinc potius Iob ipse uidetur respondere sequentibus uersibus.

Respondens autem Iob dixit: Quid ergo iudicer commonitus et increpatus a Domino, audiens talia, cum nichil sim? id est, quid ergo mihi iudicium comparo, cum me commonet et arguit Dominus, si ei contradicam; audiens talia, id est, intelligens quanta iustitia et misericordia mecum sic agatur, cum per meipsum utique nichil sim? Quod responsum dabo? id est, quid potero contradicere ueritati? Manum ponam ad os meum, id est, tenebo et cohibebo loquacitatem meam. Semel locutus sum; iterum non adiiciam. Nisi in mysterio accipiatur, quomodo semel locutus est Iob, qui toties locutus est? Aut quomodo iterum non adiiciet, post paululum locuturus? Sed locutio hic intelligenda est progressus anime in hec exteriora, quo relinquit Deum, et ei resistit. Unde maior iste progressus, etiam clamor in Scriptura appellatur, cum dicit Deus clamorem Sodomorum ad se peruenisse . Cui locutioni atque clamori contrarium est beatissimum illud silentium, de quo dicitur, Et silebit sine timore ab omni malignitate. Bene itaque dicit semel se locutum continua quadam locutione in tota uita ueteris hominis, cum esset spiritus ambulans, et non reuertens . Nunc autem manum imponens ori, ne ultra progrediatur, promittit se non adiicere iterum, ne recedat a Deo. Amen.



[SPECULUM DE SCRIPTURA SACRA.]





ADMONITIO IN LIBRUM CUI TITULUS SPECULUM.

Scripturam sacram speculi uice esse nobis propositam obseruat Gregorius in lib. 2 Moral. cap. 1; adeoque hanc, ubi uirorum illustrium gestis narrandis insistit, non eorum peccata et lapsus, omninoque nichil silentio preterire notat, quo minus ad informandos mores exempla cuique homini presto sint opportuna. uerumtamen istud speculi munus habet Scriptura alio itidem ex capite; imo id sibi uindicat ea maxime parte, qua uite precepta continentur; quibus uidelicet in conspectu positis, si ulla est in moribus labes, si decus speciesque non ementita pietatis in animo insidet, facilius diiudicatur. Hec itaque precepta S. doctoris Augustini studio collecta fuisse in unum librum, cui Speculo nomen ab ipso inditum est, fidem facit Possidius in eius uita, cap. 28; quo loco recensitis ante Retractationum libris, continentur subiicit: Quique prodesse omnibus uolens, et uolentibus multa librorum legere et non ualentibus, ex utroque diuino Testamento, uetere et Nouo, premissa prefatione precepta diuina seu uetita ad uite regulam pertinentia excerpsit, atque ex his unum codicem fecit: ut qui uellet legeret, atque in eo uel quam obediens Deo, inobediensue esset agnosceret: et hoc opus uoluit Speculum appellare. Tura uero uandalorum in Africam irruptionem, que ad annum Christi 428 pertinet, breui post tempore contigisse refert. Unde intelligas opus istud esse anni fere 427 quod subinde inter opuscula Retractationum libris posterius edita numeratur in antiquis codicibus, uti in Retractationum fine Tom. 1 annotatum fuit. Eumdem librum probe cognitum se habuisse significat Cassiodorus senator in lib. de Institutione diu. Script. cap. 16, hisce uerbis: Liber eiusdem Augustini quasi philosophie moralis, quem pro moribus instituendis atque corrigendis ex diuina auctoritate collegit, Speculumque nominauit, magna intentione legendus est.

Porro cum ad uulgi usum istud pium opus compararet S. Doctor, eo noluit nisi faciliores intellectu preceptiones comprehendi. Quo etiam consilio adductum credimus, ut uersione uteretur non ex greco LXX, quam sequi solebat, sed ex hebreo, quod hanc demum comperisset esse illa multis in locis planiorem. Nam hoc nomine eam aliquoties laudat in postremis suis libris Questionum in Heptateuchum, ac presertim in quarto de Doctrina Christiana libro, quem tribus aliis adiiciens anno 426, aut 427, sic testimonium ex propheta Amos prolaturus loquitur in cap. 7: Non autem, ait, secundum LXX Interpretes, qui etiam ipsi diuino Spiritu interpretati, ob hoc aliter uidentur nonnulla dixisse, ut ad spiritualem sensum scrutandum magis admoneretur lectoris intentio, unde etiam obscuriora nonnulla, quia magis tropica, sunt eorum: sed sicut ex hebreo in latinum eloquium presbytero Hieronymo utriusque lingue perito interpretante translata sunt. Preterea, si que forsitan ex congestis in Speculum sententiis contrarie uiderentur, conciliare decreuerat et illustrare propositis postea questionibus: quas quidem in Mss. codicibus frustra quesiuimus; cumque de hoc labore nichil dicat Possidius, qui de ipsa uel prefatione Specuti tacendum non existimauit, haud immerito creditur Augustinum ab eo explendo prepeditum fuisse.

Aliud non ita pridem Hieronymi uignerii cura prodiit Speculum sub Augustini nomine; in quo sententie Scripturarum reuocantur ad certa quedam capita instituta uariis de rebus sacram doctrinam spectantibus, adeo ut non tam uite instituende consilio, quam erudiendi animi causa, comparatum esse uideatur. Quocirca istud minus cum eo conuenit Speculo, quod et Possidii uerbis et Augustini prefatione describitur: planeque oportet sicuti nostrum hoc genuinum, ita uignerianum illud spurium habeamus.





S. AURELII AUGUSTINI HIPPONENSIS EPISCOPI de Scriptura sacra SPECULUM  [1Kb] [1Kb] 



Prefatio.

Quis ignorat in Scripturis sanctis, id est, Legitimis, Propheticis, Euangelicis, et Apostolicis, auctoritate  canonica preditis, quedam sic esse posita, ut tantum scirentur et crederentur; ut est quod in principio fecit  Deus celum et terram , et quod in principio erat uerbum , et quecumque facta diuina uel humana tantummodo cognoscenda narrantur: quedam uero sic esse iussa, ut obseruarentur et fierent, uel prohibita, ne fierent; ut est, Honora patrem et matrem; et, Non mechaberis ? Horum autem que iubendo et uetando scripta sunt, alia sunt sacramentorum uelata mysteriis, que multa ueteris Testamenti populo illi facienda mandata sunt, neque a populo christiano nunc fiunt, sed tantummodo intelligenda requiruntur atque tractantur: sicuti est sabbatum ad uisibilem uacationem , sicut azyma in pane sine fermento, Pascha in ouis occisione ; sicut tot genera sacrificiorum ciborumque uitandorum, et neomenie, et annue solemnitates, quas obseruant nunc usque Iudei; et ille iustificationes, que non ad opera iustitie proprie pertinent, sed aliquid significare intelliguntur. Quis enim christianus septimo anno cogitur seruum reddere libertati; et si discedere ille noluerit, eius auriculam subula pertundere ad postem , et cetera huiusmodi? Alia uero etiam nunc facienda sunt, si facienda precepta sunt; nec facienda, si prohibita; qualia sunt illa que dixi, Honora patrem et matrem; et, Non mechaberis. De his igitur que ita sunt posita in Litteris sacris, uel iubendo, uel uetando, uel sinendo, ut etiam nunc, id est tempore Noui Testamenti, ad uitam piam exercendam moresque pertineant, hoc opus quod in manus sumpsi componere aggressus sum; ut quantum me Deus adiuuat, omnia talia de canonicis Libris colligam, atque ut facile inspici possint, in unum tanquam Speculum congeram. Oportuit enim sic ea poni ab auctoribus nostris, quemadmodum posita sunt, ut precepta narrationibus uel disputationibus propriis figurata, et figuratis propria miscerentur, dum rerum gestarum ordo seruatur, aut respondetur aduersis, aut qui docendi sunt instruuntur, aut occultorum inuentione quodammodo renouantur hi qui prompta et aperta fastidiunt: nos autem in hoc opere nec infidelem uel adducimus uel edificamus ad fidem; nec exercemus quibusdam salubribus difficultatibus ingenium intentionemque discentium; sed eum qui iam credens obedire Deo uoluerit, ut hic se inspiciat, admonemus, quantumque in bonis moribus operibusque profecerit, et quantum sibi desit, attendat. Sic enim potest et de his que habet gratias agere; et de his que non habet, ut habeat satis agere; ac propter illa seruanda curam precesque fidelis pietatis adhibere. In his autem omnibus que inspicienda ponere institui, quecumque inter se uidebuntur esse contraria, postea propositis questionibus exponenda atque soluenda sunt. Sane supplicia male factorum, et premia recte factorum, quamuis nonnulla commemoranda existimauerim, tamen in Nouo Testamento dissimilia ueteribus esse quis nesciat? Ab ipsa igitur Lege que data est per Moysen, diuinorum preceptorum, qualia nos commemoraturos esse promisimus, aggrediamur exordium.



DE LIBRO LEGIS, QUI EXODUS NOMINATUR.


[Cap. XX.] Non facies tibi sculptile, neque omnem similitudinem que est in celo desuper, et que in terra deorsum, nec eorum que sunt in aquis sub terra: non adorabis ea, neque coles. Item: Non assumes nomen Domini Dei tui in uanum: nec enim habebit insontem Dominus eum qui assumpserit nomen Domini Dei sui frustra. Et paulo post: Honora patrem tuum et matrem, ut sis longeuus super terram quam Dominus Deus tuus dabit tibi. Non occides. Non mechaberis. Non furtum facies. Non loqueris contra proximum tuum falsum testimonium. Non concupisces domum proximi tui, nec desiderabis uxorem eius; non seruum, non ancillam, non bouem, non asinum, nec omnia que illius sunt. Item post Decalogum aliis in locis, hec in eodem libro reperiuntur precepta uiuendi: Non facietis mecum [1 1Kb] deos argenteos, nec deos aureos facietis uobis.

Et aliquanto post [XXI.]: Qui percusserit hominem uolens occidere, morte moriatur. Qui autem non est insidiatus, sed Deus illum tradidit in manus eius, constituam tibi locum quo fugere debeat. Si quis de industria occiderit proximum suum per insidias, ab altari meo euelles eum, ut moriatur. Qui percusserit patrem suum et matrem, morte moriatur. Qui furatus fuerit hominem, et uendiderit eum, conuictus noxe, morte moriatur. Qui maledixerit patri suo aut matri, morte moriatur. Si rixati fuerint uiri, et percusserit alter proximum suum lapide uel pugno, et ille mortuus non fuerit, sed iacuerit in lectulo; si surrexerit et ambulauerit foris super baculum suum, innocens erit qui percussit: ita tamen ut operas eius et impensas in medicos restituat. Qui percusserit seruum suum uel ancillam uirga, et mortuus fuerit in manibus eius, criminis reus erit: sin autem uno die superuixerit uel duobus, non subiacebit pene; quia pecunia illius est. Si rixati fuerint uiri, et percusserit quis mulierem pregnantem, et abortiuum quidem fecerit, sed ipsa uixerit; subiacebit damno, quantum expetierit maritus mulieris, et arbitri iudicarint: sin autem mors eius fuerit subsecuta; reddet animam pro anima, oculum pro oculo, dentem pro dente, manum pro manu, pedem pro pede, adustionem pro adustione, uulnus pro uulnere, liuorem pro liuore. Si percusserit quispiam oculum serui sui aut ancille, et luscos eos fecerit; dimittet liberos pro oculo quem eruit. Dentem quoque si excusserit seruo, aut ancille sue; similiter dimittet eos liberos. Si bos cornu petierit uirum aut mulierem, et mortui fuerint; lapidibus obruetur, et non comedentur carnes eius; dominus quoque bouis innocens erit. Quod si bos cornupeta fuerit ab heri et nudiustertius, et contestati sunt dominum eius, nec reclusit eum, occideritque uirum ac mulierem; et bos lapidibus obruetur, et dominum illius occident. Quod si pretium ei fuerit impositum, dabit pro anima sua quidquid fuerit postulatus.  Filium quoque et filiam si cornu percusserit, simili sententie subiacebit. Si seruum ancillamque inuaserit, triginta siclos argenti dabit domino; bos uero lapidibus obruetur. Si quis aperuerit cisternam, et foderit, et non operuerit eam, cecideritque bos aut asinus in eam; dominus cisterne reddet pretium iumentorum: quod autem mortuum est, ipsius erit. Si bos alienus bouem alterius uulnerauerit, et ille mortuus fuerit; uendent bouem uiuum, et diuident pretium; cadauer autem mortui inter se dispertient. Sin autem sciebat quod bos cornupeta esset ab heri et nudiustertius, et non custodiuit eum dominus suus; reddet bouem pro boue, et cadauer integrum accipiet.

[XXII.] Si quis furatus fuerit bouem aut ouem, et occiderit, uel uendiderit; quinque boues pro uno boue restituet, et quatuor oues pro una oue. Si effringens fur domum, siue suffodiens fuerit inuentus, et accepto uulnere mortuus fuerit; percussor non erit reus sanguinis. Quod si orto sole hoc fecerit, homicidium perpetrauit, et ipse morietur. Si non habuerit quod pro furto reddat, uenumdabitur. Si autem inuentum fuerit apud eum quod furatus est uiuens, siue bos, siue asinus, siue ouis; duplum restituet. Si leserit quispiam agrum uel uineam, et dimiserit iumentum suum, ut depascatur aliena: quidquid optimum habuerit in agro suo, uel in uinea, pro damni estimatione restituet. Si egressus ignis inuenerit spicas [1 1Kb] , et comprehenderit aceruos frugum, siue stantes segetes in agris; reddet damnum qui ignem succenderit. Si quis commendauerit amico pecuniam aut uas in custodiam, et ab eo qui susceperat, furto ablata fuerint; si inuenitur fur, duplum reddet: si latet, dominus domus applicabitur ad deos, et iurabit quod non extenderit manum in rem proximi sui, ad perpetrandam fraudem, tam in boue quam in asino, et oue ac uestimento, et quidquid damnum inferre potest, et ad deos utriusque causa perueniet; et si illi iudicauerint, duplum restituet proximo suo. Si quis commendauerit proximo suo asinum, bouem et ouem, et omne iumentum ad custodiam, et mortuum fuerit, aut debilitatum, uel captum ad hostibus [2 1Kb] , nullusque hoc uiderit; iusiurandum erit in medio, quod non extenderit manum ad rem proximi sui; suscipietque dominus iuramentum, et ille reddere non cogetur. Quod si furto sublatum fuerit, restituet damnum domino. Si comestum a bestia, deferet ad eum quod occisum est, et non restituet. Qui a proximo suo quidquam horum mutuum postulauerit, et debilitatum aut mortuum fuerit, domino non presente; reddere compelletur. Quod si in presentiarum fuit dominus, non restituet, maxime si conductum uenerat pro mercede operis sui. Si quis seduxerit uirginem, necdum desponsatam, et dormierit cum ea; dotabit eam, et habebit eam uxorem. Si pater uirginis dare noluerit, reddat pecuniam iuxta modum dotis  quam uirgines accipere consueuerunt. Maleficos non patieris uiuere. Qui coierit cum iumento, morte moriatur. Qui immolat diis, occidetur, preter Domino soli. Aduenam non contristabis, neque affliges eum: aduene enim fuistis in terra Aegypti. uidue et pupillo non nocebitis. Si leseritis eos, uociferabuntur ad me, et ego exaudiam clamorem eorum, et indignabitur furor meus, percutiamque uos gladio et erunt uxores uestre uidue, et filii uestri pupilli. Si pecuniam mutuam dederis populo meo pauperi, qui habitat tecum, non urgebis eum quasi exactor, nec usuris opprimes. Si pignus a proximo tuo acceperis uestimentum, ante solis occasum redde ei; ipsum enim est solum quo operitur indumentum carnis eius, nec habet aliud in quo dormiat: si clamauerit ad me, exaudiam eum, quia misericors sum. Diis non detrahes, et principi populi tui non maledices. Decimas tuas et primitias non tardabis offerre. Primogenitum filiorum tuorum dabis mihi.

Et paulo post [XXIII.]: Non suscipies uocem mendacii, nec iunges manum tuam, ut pro impio dicas falsum testimonium. Non sequeris turbam ad faciendum malum, nec in iudicio plurimorum acquiesces sententie, ut a uero deuies [1 1Kb] . Pauperis quoque non misereberis in iudicio [2 1Kb] . Si occurreris boui inimici tui, aut asino erranti, reduc ad eum. Si uideris asinum odientis te iacere sub onere, non pertransibis, sed subleuabis cum eo. Non declinabis in iudicio pauperis. Mendacium fugies. Insontem et iustum non occides; quia auersor impium. Ne accipias munera, que excecant etiam prudentes, et subuertunt uerba iustorum. Peregrino molestus non eris: scitis enim aduenarum animas, quia et ipsi peregrini fuistis in terra Aegypti. Et post quedam interposita, cum de alienigenis loqueretur: Non adorabis deos eorum, neque coles eos. Non facies opera eorum, sed destrues eos, et confringes statuas eorum: seruietisque Domino Deo uestro.

Et post multa in eodem libro de diis Gentium [XXXIu.] Sed aras eorum destrue, confringe statuas, lucosque succide. Noli adorare deum alienum; Dominus zelotes nomen eius, Deus est emulator. Ne ineas pactum cum hominibus illarum regionum; ne cum fornicati fuerint cum diis suis, et adorauerint simulacra eorum, uocet te quispiam, ut comedas de immolatis. Nec uxorem de filiabus eorum accipies filiis tuis; ne postquam ipse fuerint fornicate, fornicari faciant et filios tuos in deos suos. Deos conflatiles non facies tibi. Et paulo post: Primitias frugum terre tue offeres in domo [3 1Kb] Domini Dei tui.

Hec de libro Legis, qui Exodus nominatur, colligenda existimaui. Nunc eodem modo inspiciamus in sequenti Leuitico.



DE LEuITICO.

[Cap. XuIII.] Omnis homo, inquit, ad proximam  sanguinis sui non accedet, ut reuelet turpitudinem eius. Ego Dominus. Turpitudinem patris tui, et turpitudinem matris tue non discooperies: mater tua est, non reuelabis turpitudinem eius. Turpitudinem uxoris patris tui non discooperies; turpitudo enim patris tui est. Turpitudinem sororis tue ex patre, siue ex matre, que domi uel foris genita est, non reuelabis. Turpitudinem filie filii tui uel neptis ex filia, non reuelabis; quia turpitudo tua est. Turpitudinem filie uxoris patris tui, quam peperit patri tuo, et est soror tua, non reuelabis. Turpitudinem sororis patris tui non discooperies; quia caro est patris tui. Turpitudinem sororis matris tue non reuelabis; eo quod caro sit matris tue. Turpitudinem patrui tui non reuelabis, nec accedas ad uxorem eius, que tibi affinitate coniungitur. Turpitudinem nurus tue non reuelabis; quia uxor filii tui est; nec discooperies ignominiam eius. Turpitudinem uxoris fratris tui non reuelabis; quia turpitudo fratris tui est. Turpitudinem uxoris tue et filie eius non reuelabis. Filiam filii eius, et filiam filie illius non sumes, ut reueles ignominiam eius; quia caro illius sunt, et talis coitus incestus est. Sororem uxoris tue in pellicatum illius non accipies, nec reuelabis turpitudinem eius adhuc illa uiuente. Ad mulierem que patitur menstrua, non accedes, nec reuelabis feditatem eius. Cum uxore proximi tui non coibis, nec seminis commixtione maculaberis. De semine tuo non dabis ut consecretur idolo Moloch, nec pollues nomen Dei tui. Ego Dominus. Cum masculo non commisceberis coitu femineo; quia abominatio est. Cum omni pecore non coibis, nec maculaberis cum eo. Mulier non succumbet iumento, nec miscebitur ei; quia scelus est. Nec polluamini in omnibus his.

Et post aliquantum [XIX.]: Unusquisque matrem et patrem suum timeat. Et post unum uersum: Nolite conuerti ad idola, nec deos conflatiles faciatis uobis. Ego Dominus Deus uester. Et post paululum: Nec remanentes, inquit, spicas colliges, neque in uinea tua racemos et grana decidentia congregabis; sed pauperibus et peregrinis carpenda dimittes. Ego Dominus Deus uester. Non facietis furtum. Non mentiemini. Nec decipiet unusquisque proximum suum. Non periurabis in nomine meo, nec pollues nomen Dei tui. Ego sum Dominus. Nec facies calumniam proximo tuo, nec ui opprimes eum. Non morabitur opus mercenarii tui apud te usque in mane. Non maledices surdo, nec coram ceco pones offendiculum: sed timebis Dominum Deum, quia ego sum Dominus. Non facies quod iniquum est, nec iniuste iudicabis. Nec consideres personam pauperis, nec honores uultum potentis: iuste iudica proximo tuo. Non eris criminator et susurro in populis. Non stabis contra sanguinem proximi tui. Ego Dominus. Ne oderis fratrem tuum in corde tuo: sed publice argue eum, ne habeas super illo peccatum. Non queras ultionem, nec memor eris iniurie ciuium tuorum. Diliges amicum tuum sicut teipsum. Ego sum Dominus, Leges meas custodite. Et  paulo post: Non comedetis cum sanguine [1 1Kb] . Non augurabimini, nec obseruabitis somnia. Neque in rotundum attondebitis comam, nec radetis [2 1Kb] barbam. Et super mortuo non incidetis carnem uestram: neque figuras aliquas et stigmata facietis uobis. Ego Dominus. Ne prostituas filiam tuam, ne contaminetur terra, et impleatur piaculo. Et post unum uersum: Ego Dominus. Ne declinetis ad magos, nec ab hariolis aliquid sciscitemini, ut polluamini per eos. Ego Dominus Deus uester. Coram cano capite consurge, et honora personam senis, et time Deum tuum. Ego sum Dominus. Si habitauerit aduena in terra uestra, et moratus fuerit inter uos, ne exprobretis ei; sed sit inter uos quasi indigena, et diligetis eum quasi uosmetipsos: fuistis enim et uos aduene in terra Aegypti. Ego Dominus Deus uester. Nolite facere aliquid iniquum in iudicio, in regula, in pondere, in mensura. Statera iusta, et equa sint pondera; iustus modius, equusque sextarius. Ego Dominus Deus uester, qui eduxi uos de terra Aegypti. Custodite omnia precepta mea, et uniuersa iudicia, et facite ea. Ego Dominus.

[XX.] Locutusque est Dominus ad Moysen, dicens, Hec loqueris filiis Isrel: Homo de filiis Isrel, et de aduenis qui habitant in Isrel, si quis dederit de semine suo idolo Moloch, morte moriatur; populus terre lapidabit eum: et ego ponam faciem meam contra illum, succidamque eum de medio populi sui, eo quod de semine suo dederit Moloch, et contaminauerit sanctuarium meum, et polluerit nomen sanctum meum. Quod si negligens populus terre, et quasi paruipendens imperium meum, dimiserit hominem qui dedit de semine suo Moloch, nec uoluerit eum occidere; ponam faciem meam super hominem illum, et cognationem eius; succidamque et ipsum et omnes qui consenserunt ei, ut fornicarentur cum Moloch de medio populi sui. Anima que declinauerit ad magos et hariolos, et fornicata fuerit cum eis; ponam faciem meam contra eam, et interficiam illam de medio populi sui. Sanctificamini, et estote sancti; quia ego sanctus sum Dominus Deus uester. Custodite precepta mea, et facite ea. Ego Dominus qui sanctifico uos. Qui maledixerit patri suo aut matri, morte moriatur. Patri matrique qui maledixerit [3 1Kb] , sanguis eius sit super eum. Si mechatus fuerit uir cum uxore alterius, et adulterium perpetrauerit cum coniuge proximi sui; morte moriantur et mechus et adultera. Qui dormierit cum nouerca sua, et reuelauerit ignominiam patris sui; morte moriantur ambo: sanguis eorum sit super eos. Si quis dormierit cum nuru sua, uterque moriatur; quia scelus operati sunt: sanguis eorum sit super eos. Qui dormierit cum masculo coitu femineo, uterque operatus est nefas; morte  moriantur: sanguis eorum sit super eos. Qui supra uxorem filiam duxerit matrem eius, scelus operatus est; uiuus ardebit cum eis, nec permanebit tantum nefas in medio uestri. Qui cum iumento et pecore coierit, morte moriatur: pecus quoque occidite. Mulier que succubuerit cuilibet iumento, simul interficietur cum eo; sanguis eorum sit super eos. Qui acceperit sororem suam, filiam patris sui, uel filiam matris sue, et uiderit turpitudinem eius, illaque conspexerit fratris ignominiam, nefariam rem operati sunt; occidentur in conspectu populi, eo quod turpitudinem suam mutuo reuelauerint; et portabunt iniquitatem suam. Qui coierit cum muliere in fluxu menstruo, et reuelauerit turpitudinem eius, ipsaque aperuerit fontem sanguinis sui, interficientur ambo de medio populi sui. Turpitudinem matertere et amite tue non discooperies. Qui hoc fecerit, ignominiam carnis sue nudauit; portabunt ambo iniquitatem suam. Qui coierit cum uxore patrui uel auunculi sui, et reuelauerit ignominiam cognationis sue; portabunt ambo peccatum suum; absque liberis morientur. Qui duxerit uxorem fratris sui, rem facit illicitam: turpitudinem fratris sui reuelauit; absque filiis erunt. Et in alio loco: uir siue mulier, in quibus pythonicus uel diuinationis fuerit spiritus, morte moriantur; lapidibus obruent eos: sanguis eorum sit super illos.

Itemque in alio loco, cum de summo sacerdote loqueretur [XXI.]: uirginem, inquit, ducet uxorem; uiduam et repudiatam, et sordidam atque meretricem non accipiet, sed puellam de populo suo: ne commisceat stirpem generis sui, uulgo gentis sue; quia ego Dominus qui sanctifico eum.

Et post multa [XXIu.]: Homo qui maledixerit Deo suo, portabit peccatum suum. Et qui blasphemauerit nomen Domini, morte moriatur: lapidibus opprimet eum omnis multitudo, siue ille ciuis, siue peregrinus fuerit. Qui blasphemauerit nomen Domini, morte moriatur. Qui percusserit et occiderit hominem, morte moriatur. Qui percusserit animal, reddat uicarium, id est, animam pro anima. Qui irrogauerit maculam cuilibet ciuium suorum, sicut fecit, fiat ei: fracturam pro fractura, oculum pro oculo, dentem pro dente restituet; qualem inflixerit maculam, talem sustinere cogetur. Qui percusserit iumentum, reddet aliud. Qui percusserit hominem, punietur. Aequum iudicium sit inter uos, siue peregrinus, siue ciuis peccauerit; quia ego sum Dominus Deus uester.

Et post aliquantum [XXuI.]: Non facietis uobis idolum et sculptile, nec titulos erigetis, nec insignem [1 1Kb] lapidem ponetis in terra uestra, ut adoretis eum. Ego enim sum Dominus Deus uester.

Hec de Leuitico. Nunc de libro cuius nomen est Numeri, que uisa sunt commemoranda ponemus.



DE NUMERIS.

[Cap. XXuII.] Homo cum mortuus fuerit absque filio, ad filiam eius transibit hereditas. Si filiam non habuerit, habebit successores fratres suos. Quod si  et fratres non habuerit, dabitis hereditatem fratribus patris eius. Sin autem nec patruos habuerit, dabitur hereditas iis qui ei proximi sunt: eritque hoc filiis Isrel sanctum lege perpetua, sicut precepit Dominus Moysi.

Et post multa [XXXu.] Ad unius testimonium nullus condemnabitur. Non accipietis pretium ab eo qui reus est sanguinis.

Hec de Numeris inuenimus, que inspicienda putauimus. Deuteronomium deinceps considerabimus.



DE DEUTERONOMIO.

[Cap. I.] Nulla erit distantia personarum: ita paruum audietis ut magnum, nec accipietis cuiusquam personam; quia Dei iudicium est.

Et plurimis interpositis, ubi Decalogum repetit [Iu.] Custodite igitur sollicite animas uestras. Non uidistis aliquam similitudinem in die qua locutus est Dominus uobis in Horeb de medio ignis: ne forte decepti faciatis uobis sculptam similitudinem, aut imaginem masculi uel femine; similitudinem omnium iumentorum que sunt super terram, uel auium sub celo uolantium; atque reptilium que mouentur in terra, siue piscium qui sub terra morantur in aquis; ne forte oculis eleuatis ad celum uideas solem et lunam, et omnia astra celi, et errore deceptus adores, et colas que creauit Dominus Deus tuus in ministerium cunctis gentibus, que sub celo sunt. Et paulo post: Caue, inquit, ne quando obliuiscaris pacti Domini Dei tui, quod pepigit tecum; et facias tibi sculptam similitudinem eorum, que fieri Dominus prohibuit: quia Dominus Deus tuus ignis consumens est, Deus emulator.

Et alio loco [u.]: Non habebis deos alienos in conspectu meo. Non facies tibi sculptile, nec similitudinem omnium que in celo sunt desuper, et que in terra deorsum, et que uersantur in aquis sub terra. Non adorabis ea, neque coles. Ego enim sum Dominus Deus tuus, Deus emulator, reddens iniquitatem patrum in filios in tertiam et quartam generationem, iis qui oderunt me; et faciens misericordiam in multa millia diligentibus me, et custodientibus precepta mea. Non usurpabis nomen Domini Dei tui frustra: quia non erit impunitus, qui super re uana nomen eius assumpserit. Et post paululum: Honora, inquit, patrem tuum et matrem, sicut precepit tibi Dominus Deus tuus; ut longo uiuas tempore, et bene sit tibi in terra quam Dominus Deus tuus daturus est tibi. Non occides, neque mechaberis, furtumque non facies, nec loqueris contra proximum tuum falsum testimonium. Non concupisces uxorem proximi tui, non domum, non agrum, non seruum, non ancillam, non bouem, non asinum, et uniuersa que illius sunt.

Et alibi in eodem libro [uI.]: Diliges Dominum Deum tuum ex toto corde tuo, et ex tota anima tua, et ex tota fortitudine tua. Et paulo post: Cum comederis et saturatus fueris, caue diligenter ne obliuiscaris Domini, qui eduxit te de terra Aegypti de domo seruitutis. Dominum Deum tuum timebis, et ipsi soli  seruies, ac per nomen illius iurabis. Non ibitis post deos alienos cunctarum gentium que in circuitu uestro sunt: quoniam Deus emulator, Dominus Deus tuus in medio tui; ne quando irascatur furor Domini Dei tui contra te, et auferat te de superficie terre. Non tentabis Dominum Deum tuum.

Item paulo post, cum de alienigenis loquitur [uII.]: Neque sociabis cum eis coniugia; filiam tuam non dabis filio eius, nec filiam illius accipies filio tuo. Quia seducet filium tuum ne sequatur me, et ut magis seruiat diis alienis: irasceturque furor Domini, et delebit te cito. Quin potius hec facietis eis: aras eorum subuertite, confringite statuas, lucosque succidite, et sculptilia comburite. Et post aliquantulum: Sculptilia eorum igne combures. Non concupisces argentum et aurum de quibus facta sunt, neque assumes ex eis tibi quidquam, ne offendas; propterea, quia abominatio est Domini Dei tui. Nec inferes quidpiam ex idolo in domum tuam; ne fias anathema, sicut et illud est: quasi spurcitiem detestaberis, et uelut inquinamentum ac sordes abominationi habebis; quia anathema est.

Et alio in loco [uIII.]: Obserua, et caue ne quando obliuiscaris Domini Dei tui, et negligas mandata eius, atque iudicia, et ceremonias, quas ego precipio tibi hodie: ne postquam comederis et satiatus fueris, domos pulchras edificaueris, et habitaueris in eis; habuerisque armenta et ouium greges, argenti et auri cunctarumque rerum copiam, eleuetur cor tuum, et non reminiscaris Domini Dei tui. Et post paucos uersus: Ad extremum, inquit, misertus est tui; ne diceres in corde tuo, Fortitudo mea et robur manus mee hec mihi omnia prestiterunt: sed recorderis Domini Dei tui, quod ipse tibi uires prebuerit.

Et post aliquantum [XI.]: Ut ipsi comedatis, ac saturemini. Cauete ne forte decipiatur cor uestrum, et recedatis a Domino Deo, seruiatisque diis alienis, et adoretis eos; iratusque Dominus claudat celum.

Et post aliquantum [XII.]: Subuertite omnia loca in quibus coluerunt gentes, quas possessuri estis, deos suos, super montes excelsos et colles, et subter [1 1Kb] omne lignum frondosum. Dissipate aras eorum, et confringite statuas; lucos igne comburite, et idola comminuite: disperdite nomina eorum de locis illis. Et quibusdam interpositis, cum de alienigenis loqueretur: Caue ne imiteris eas, postquam te fuerint intreunte subuerse, et requiras ceremonias earum, dicens, Sicut coluerunt gentes iste deos suos, ita et ego colam. Non facies similiter Domino Deo tuo. Omnes enim abominationes quas auersatur Dominus, fecerunt diis suis, offerentes filios et filias, et comburentes igni. Quod precipio tibi, hoc tantum facito Domino; nec addas quidquam, nec minuas.

[XIII.] Si surrexerit in medio tui prophetes, aut qui somnium uidisse se dicat, et predixerit signum atque portentum; et euenerit quod locutus est, et dixerit tibi, Eamus et sequamur deos alienos, quos ignoras, et seruiamus eis; non audias uerba prophete  illius, aut somniatoris: quia tentat uos Dominus Deus uester, ut palam fiat utrum diligatis eum, an non, in toto corde et in tota anima uestra. Dominum Deum uestrum sequimini, et ipsum timete: mandata illius custodite, et audite uocem eius: ipsi seruietis, et ipsi adherebitis. Propheta autem ille aut fictor somniorum interficietur; quia locutus est, ut uos auerteret a Domino Deo uestro, qui eduxit uos de terra Aegypti, et redemit de domo seruitutis; ut errare te faceret de uia quam tibi preceperat Dominus Deus tuus; et auferes malum de medio tui. Si tibi uoluerit persuadere frater tuus, filius matris tue, aut filius tuus, uel filia, siue uxor que est in sinu tuo, aut amicus quem diligis ut animam tuam, clam dicens, Eamus et sequamur deos alienos, quos tu ignoras et patres tui, cunctarum in circuitu gentium, que iuxta uel procul sunt ab initio usque ad fines terre; non acquiescas ei, neque audias, neque parcat ei oculus tuus, ut miserearis, et occultes eum: sed statim interficies; sit prius manus tua super eum; et post te [1 1Kb] omnis populus mittat manum: lapidibus obrutus necabitur, quia te uoluit abstrahere a Domino Deo tuo.

Et post paululum [XIu.]: Non uos incidetis, nec facietis caluitium super mortuo: quoniam populus sanctus es Domino Deo tuo.

Et alio loco [Xu.]: Si unus, inquit, de fratribus tuis, qui moratur intra portas ciuitatis tue, in terra quam Dominus Deus tuus daturus est tibi, ad paupertatem uenerit; non obdurabis cor tuum, nec contrahes manum: sed aperies eam pauperi, et dabis mutuum quo eum indigere perspexeris. Caue ne forte subrepat tibi impia cogitatio, et dicas in corde tuo, Appropinquat septimus annus remissionis; et auertas oculos a paupere fratre tuo, nolens ei quod postulat mutuum commodare; ne clamet contra te ad Dominum, et fiat tibi in peccatum: sed dabis ei; nec ages quidpiam callide in eius necessitatibus subleuandis: ut benedicat tibi Dominus Deus tuus in omni tempore, et in cunctis ad que manum miseris. Non deerunt pauperes in terra habitationis tue: idcirco ego precipio tibi ut aperias manum fratri tuo egeno et pauperi, qui tecum uersatur in terra.

Et post aliquantum [XuI.]: Iudices et magistros constitues in omnibus portis tuis, quas Dominus Deus tuus dederit tibi, per singulas tribus tuas, ut iudicent populum iusto iudicio: nec in alteram partem declinent. Non accipias personam, nec munera; quia munera excecant oculos sapientium, et mutant uerba iustorum. Iuste quod iustum est persequeris, ut uiuas, et possideas terram quam Dominus Deus tuus dederit tibi. Et post pauca: Non facies tibi, atque constitues statuam, que odit Dominus Deus tuus.

Item post pauca [XuII.]: Cum reperti fuerint apud te intra unam portarum tuarum, quas Dominus Dues tuus dabit tibi, uir aut mulier, qui faciant malum in conspectu Domini Dei tui, et transgrediantur pactum illius, ut uadant, et seruiant diis alienis, et adorent eos, solem et lunam et omnem militiam celi, que  non precepi; et hoc tibi fuerit nuntiatum, audiensque inquisieris diligenter, et uerum esse repereris, et abominatio facta est in Isrel: educes uirum ac mulierem, qui rem sceleratissimam perpetrauerunt, ad portas ciuitatis tue, et lapidibus obruentur. In ore duorum aut trium testium peribit, qui interficietur. Nemo occidatur uno contra se dicente testimonium. Manus testium prima interficiat eum, et manus reliqui populi extrema mittatur; ut auferas malum de medio tui. Item post aliquantum: Qui autem superbierit nolens obedire sacerdotis imperio, qui eo tempore ministrat Domino Deo tuo, et decreto [1 1Kb] iudicis; moriatur homo ille: et auferes malum de Isrel; cunctusque populus audiens timebit, ut nullus deinceps intumescat superbia.

Et post quedam interposita, cum de alienigenis admoneret [XuIII.]: Caue, inquit, ne imitari uelis abominationes illarum gentium. Nec inueniatur in te, qui lustret filium suum aut filiam ducens per ignem, aut qui hariolos sciscitetur, et obseruet somnia atque auguria; nec sit maleficus, nec incantator, neque pythones consulas nec diuinos, et queras a mortuis ueritatem. Omnia enim hec abominatur Dominus.

Et post aliquantum [XIX.]: Non stabit testis unus contra aliquem, quidquid illud peccati et facinoris fuerit: sed in ore duorum aut trium testium stabit omne uerbum. Si steterit testis mendax contra hominem, accusans eum preuaricationis; stabunt ambo, quorum causa est, ante Dominum in conspectu sacerdotum et iudicum, qui fuerint in diebus illis: cumque diligentissime perscrutantes inuenerint falsum testem dixisse contra fratrem suum mendacium; reddent ei sicut fratri suo reddere cogitauit; et auferes malum de medio tui: ut audientes ceteri timorem habeant, et nequaquam talia audeant facere. Non misereberis eius; sed animam pro anima, oculum pro oculo, dentem pro dente, manum pro manu, pedem pro pede exiges.

Et alibi in eodem libro [XXI.]: Si genuerit homo filium contumacem et proteruum, qui non audiat patris ac matris imperium, et cercitus obedire contempserit; apprehendent eum, et deducent ad seniores ciuitatis illius, et ad portam iudicii, dicentque ad eos, Filius noster iste proteruus et contumax est, monita nostra audire contempsit, comessationibus uacat et luxurie atque conuiuiis: lapidibus eum obruet populus ciuitatis, et morietur; ut auferatis malum de medio uestri, et uniuersus Isrel audiens pertimescat.

Et post pauca [XXII.]: Non uidebis bouem fratris tui aut ouem errantem, et preteribis; sed reduces fratri tuo: etiamsi non est propinquus tuus frater, nec nosti eum, duces in domum tuam, et erunt apud te quamdiu querat ea frater tuus; et recipiat. Similiter facies de asino et uestimento, et de omni re fratris  tui que perierit: si inueneris eam, ne negligas quasi alienam. Si uideris asinum fratris tui aut bouem cecidisse in uia, non despicies, sed subleuabis cum eo. Non induetur mulier ueste uirili, nec uir utetur ueste feminea: abominabilis enim apud Dominum est qui facit hec. Item post pauca: Cum edificaueris domum nouam, facies murum tecti per circuitum; ne effundatur sanguis in domo tua, et sis reus labente alio et in preceps ruente. Item paulo post: Si duxerit uir uxorem, et postea eam odio habuerit; quesieritque occasiones quibus dimittat eam, obiiciens ei nomen pessimum, et dixerit, Uxorem hanc accepi, et ingressus ad eam non inueni uirginem: tollent eam pater et mater eius, et ferent secum signa uirginitatis eius ad seniores urbis, qui in porta sunt; et dicet pater, Filiam meam dedi huic uxorem, quam quia odit, imponit ei nomen pessimum, ut dicat, Non inueni filiam tuam uirginem: et ecce hec sunt signa uirginitatis filie mee. Expandent uestimentum coram senioribus ciuitatis: apprehendentque senes urbis illius uirum, et uerberabunt illum; condemnantes insuper centum siclis argenti, quos dabit patri puelle; quoniam diffamauit nomen pessimum super uirginem Isrel: habebitque eam uxorem, et non poterit dimittere omni tempore uite sue. Quod si uerum est quod obiicit, et non est in puella inuenta uirginitas; eiicient eam extra fores domus patris sui, et lapidibus obruent uiri ciuitatis eius, et morietur; quoniam fecit nefas in Isrel, ut fornicaretur in domo patris sui: et auferes malum de medio tui. Si dormierit uir cum uxore alterius, uterque moriatur, id est adulter et adultera; et auferes malum de Isrel. Si puellam uirginem desponderit uir, et inuenerit eam aliquis in ciuitate, et concubuerit cum illa; educes utrumque ad portam ciuitatis illius, et lapidibus obruentur; puella, quia non clamauit, cum esset in ciuitate; uir, quia humiliauit uxorem proximi sui: et auferes malum de medio tui. Sin autem in agro repererit uir puellam que desponsata est, et apprehendens concubuerit cum illa, ipse morietur solus: puella nichil patietur, nec est rea mortis: quoniam sicut latro consurgit contra fratrem suum, et occidit animam eius; ita et puella perpessa est: sola erat in agro, clamauit, et nullus affuit qui liberaret eam. Si inuenerit uir puellam uirginem, que non habet sponsum, et apprehendens concubuerit cum ea, et res ad iudicium uenerit; dabit qui dormiuit cum ea, patri puelle centum siclos argenti, et habebit eam uxorem, quia humiliauit eam: non poterit dimittere cunctis diebus uite sue. Non accipiet homo uxorem patris sui, nec reuelabit operimentum eius.

Et post paululum [XXIII.]: Non erit meretrix de filiabus Isrel, nec scortator de filiis Isrel. Et post paululum: Non fenerabis fratri tuo ad usuram pecuniam, nec fuges, nec quamlibet aliam rem; sed alieno. Et post paucos uersus: Cum uoueris uotum Domino Deo tuo, non tardabis reddere; quia requiret illud Dominus Deus tuus, et si moratus fueris, reputabitur tibi in peccatum. Si nolueris polliceri, absque peccato eris: quod autem semel egressum est de labiis tuis, obseruabis,  et facies sicut promisisti Domino Deo tuo, et propria uoluntate et ore tuo locutus es.

Et paulo post [XXIu.]: Non accipies loco pignoris inferiorem et superiorem molam, quia animam suam apposuit [1 1Kb] tibi. Si deprehensus fuerit homo sollicitans fratrem suum de filiis Isrel, et uendito eo accipiens [2 1Kb] pretium, interficietur: et auferes malum de medio tui. Et post paucos uersus: Cum repetis, inquit, a proximo tuo rem aliquam quam debet tibi, non ingredieris domum eius, ut pignus auferas; sed stabis foris, et ille tibi proferet quod habuerit. Sin autem pauper est, non pernoctabit apud te pignus; sed statim reddes ei ante solis occasum, ut dormiens in uestimento suo benedicat tibi, et habeas iustitiam coram Domino Deo tuo. Non negabis mercedem indigentis et pauperis fratris tui, siue aduene qui tecum moratur in terra, et intra portas tuas est: sed eadem die reddes ei pretium laboris sui, ante solis occasum; quia pauper est, et ex eo sustentat animam suam: ne clamet coram te ad Dominum, et reputetur tibi in peccatum. Non occidentur patres pro filiis, nec filii pro patribus; sed unusquisque pro suo peccato morietur. Et post paucos uersus: Quando messueris segetem in agro tuo, et oblitus manipulum reliqueris; non reuerteris ut tollas illum: sed aduenam et pupillum et uiduam auferre patieris; ut benedicat tibi Dominus Deus tuus in omni opere manuum tuarum. Si fruges colliges oliuarum, quidquid remanserit in arboribus, non reuerteris ut colligas; sed relinques aduene, pupillo, ac uidue. Si uindemiaueris uineam tuam, non colliges remanentes racemos; sed cedent in usus aduene, pupilli, ac uidue. Memento quod et tu seruieris in Aegypto, et idcirco precipiam tibi ut facias hanc rem.

[XXu.] Si fuerit causa inter aliquos, et interpellauerint iudices; quem iustum esse perspexerint, illi iustitie palmam dabunt; quem impium, condemnabunt impietatis. Sin autem qui peccauit dignum uiderint plagis; prosternent, et coram se facient uerberari. Pro mensura peccati erit et plagarum modus: ita duntaxat, ut quadragenarium numerum non excedant, ne fede laceratus ante oculos tuos obeat [3 1Kb] frater tuus. Et post paululum: Si habuerint inter se iurgium uiri, et unus contra alterum rixari ceperint, uolensque uxor alterius eruere uirum suum de manu fortioris, miserit manum, et apprehenderit uerenda eius; abscindes manum illius, nec flecteris super eam ulla misericordia. Non habebis in sacculo diuersa pondera, maius et minus; nec erit in domo tua modius maior et minor. Pondus habebis iustum et uerum; et modius equalis et uerus erit tibi.

Et post pleraque [XXuII.]: Maledictus homo qui facit sculptile et conflatile, abominationem Domini, opus manuum artificum, ponitque illud in abscondito:  et respondebit omnis populus, et dicet, Amen. Maledictus qui non honorat patrem suum et matrem: et dicet omnis populus, Amen. Maledictus qui transfert terminos proximi sui: et dicet omnis populus, Amen. Maledictus qui errare facit cecum in itinere: et dicet omnis populus, Amen. Maledictus qui peruertit iudicium aduene, pupilli, et uidue: et dicet omnis populus, Amen. Maledictus omnis qui dormit cum uxore patris sui, et reuelat operimentum lectuli eius: et dicet omnis populus, Amen. Maledictus qui dormit cum omni iumento: et dicet omnis populus, Amen. Maledictus qui dormit cum sorore sua, filia patris sui, uel matris sue: et dicet omnis populus, Amen. Maledictus qui dormit cum socru sua: et dicet omnis populus, Amen. Maledictus qui clam percusserit proximum suum: et dicet omnis populus, Amen. Maledictus qui accipit munera, ut percutiat animam sanguinis innocentis: et dicet omnis populus, Amen.

Huc usque de libris Moysi que uisa sunt ponenda, posuimus. In his uero que sequuntur et appellantur, Iesu Naue, Iudicum, Regnorum, Paralipomenon, rerum gestarum potius historia legitur quam precepta uiuendi. Hec tamen paucissima de libro Iesu Naue pretereunda in hoc opere non putaui.



DE IESU NAuE.

[Cap. XXII.] Reuertimini, et ite in tabernacula uestra, et in terram possessionis, quam tradidit uobis Moyses famulus Domini trans Iordanem: ita duntaxat ut custodiatis attente, et opere compleatis mandatum et legem, quam precepit uobis Moyses seruus Domini; ut diligatis Dominum Deum uestrum, et ambuletis in omnibus uiis eius, et obseruetis mandata illius, adhereatisque ei, ac seruiatis ei in omni corde et anima uestra.

Et in alio loco [XXIII.]: Ne postquam intraueritis, inquit, ad gentes que inter uos future sunt, iuretis in nomine deorum earum, et seruiatis eis, et adoretis illos: sed adhereatis Domino Deo uestro, quod fecistis usque in diem hanc.

De libro autem Psalmorum multa ponenda sunt, quamuis eadem sepe repetantur: sed habebo modum, quantum potero, ne hoc opus quod memoria maxime tenendum est, in nimiam longitudinem pergat.



DE PSALMIS.

In psalmo I. Beatus uir qui non abiit in consilio impiorum, et in uia peccatorum non stetit, et in cathedra derisorum non sedit. Sed in lege Domini uoluntas eius, et in lege eius meditabitur die ac nocte. In psalmo II. Nunc ergo, reges, intelligite; erudimini, iudices terre. Seruite Domino in timore, et exsultate cum tremore. Adorate pure  , ne forte  irascatur, et pereatis de uia. Cum exarserit post paululum furor eius, beati omnes qui sperant in eum. In psalmo Iu. Filii uiri, usquequo, inclyti mei, ignominiose diligitis uanitatem, querentes mendacium? Et paulo post: Irascimini, et nolite peccare: loquimini in cordibus uestris super cubilia uestra, et tacete. Sacrificate sacrificium iustitie, et confidite in Domino. In psalmo u. Quoniam non es Deus uolens iniquitatem. Nec habitabit iuxta te malignus; non stabunt iniqui in conspectu oculorum tuorum. Odisti omnes operantes iniquitatem, perdes loquentes mendacium. uirum sanguinum et dolosum abominabitur Dominus. In psalmo XIu. Domine, quis peregrinabitur in tentorio tuo? et quis habitabit in monte sancto tuo? Qui ingreditur sine macula, et operatur iustitiam, loquiturque ueritatem in corde suo: qui non est facilis in lingua sua, neque fecit amico suo malum, et opprobrium non sustinuit super uicino suo. Despicitur oculis eius improbus [1 1Kb] , timentes autem Dominum glorificat. Iurat ut se affligat, et non mutat. Pecuniam suam non dedit ad usuram, et munera aduersus innoxium non accepit. Qui facit hec, non mouebitur in eternum. In psalmo XXIII. Quis ascendet in montem Domini? aut quis stabit in loco sancto eius? Innocens manibus et mundo corde, qui non exaltauit frustra animam suam, et non iurauit dolose. Accipiet benedictionem a Domino, et iustitiam [2 1Kb] a Deo salutari suo. In psalmo XXuI. Lux mea Dominus et salutare meum, quem timebo? Dominus fortitudo uite mee, quem formidabo? Et post quatuor uersus [3 1Kb] : Si steterint aduersum me castra, non timebit cor meum. Si surrexerit contra me bellum, in hoc ego confidam. Unum petii a Domino, et hoc requiram: ut habitem in domo Domini, omnibus diebus uite mee; ut uideam pulchritudinem Domini, et attendam templum eius. Et alio loco: Tibi dixit cor meum, Quesiui uultum eius; faciem tuam, Domine, requiram. Et postea: Exspecta Dominum, confortare, et roboretur cor tuum, et sustine Dominum. In psalmo XXuII. Ne tradas me cum impiis, et cum operantibus iniquitatem; qui loquuntur pacem cum amicis suis, et est malum in corde eorum. In psalmo XXX. Confortamini, et roboretur cor uestrum, omnes qui exspectatis Dominum. In psalmo XXXI. Nolite fieri sicut equus et mulus, quibus non est intelligentia. In chamo et freno maxillas eorum constringe, qui non approximant ad te. Multi dolores impii; confidentem autem in Domino misericordia circumdabit. Letamini in Domino et exsultate, iusti; et gaudete, omnes recti corde. In psalmo XXXII. Laudate, iusti, Dominum; rectos decet laudatio. Et alio loco: Beata gens cuius Dominus Deus eius, populus quem elegit Dominus in hereditatem sibi. In psalmo XXXIII. Benedicam Dominum in omni tempore; semper laus eius in ore meo. In Domino  laudabitur anima mea; audiant mites et letentur. Magnificate Dominum mecum, et exaltemus nomen eius pariter. Et post paucos uersus: Gustate et uidete, quia bonus Dominus; beatus uir qui sperat in eo. Timete Dominum, sancti eius; quoniam non est inopia timentibus eum. Leones indiguerunt [1 1Kb] , et esurierunt; querentibus autem Dominum, non deerit omne bonum. uenite, filii, audite me; timorem Domini docebo uos. Quis est uir qui uelit uitam, diligens uidere dies bonos? Custodi linguam tuam a malo, et labia tua ne loquantur dolum. Recede a malo, et fac bonum; quere pacem, et persequere eam. Et post septem uersus [2 1Kb] : Iuxta est Dominus contritis corde, et confractos spiritu saluabit. In psalmo XXXuI. Noli contendere cum malignis, neque emuleris facientes iniquitatem. Quoniam sicut herba uelociter conterentur; et sicut olus uiride arescent. Spera in Domino, et fac bonum; peregrinare in terra, et pascere fide. Et [3 1Kb] delectare in Domino, et dabit tibi petitiones cordis tui. uolue [4 1Kb] super Dominum uiam tuam, et confide in eo, et ipse faciet. Et educet sicut lumen iustitiam tuam, et iudicium tuum sicut meridiem. Tace Domino, et exspecta eum: noli contendere aduersus eum qui proficit in uia sua, aduersus uirum qui facit que cogitat. Dimitte iram, et relinque furorem; noli contendere, ut male facias. Quoniam qui male faciunt, interibunt; exspectantes autem Dominum, ipsi hereditabunt terram. Adhuc enim modicum, et non erit impius; et cogitabis de loco eius, et non subsistet. Mites autem hereditabunt terram, et delectabuntur in multitudine pacis. Et paulo post: Melius est parum iusto, super diuitias impiorum multas. Quia brachia impiorum confringentur; subleuat autem iustos Dominus. Etpost aliquantum: Recede a malo, et fac bonum. Et alibi: Exspecta Dominum, et custodi uiam eius; et exaltabit te, ut possideas terram. Custodi simplicitatem, et uide rectum; quia erit ad extremum uiro pax. In psalmo XXXIX. Beatus uir qui posuit Dominum [5 1Kb] confidentiam suam, et non est auersus ad superbias pompasque mendacii. In psalmo XLIII. In Domino gaudabimus tota die, et in nomine tuo in eternum confitebimur. Et paulo post: Omnia hec uenerunt super nos; et non sumus obliti tui, nec mentiti fuimus in pacto tuo. Non est conuersum retro cor nostrum, nec declinauerunt gressus nostri a semita tua. Quoniam deiecisti nos in loco draconum, et operuisti nos umbra mortis. Si obliti sumus nominis Dei nostri, et expandimus manus nostras ad Deum alienum; numquid non Deus inuestigabit istud? ipse enim nouit cogitationes cordis. Quoniam propter te mortificati  sumus tota die, reputati sumus ut grex occisionis. In psalmo XLuI. Canite Deo, canite: canite regi nostro, canite. Quia rex uniuerse terre Deus, canite erudite. In psalmo XLIX. Immola Deo laudem, et redde Altissimo uota tua. Et inuoca me in die tribulationis: liberabo te, et glorificabis me. Impio autem dixit Deus, Quid tibi est cum narratione preceptorum meorum, ut assumas pactum meum in ore tuo? Qui odisti disciplinam, et proiecisti uerba mea post te. Si uidebas furem, consentiebas ei; et cum adulteris erat pars tua. Os tuum dimisisti ad malitiam; et lingua tua concinnauit dolum. Sedens aduersum fratrem tuum loquebaris; et aduersum filium matris tue fabricabaris opprobrium. Hec fecisti, et tacui: existimasti futurum me similem tui; arguam te, et proponam ante oculos tuos. Intelligite hoc, qui obliuiscimini Deum; ne forte capiam, et non sit qui liberet. Qui immolat confessionem, glorificat me; et qui ordinate ambulat, ostendam ei salutare Dei. In psalmo L. Ab iniquitate mea, et a peccato meo munda me. Quoniam iniquitatem meam ego cognoui, et peccatum meum contra me est semper. Et alibi: Sacrificium Deo spiritus contribulatus: cor contritum et humiliatum Deus non despicies. In psalmo LI. Quid gloriaris in malitia, potens? Misericordia Domini tota est die. Insidias cogitat lingua tua, quasi nouacula acuta faciens dolum. Dilexisti malum magis quam bonum, mendacium magis quam loqui iustitiam. Dilexisti omnia uerba ad deuorandum, lingua dolosa. Sed Deus destruet te in sempiternum; terrebit te, et euellet te de tabernaculo, et eradicabit te de terra uiuentium. uidebunt iusti, et timebunt, et super eum ridebunt: Ecce uir qui non posuit Deum fortitudinem suam: sed sperauit in multitudine diuitiarum suorum; confortatus est in insidiis suis. Ego autem sicut oliua uirens in domo Dei, speraui in misericordia Dei, in seculum sempiternum. Confitebor tibi in seculum, quoniam fecisti; et exspectabo nomen tuum, quoniam bonum in conspectu sanctorum tuorum. In psalmo LXI. Sperate in eo omni tempore, populi; effundite coram illo, cor uestrum [1 1Kb] : Deus spes nostra est. uerumtamen uanitas filii Adam, mendacium filii uiri: in stateris dolosis fraudulenter agunt simul. Nolite confidere in calumnia, et in rapina ne frustremini. Diuitie si affluxerint, ne apponatis cor. In psalmo LXIII. Letabitur iustus in Domino, et sperabit in eo. In psalmo LXuIII. Quia propter te portaui opprobrium; operuit confusio faciem meam. Alienus factus sum fratribus meis, et peregrinus filiis matris mee. Quia zelus domus tue comedit me, et opprobrium exprobrantium tibi cecidit super me. Et fleui in ieiunio animam meam; et factum est in opprobrium mihi. Et posui uestimentum meum saccum; et factus sum illis in parabolam. Contra me loquebantur qui sedebant in porta, et cantabant bibentes uinum. Et aliquanto post: Laudabo nomen Dei in cantico, et magnificabo eum in confessione. Et placebit Deo super uitulum nouellum, cornua efferentem et ungulas. uidentes mansueti letabuntur.  Qui queritis Dominum, uiuet anima uestra. Quoniam exaudiuit pauperes Dominus. In psalmo LXXII. Quia ecce qui elongant se a te, peribunt; perdidisti omnem fornicantem a te. Mihi autem appropinquare Deo bonum est: posui in Domino Deo spem meam, ut narrem omnes annuntiationes tuas. In psalmo LXXu. uouete, et reddite Domino Deo uestro; omnes qui in circuitu eius sunt, offerent dona terribili, auferenti spiritum ducum, terribili regibus terre. In psalmo LXXuII. Ausculta, populus meus, legem meam; inclinate aurem uestram ad uerba oris mei. Aperiam in parabola [1 1Kb] os meum, loquar enigmata antiqua. Et alio loco: Et narrabunt filiis suis, ut ponant in Deo spem suam, et non obliuiscantur cogitationem eius, et mandata eius custodiant. In psalmo LXXX. Laudate Deum fortitudinem nostram, iubilate Deo Iacob. Et alio loco: Isrel si audieris me, non sit in te deus alienus, et non adores deum peregrinum. Ego sum Dominus Deus tuus. In psalmo LXXXI. Usquequo iudicatis iniquitatem, et facies impiorum suscipitis? Iudicate pauperi et pupillo, egeno et inopi iuste facite. In psalmo LXXXIII. Beati qui habitant in domo tua, adhuc laudabunt te. Beatus homo cuius fortitudo est in te, semite in corde eius: transeuntes in ualle fletus fontem ponent eam. Benedictionem quoque amicietur doctor [2 1Kb] : ibunt de fortitudine in fortitudinem; parebunt apud Deum in Sion. Et paulo post: Quoniam melior est dies in atriis tuis super millia. Elegi abiectus esse in domo Dei mei, magis quam habitare in tabernaculis impietatis. In psalmo XCI. Bonum est confiteri Domino, et psallere nomini tuo, Altissime. In psalmo XCIII. Intelligite, stulti in populo; et insipientes, aliquando discite. Et paulo post: Beatus uir quem erudieris, Domine, et de lege tua docueris eum. Ut quiescat a diebus afflictionis, donec fodiatur impio interitus. In psalmo XCIu. uenite adoremus, et curuemur, flectamus genua ante faciem Domini factoris nostri. Et post duos uersus: Hodie si uocem eius audieritis, nolite obdurare corda uestra; sicut in contradictione, sicut in die tentationis in deserto. In psalmo XCu. Cantate Domino canticum nouum, cantate Domino, omnis terra. Cantate Domino, benedicite nomini eius: annuntiate de die in diem salutare eius. Narrate in gentibus gloriam eius, in uniuersis populis mirabilia eius. Et post sex uersus: Afferte Domino, familie populorum, afferte Domino gloriam et fortitudinem. Afferte Domino gloriam nomini eius; leuate munera, et introite in atria eius. Adorate Dominum in decore sanctuarii. In psalmo XCuI. Qui diligitis Dominum, odite malum. Et post tres uersus: Letamini, iusti, in Domino, et confitemini memorie sancte eius. In psalmo XCuII. Iubilate Domino, omnis terra; uociferamini, et laudate, et canite. In psalmo XCuIII. Exaltate Dominum Deum nostrum, et adorate scabellum pedum eius, quia sanctus est [3 1Kb] . In psalmo XCIX. Iubilate Domino, omnis terra, seruite Domino in letitia. Ingredimini coram illo in laude.  Scitote quoniam Dominus ipse est Deus; ipse fecit nos, et ipsius sumus [1 1Kb] . Et post unum uersum: Ingredimini portas eius in gratiarum actione, atria eius in laude; confitemini ei. In psalmo C. Deambulabo in simplicitate cordis mei in medio domus mee. Non ponam coram oculis meis uerbum Belial. Facientem declinationes odiui, nec adhesit mihi. Cor prauum recedet a me; malum nesciam. Loquentem in abscondito contra proximum suum, hunc interficiam [2 1Kb] . Superbum oculis et altum corde, cum hoc esse non potero. Oculi mei ad fideles terre, ut habitent mecum: ambulans in uia simpliciter, hic ministrabit mihi. Non habitabit in medio domus mee faciens malum [3 1Kb] : loquens mendacium non placebit in conspectu oculorum meorum. Mane perdam omnes impios terre, ut interficiam de ciuitate Domini uniuersos qui operantur iniquitatem. In psalmo CII. Misericordia autem Domini, ab eterno et usque in eternum super timentes eum. Et iustitia eius super filios filiorum, iis qui custodiunt pactum eius, et recordantur preceptorum eius ad facienda ea. In psalmo CIu. Confitemini Domino, et inuocate nomen eius; notas facite populis cogitationes eius. Canite ei, et psallite illi: loquimini in uniuersis mirabilibus eius. Exsultate in nomine sancto eius; letetur cor querentium Dominum. Querite Dominum et uirtutem eius, querite faciem eius iugiter. Recordamini mirabilium eius, que fecit, signorum et iudiciorum oris eius. In psalmo CuII. Paratum cor meum, Deus; cantabo et psallam: sed et gloria mea. Consurge, psalterium et cithara; consurgam mane. Confitebor tibi in populis, Domine, cantabo te in nationibus. In psalmo CX. Confitebor Domino in toto corde meo, in consilio iustorum et congregatione. Et in alio loco: Principium sapientie timor Domini: doctrina bona cunctis qui faciunt eam; laus eius perseuerans iugiter. In psalmo CXI. Beatus uir qui timet Dominum; in mandatis eius uolet nimis. Et post quinque uersus: Bonus uir clemens et fenerans, dispensabit uerba sua in iudicio; quia in eternum non commouebitur. In memoria sempiterna erit iustus; ab auditu malo non timebit. Paratum cor eius confidens in Domino; firmum cor eius, non timebit donec aspiciat in hostibus suis. Dispersit, dedit pauperibus: iustitia eius permanet in eternum; cornu eius exaltabitur in gloria. Impius uidebit et irascetur, dentibus frendet, et tabescet: desiderium impiorum peribit. In Psalmo CXII. Laudate, serui, Dominum, laudate nomen Domini. Sit nomen Domini benedictum, a modo et usque in eternum. Ab ortu solis usque ad occasum eius, laudabile nomen Domini. In psalmo CXIII. Idola Gentium argentum et aurum, opus manuum hominum. Os habent, et non loquentur; oculos habent, et non uidebunt. Aures habent, et non audient, etc. Et paulo post: Similes illis fiant qui faciunt ea, et omnes qui confidunt in eis. Isrel confidit in Domino; auxiliator et protector  eorum est. Domus Aaron confidit in Domino; auxiliator et protector eorum est. Timentes autem Dominum confidunt in Domino; auxiliator et protector eorum est. In psalmo CXu. Credidi propter quod locutus sum, ego afflictus sum nimis. Et post aliquantum: Quid reddam Domino pro omnibus que retribuit mihi? Calicem salutaris accipiam, et nomen Domini inuocabo. Gloriosa in conspectu Domini mors sanctorum eius. Et post tres uersus: Tibi immolabo hostiam laudis, et in nomine Domini inuocabo. uota mea Domino reddam in conspectu omnis populi eius; in atriis domus Domini, in medio tui, Ierusalem. In psalmo CXuI. Laudate Dominum, omnes gentes; collaudate eum, uniuersi populi. In psalmo CXuII. Confitemini Domino, quoniam bonus, quoniam in eternum misericordia eius. Dicat nunc Isrel, quoniam in eternum misericordia eius. Dicat domus Aaron, quoniam in eternum misericordia eius. Dicant qui timent Dominum, quoniam in eternum misericordia eius. Cum tribularer inuocaui Dominum, et exaudiuit me in latitudine Dominus. Et post quinque uersus: Melius est sperare in Domino, quam sperare in homine. Melius est sperare in Domino, quam sperare in principibus. Et post octo uersus: Fortitudo mea et laus mea Dominus, et factus est mihi in salutem. uox laudis et salutis in tabernaculis iustorum. In psalmo CXuIII. Beati immaculati in uia, qui ambulant in lege Domini. Beati qui custodiunt testimonia eius, in toto corde requirunt eum. Et alio loco: Et ambulabo in spatioso, quia precepta tua quesiui. Et loquar in testimoniis tuis coram regibus, et non confundar. Et delectabor in mandatis tuis, que dilexi. Et leuabo manus meas ad mandata tua, que dilexi; et loquar in preceptis tuis. Et post quatuor uersus: A lege tua non declinaui. Recordatus sum iudiciorum tuorum a seculo, Domine, et consolatus sum. Horror obtinuit me ab impiis, quia dereliquerunt legem tuam. Carmina erant mihi precepta tua, in domo peregrinationis mee. Recordatus sum in nocte nominis tui, Domine, et custodiui legem tuam. Hoc factum est mihi, quia precepta tua custodiui. Pars mea, Domine [1 1Kb] , dixi, ut custodiam uerbum tuum. Deprecatus sum uultum tuum in toto corde; miserere mei secundum eloquium tuum. Recogitaui uias meas, et conuerti pedes meos ad testimonia tua. Festinaui, et non neglexi custodire mandata tua. Funes impiorum implicauerunt me; legem tuam non sum oblitus. Medio noctis surgebam ad confitendum tibi, super iudicia iustificationis tue. Particeps ego sum omnium timentium te, et custodientium precepta tua, Et post paucos uersus: Ego autem in toto corde seruabam precepta tua. Incrassatum est uelut adeps cor eorum, et ego in lege tua meditabar. Bonum mihi quia afflictus sum, ut discerem precepta tua. Melior mihi est lex oris tui, super millia auri et argenti. Et post paucos uersus: Quia lex tua meditatio mea. Et post paululum: Ego autem loquar in preceptis tuis. Et post paululum: Precepta tua non sum oblitus. Et post duos uersus:  Foderunt mihi superbi foueas, que non erant iuxta legem tuam. Et post duos uersus: Paulo minus consumpserunt me in terra; ego autem non dimisi precepta tua. Et post septem uersus: Nisi quod lex tua delectatio mea, forte periissem in pressura mea. In sempiternum non obliuiscar preceptorum tuorum; quia per ipsa uiuificasti me. Tuus ego sum, salua me; quoniam precepta tua quesiui. Me exspectauerunt impii, ut perderent me; testimonium tuum considerabo. Omnis consummationis uidi finem; latum mandatum tuum nimis. Quam dilexi legem tuam! tota die hec meditatio mea. Et paulo post: Ab omni semita mala prohibui pedes meos, ut custodirem uerba tua. A iudiciis tuis non recessi, quia tu illuminasti me. Quam dulce gutturi meo eloquium tuum! super mel ori meo. Precepta tua considerabam; propterea odiui omnem semitam mendacii. Lucerna pedi meo uerbum tuum, et lux semite mee. Et post septem uersus: Anima mea in manu mea semper, et legis tue non sum oblitus. Posuerunt impii laqueum mihi, et a preceptis tuis non aberraui. Hereditas mea testimonia tua in sempiternum; quia gaudium cordis mei sunt. Inclinaui cor meum, ut facerem iustificationes tuas, propter eternam retributionem. Tumultuosos odiui, et legem tuam dilexi. Protectio mea et scutum meum tu es: uerbum tuum exspectaui. Recedite a me, maligni, et custodiam mandata Dei mei. Et post septem uersus: Quasi scoriam computasti omnes impios terre; propterea dilexi testimonia tua. Horripilauit a timore tuo caro mea, et iudicia tua timui. Feci iudicium et iustitiam, ne derelinquas me iis qui calumniantur me. Et post paucos uersus: Propterea dilexi mandata tua super aurum et topazium. Propterea in uniuersa precepta tua direxi; omnem semitam mendacii odio dabui. Mirabilia testimonia tua; idcirco custodiuit ea anima mea. Et post duos uersus: Os meum aperui, et respiraui; quia mandata tua desiderabam. Et alio loco: Consumpsit me zelus meus, quia obliti sunt uerborum tuorum hostes mei. Probatus sermo tuus nimis, et seruus tuus dilexit illum. Paruulus ego sum et contemptibilis; sed precepta tua non sum oblitus. Et post tres uersus: Mandata tua uoluntas mea. Et paulo post: uide afflictionem meam, et eripe me; quia legis tue non sum oblitus. Et post sex uersus: Multi qui persequuntur me, et affligunt me; a testimoniis tuis non declinaui. uidi preuaricatores tuos, et merebam; quia uerbum tuum non custodierunt. uide quoniam precepta tua dilexi, Domine; iuxta misericordiam tuam uiuifica me. Et post quatuor uersus: Gaudens ego sum in eloquio tuo, sicut qui inuenit spolia multa. Mendacium odio habui, et detestatus sum; legem autem tuam dilexi. Septies in die laudaui te, super iudiciis iustitie tue. Pax multa diligentibus legem tuam, et non est illis scandalum. Exspectabam salutare tuum, Domine, et mandata tua feci. Custodiuit anima mea testimonia tua, et dilexit ea nimis. Custodiui precepta tua et testimonia tua, quia omnes uie mee in conspectu tuo. Et post octo uersus: Sit manus tua auxiliatrix  mea; quia precepta tua elegi. Desideraui salutare tuum, Domine, et lex tua uoluntas mea est [1 1Kb] . Et post duos uersus: Erraui quasi ouis perdita; quere seruum tuum, quia mandatorum tuorum non sum oblitus. In psalmo CXIX. Ego pacifica loquebar, et illi debellabant ea. In psalmo CXXI. Rogate pacem Ierusalem: sit bene iis qui diligunt eam. Et post duos uersus: Propter fratres meos et proximos meos, loquebar pacem tibi. Propter domum Domini Dei nostri, querebam bona tibi. In psalmo CXXII. Ad te leuaui oculos meos, qui habitas in celis. Ecce sicut oculi seruorum ad manus dominorum suorum, sicut oculi ancille ad manum domine sue; sic oculi nostri ad Dominum Deum nostrum, donec misereatur nostri. In psalmo CXXIu. Qui confidunt in Domino, quasi mons Sion; immobilis in eternum inhabitabilis Ierusalem. In psalmo CXXuII. Beatus omnis qui timet Dominum, qui ambulat in uiis eius [2 1Kb] . In psalmo CXXIX. Sustinui Dominum, sustinuit anima mea, et uerbum eius exspectaui. In psalmo CXXX. Domine, non est exaltatum cor meum, neque elati sunt oculi mei; et non ambulaui in magnis et in mirabilibus super me. Si non proposui, et silere feci animam meam; sicut ablactatus ad matrem suam, ita ablactata ad me anima mea. Exspecta, Isrel, Dominum, a modo et usque in eternum. In psalmo CXXXII. Ecce quam bonum est et quam decorum, habitare fratres in unum. In psalmo CXXXIII. Ecce benedicite Domino, omnes serui Domini; qui statis in domo Domini, in atriis domus Dei nostri. In noctibus leuate manus uestras ad sanctum [3 1Kb] , et benedicite Domino. In psalmo CXXXIu. Laudate nomen Domini; laudate, serui, Dominum. Qui statis in domo Domini, in atriis domus Dei nostri. Laudate Dominum, quoniam bonus Dominus; canite nomini eius, quoniam decens. Et post pauca: Idola Gentium argentum et aurum, opera manuum hominum. Os habent, et non loquentur; oculos habent, et non uidebunt, etc. Et paulo post: Similes illis fiant qui faciunt ea, et omnes qui confidunt in eis. Domus Isrel, benedicite Domino; domus Aaron, benedicite Domino; timentes Dominum, benedicite Domino. In psalmo CXXXu. Confitemini Domino, quoniam bonus, quoniam in eternum misericordia eius. Confitemini Deo deorum, quoniam in eternum misericordia eius. Confitemini Domino dominorum, quoniam in eternum misericordia eius. Et in fine psalmi: Confitemini Deo celi, quoniam in eternum misericordia eius. In psalmo CXXXuI. Si oblitus fuero tui, Ierusalem, in obliuione sit dextera mea. Adhereat lingua mea gutturi meo, si non recordatus fuero tui, Ierusalem. Si non preposuero Ierusalem in principio letitie mee. In psalmo CXXXuIII Nonne odientes te, Domine, odiui, et contra aduersarios tuos distabui? Perfecto odio oderam illos; inimici facti sunt mihi. In psalmo CXXXIX. Ne des, Domine,  desideria impii; scelera eius ne effundantur, et eleuentur. Et post quatuor uersus: uir linguosus non dirigetur in terra. In psalmo CXL. Corripiat me iustus in misericordia, et arguat me: oleum amaritudinis non impinguet caput meum. Et post quinque uersus: Quoniam ad te, Domine, oculi mei: in te speraui; ne euacues animam meam. In psalmo CXLI. uoce mea ad Dominum clamaui, uoce mea ad Dominum deprecatus sum. Effundam in conspectu eius eloquium meum, tribulationem meam coram illo annuntiabo. Et post sex uersus: Clamaui ad te, Domine; dixi, Tu es spes mea, pars mea in terra uiuentium. In psalmo CXLII. Meditabar omnia opera tua, facta manuum tuarum loquebar. Expandi manus meas ad te; anima mea quasi terra sitiens ad te. Et post tres uersus: Fac me audire mane misericordiam tuam, quoniam in te confido. Notam fac mihi uiam in qua ambulo, quoniam ad te leuaui animam meam. Libera me de inimicis, Domine: a te protectus sum. In psalmo CXLIII. Libera me, et erue me de manu filiorum alienorum; quorum os locutum est uanitatem, et dextera eorum dextera mendacii. Ut sint filii nostri quasi plantatio crescens in adolescentia sua. Filie nostre quasi anguli ornati ad similitudinem templi. Promptuaria nostra plena, et supereffundentia ex hoc in illud. Pecora nostra in millibus, et innumerabilia in compitis nostris: tauri nostri pingues. Non est interruptio, et non est egressus, et non est ululatus in plateis nostris. Beatus populus cuius talia sunt; beatus populus cuius Dominus Deus eius. In psalmo CXLIu. Exaltabo te, Domine, Deus meus, rex, et benedicam nomini tuo in eternum et ultra. In omni die benedicam tibi, et laudabo nomen tuum in sempiternum iugiter. Et post duos uersus: Generatio ad generationem laudabit opera tua, et fortitudines tuas annuntiabunt. Decorem glorie magnitudinis tue, et uerba mirabilium tuorum loquar. Et fortitudinem horribilium tuorum loquentur, et magnitudines tuas narrabunt. Memoriam multe bonitatis tue loquentur, et iustitias tuas laudabunt. Et post tres uersus: Et sancti tui benedicunt tibi. Gloriam regni tui dicent, et fortitudines tuas loquentur. Ut ostendant filiis hominum fortitudines eius, et gloriam decoris regni eius. Et paulo post: Iuxta est Dominus omnibus qui inuocant eum in ueritate. Placitum timentium se faciet, et clamorem eorum audiet, et saluabit eos. Custodit Dominus omnes diligentes se; et uniuersos impios conteret. Laudem Domini loquetur os meum, et benedicet omnis caro nomini sancto eius in eternum et iugiter. In psalmo CXLu. Lauda, anima mea, Dominum: laudabo Dominum in uita mea, cantabo Deo meo, quamdiu sum. Nolite confidere in principibus, in filio hominis cui non est salus. Et post duos uersus: Beatus cuius Deus Iacob auxiliator eius, spes eius in Domino Deo suo. In psalmo CXLuI. Laudate Dominum, quoniam bonus est: canticum Dei nostri [1 1Kb] , quoniam decorum est, pulchra laudatio. Et post paucos uersus: Suscipiens mansuetos Dominus; humilians impios usque  ad terram. Canite Domino in confessione, canite Deo nostro. Et post quatuor uersus: Non est in fortitudine equi uoluntas eius, neque in tibiis uiri placebitur ei. Placebitur Domino in iis qui timent eum, et exspectant misericordiam eius. In psalmo CXLuIII. Reges terre et omnes populi, principes et uniuersi iudices terre, iuuenes et uirgines, senes cum pueris laudent nomen Domini. In psalmo CXLIX. Cantate Domino canticum nouum; laus eius in congregatione sanctorum. Letetur Isrel in factore suo, filii Sion exsultent in rege suo. Et post tres uersus: Exaltabit mansuetos in Iesu. Exsultabunt sancti in gloria, laudabunt in cubilibus suis; exaltationes Dei in gutture eorum. In psalmo CL. Laudate Dominum in sanctis eius, laudate eum in fortitudine potentie eius. Laudate eum in fortitudinibus eius, laudate eum iuxta multitudinem magnificentie sue. Et in fine psalmi: Omne quod spirat laudet Dominum.

Hec de libro Psalmorum collegimus, in quibus suam quisque uitam, si proficere affectat, inspiciat. Ubi lectorem admonemus, ut ea que de Psalmis posui, tanquam unum psalmam contextim legat, tacitis uerbis meis, que ad hoc interposui, ut si uoluerit, inspiciat ubi sit scriptum quod posui, id est, quoto uel in quo loco eiusdem psalmi. His enim pretermissis qui lectione continuata inspexerit sola uerba Psalmorum, multo iucundius, et ob hoc utilius ex diuinis afficietur eloquiis. Nunc de libris Salomonis que uidebuntur huic operi necessaria, colligemus: ac primum de Prouerbiis; qui liber si bene intelligatur, ad mores pios informandos pene totus ualebit. Sed ea que obscura sunt pretermitto: habeant ea, quibus exerceantur, lectores dilectoresque spiritualium litterarum; nos in hoc opere statuimus illa ponere que ad agendam uitam facile intellecta referantur. Quamuis multis uideri possim apertissima pretermisisse; nonnullaque hinc potius clausa sunt, unde putantur esse perspicua. Quid enim tam clarum uidetur, et quid tam inepte fit, si ad proprietatem uelis accipere, quod ibi scriptum est, Ab aqua aliena abstine te, et de fonte alieno ne biberis  ? Aut quid ualet ad mores corrigendos, nisi illic intellectus altior requiratur, quod dictum est, Paupertas uirum humiliat, manus autem fortium locupletat ? Cum et non esse pauperem, et esse manibus fortem, non sit in bonorum hominum potestate, sed et multis prouenerit pessimis; et hoc prouerbium male intellectum, possit prouocare pauperes fortes, ut rapinis se existiment debere ditescere. Quis non autem rideat, si proprie positum putauerit quod ibi legitur, Non enim nascuntur filii malignis ? Omnia ergo talia relinquemus, et ea quibus suadetur aliquid aliquanto diutius, cum id quod suadetur atque precipitur non sit obscurum, et id potius sit ponendum in hoc Speculo, ubi se illi inspiciant, quibus iam persuasum est, bene ac laudabiliter  uiuere, sed ut hoc faciant, que sibi optanda atque obseruanda sint, querunt. Hec itaque de Prouerbiis Salomonis ponenda credimus.



DE PROuERBIIS.

[Cap. I.] Timor Domini principium scientie. Sapientiam atque doctrinam stulti despiciunt. Audi, fili mi, disciplinam patris tui, et ne dimittas legem matris tue. Et post quatuorderim uersus, cum de homicidis loqueretur: Ipsi, inquit, contra sanguinem suum insidiantur, et moliuntur fraudes contra animas suas. Sic semite omnis auari animas possidentium rapiunt. Item post quatuor uersus: Usquequo, paruuli, diligitis infantiam, et stulti ea que sibi sunt noxia cupiunt, et imprudentes odiunt scientiam? Et post undecim uersus: Tunc inuocabunt me, et non exaudiam; mane consurgent, et non inuenient me: eo quod exosam habuerint disciplinam, et timorem Domini non susceperint, nec acquieuerint consilio meo, et detraxerint uniuerse correptioni mee. Comedent igitur fructus uie sue, suisque consiliis saturabuntur. Auersio paruulorum interficiet eos, et prosperitas stultorum perdet illos. Qui autem me audierit, absque terrore requiescet, et abundantia perfruetur, malorum timore sublato.

Et post tres uersus [II.]: Si enim sapientiam inuocaueris, et inclinaueris cor tuum prudentie; si quesieris eam quasi pecuniam, et sicut thesauros effoderis illam: tunc intelliges timorem Domini, et scientiam Dei inuenies; quia Dominus dat sapientiam, et ex ore eius scientia et prudentia. Custodiet rectorum salutem, et proteget gradientes simpliciter: seruans semitas iustitie, et uias sanctorum custodiens. Tunc intelliges iustitiam, et iudicium, et equitatem, et omnem semitam bonam. Si intrauerit sapientia cor tuum, et scientia anime tue placuerit; consilium custodiet te, et prudentia seruabit te; ut eruaris de uia mala, et ab homine qui peruersa loquitur. Qui derelinquunt iter rectum, et ambulant per uias tenebrosas: qui letantur cum malefecerint, et exsultant in rebus pessimis: quorum uie peruerse, et infames gressus eorum. Ut eruaris a muliere aliena, et ab extranea que mollit sermones suos, et reliquit ducem pubertatis sue, et pacti Dei sui oblita est.

Et post tredecim uersus [III.]: Misericordia et ueritas non te deserant: circumda eas gutturi tuo, et describe in tabulis cordis tui; et inuenies gratiam et disciplinam bonam coram Deo, et hominibus. Habe fiduciam in Domino ex toto corde tuo, et ne innitaris prudentie tue. In omnibus uiis tuis cogita illum, et ipse diriget gressus tuos. Ne sis sapiens apud temetipsum. Time Deum, et recede a malo. Et post unum uersum: Honora Dominum de tua substantia, et de primitiis omnium frugum tuarum. Et post duos uersus: Disciplinam Domini, fili mi, ne abiicias; nec deficias, cum ab eo corriperis. Quem enim diligit Dominus, corripit; et quasi pater in filio complacet sibi. Beatus homo qui inuenit sapientiam, et qui affluit prudentia. Melior est acquisitio eius negotiatione argenti, et auro primo fructus eius: pretiosior est cunctis opibus; et omnia que desiderantur, huic non ualent comparari.  Et post decem uersus: Fili mi, ne effluant hec ab oculis tuis: Custodi legem atque consilium. Et post nouem uersus: Noli prohibere benefacere eum qui potest; si uales, et ipse benefac. Ne dicas amico tuo, uade, et reuertere, et cras dabo tibi; cum statim possis dare. Ne moliaris amico tuo malum; cum ille in te habeat fiduciam. Ne contendas aduersus hominem frustra. Et post septem uersus: Illusores ipse deludet, et mansuetis dabit gratiam.

Et post quadraginta tres uersus [1 1Kb] [Iu.]: Omni custodia serua cor tuum; quia ab ipso uita procedit. Remoue a te os prauum, et detrahentia labia sint procul a te. Oculi tui recta uideant; et palpebre tue precedant gressus tuos. Dirige semitam pedibus tuis, et omnes uie tue stabilientur. Ne declines in dexteram aut in sinistram. Auerte pedem tuum a malo. uias enim que a dextris sunt nouit Dominus; peruerse uero sunt que a sinistris sunt. Ipse autem rectos facit cursus tuos, itinera autem tua in pace producet.

[u.] Fili mi, attende sapientiam meam, et prudentie mee inclina aurem tuam; ut custodias cogitationes, et disciplinam labia tua conseruent. Fauus enim distillans labia meretricis, et nitidius oleo guttur eius. Nouissima autem illius amara quasi absinthium, et acuta quasi gladius biceps. Pedes eius descendunt in mortem, et ad inferos gressus illius penetrant.

Et post nonaginta septem uersus [uI.]: Non concupiscat pulchritudinem eius cor tuum, ne capiaris nutibus illius. Pretium enim scorti, uix unius est panis: mulier autem uiri pretiosam animam capit. Numquid abscondere potest homo ignem in sinu suo, ut uestimenta illius non ardeant? aut ambulare super prunas, ut non comburantur plante eius? Sic qui ingreditur ad mulierem proximi sui, non erit mundus cum tetigerit eam. Non grandis est culpa, cum quis furatus fuerit: furatur enim, ut esurientem impleat animam; deprehensus quoque reddet septuplum, et omnem substantiam domus sue tradet. Qui autem adulter est, propter cordis inopiam perdet animam suam.

Et post quatuor uersus [uII.]: Fili mi, custodi sermones meos, et precepta mea reconde tibi. Serua [2 1Kb] mandata mea, et uiue, et legem meam quasi pupillam oculi tui.

Et post quinquaginta septem uersus [uIII.]: Intelligite, paruuli, astutiam; et insipientes, animaduertite. Et post duos uersus: ueritatem meditabitur guttur meum, et labia mea detestabuntur impium [3 1Kb] . Et post  tres uersus: Accipite disciplinam meam et non pecuniam; doctrinam magis quam aurum diligite. Melior est enim sapientia cunctis pretiosissimis; et omne desiderabile ei non potest comparari. Et post duos uersus: Timor Domini odit malum; arrogantiam, et superbiam, et uiam prauam, et os bilingue detestatur. Et post sex uersus: Ego diligentes me diligo; et qui mane uigilant ad me, inuenient me. Mecum sunt diuitie et gloria, opes superbe et iustitia. Melior est fructus meus auro et pretioso lapide, et genimina mea argento electo. In uiis iustitie ambulo, in medio semitarum iudicii; ut ditem diligentes me, et thesauros eorum repleam. Et post uiginti tres uersus: Beatus homo qui audit me, qui uigilat ad fores meas quotidie, et obseruat ad postes ostii mei. Qui me inuenerit, inueniet uitam, et hauriet salutem a Domino. Qui autem in me peccauerit, ledet animam suam. Omnes qui me oderunt, diligunt mortem.

Et post nouem uersus [IX.]: Relinquite infantiam, et uiuite, et ambulate per uias prudentie. Qui erudit derisorem, ipse sibi facit iniuriam; et qui arguit impium, generat maculam sibi. Noli arguere derisorem, ne oderit te: argue sapientem, et diliget te. Da sapienti occasionem, et addetur ei sapientia. Doce iustum, et festinabit accipere. Principium sapientie timor Domini, et scientia sanctorum, prudentia.

Et post decem et octo uersus [X.]: Non proderunt thesauri iniquitatis; iustitia uero liberabit a morte. Et post quatuor uersus: Qui congregat in messe, filius sapiens est: qui autem stertit estate, filius confusionis. Et post quatuor uersus: Sapiens corde precepta suscipiet stultus ceditur labiis. Qui ambulat simpliciter, ambulat confidenter: qui autem deprauat uias suas, manifestus erit. Qui annuit oculo, dabit dolorem stultus labiis uerberabitur. uena uite, os iusti; et os impiorum operit iniquitatem. Odium suscitat rixas; et uniuersa delicta operit caritas. In labiis sapientis inuenietur sapientia; et uirga in dorso eius qui indiget corde. Sapientes abscondunt sapientiam: os autem stulti confusioni proximum est. Et post quatuor uersus: uia uite custodienti disciplinam: qui autem increpationes relinquit, errat. Abscondunt odium labia mendacia. Qui profert contumeliam, insipiens est. In multiloquio peccatum non deerit: qui autem moderatur labia sua, prudentissimus est. Argentum electum lingua iusti: cor impiorum pro nichilo. Labia iusti erudiunt plurimos: qui autem indocti sunt, in cordis egestate morientur. Benedictio Domini diuites facit, nec sociabitur eis afflictio. Quasi per risum stultus operatur scelus: sapientia autem est uiro prudentia. Quod timet impius, ueniet super eum: desiderium suum iustis dabitur. Et post duos uersus: Sicut acetum dentibus, et fumus oculis; sic piger iis qui miserunt eum. Timor Domini apponet dies; et anni impiorum breuiabuntur. Exspectatio iustorum, letitia: spes autem impiorum peribit. Fortitudo simplicis uia Domini; et pauor iis qui operantur malum. Iustus in eternum non commouebitur: impii autem non habitabunt in terra. Os iusti parturiet sapientiam: lingua prauorum  peribit. Labia iusti considerant placita, et os impiorum peruersa.

[XI.] Statera dolosa, abominatio apud Deum; et pondus equum, uoluntas eius. Ubi fuerit superbia, ibi erit et contumelia: ubi autem humilitas, ibi et sapientia. Simplicitas iustorum diriget eos; et supplantatio peruersorum perdet illos. Non proderunt diuitie in die ultionis: iustitia autem liberabit a morte. Iustitia simplicis diriget uiam eius; et in impietate sua corruet impius. Iustitia rectorum liberabit eos; et in insidiis suis capientur iniqui. Mortuo homine impio, nulla erit ultra spes, et exspectatio sollicitorum peribit. Et post quinque uersus [1 1Kb] : Qui despicit amicum suum, indigens corde est: uir autem prudens tacebit. Qui ambulat fraudulenter, reuelat arcana: qui autem fidelis est animi [2 1Kb] , celat commissum. Ubi non est gubernator, populus corruet: salus autem, ubi multa consilia. Affligetur malo, qui fidem facit pro extraneo: qui autem cauet laqueos, securus erit. Et post duos uersus: Benefacit anime sue uir misericors: qui autem crudelis est, etiam propinquos abiicit. Et post tres uersus: Abominabile Domino prauum cor; et uoluntas eius in iis qui simpliciter ambulant. Manus in manu, non erit innocens malus: semen autem iustorum saluabitur. Et post duos uersus: Desiderium iustorum omne bonum est: prestolatio impiorum furor. Alii diuidunt propria, et ditiores fiunt: alii rapiunt non sua, et semper in egestate sunt. Anima que benedicit, impinguabitur: et qui inebriat, ipse quoque inebriabitur. Qui abscondit frumenta, maledicetur in populis: benedictio autem super caput uendentium. Bene consurgit diluculo, qui querit bona: qui autem inuestigator malorum est, opprimetur ab eis. Qui confidit in diuitiis suis, hic corruet: iusti autem quasi uirens folium germinabunt. Et post quatuor uersus: Si iustus in terra recipit, quanto magis impius et peccator?

[XII.] Qui diligit disciplinam, diligit scientiam: qui autem odit increpationes, insipiens est. Qui bonus est, hauriet a Domino gratiam: qui autem confidit in cogitationibus suis, impie agit. Non roborabitur homo ex impietate, et radix iustorum non commouebitur. Et post aliquot uersus [3 1Kb] : Desiderium impii, munimentum est pessimorum: radix autem iustorum proficiet. Propter peccata labiorum ruina proximat malo: effugiet autem iustus de angustia. De fructu oris sui unusquisque replebitur bonis, et iuxta opera manuum suarum retribuetur ei. uia stulti, recta in oculis eius: qui autem sapiens est, audit consilia. Et post quatuor uersus: Est qui promittit, et quasi gladio pungitur conscientie: lingua autem sapientium sanitas est. Labium ueritatis firmum erit in perpetuum: qui autem  testis est repentinus, concinnat linguam mendacem. Dolus in corde cogitantium mala: qui autem ineunt pacis consilia, sequetur eos gaudium. Non contristabit iustum quidquid ei acciderit: impii autem replebuntur malo. Abominatio Domini [1 1Kb] , labia mendacia: qui autem fideliter agunt, placent ei. Homo uersutus celat scientiam: et cor insipientium prouocabit stultitiam. Et post duos uersus: Meror in corde uiri humiliabit illum, et sermone bono letificabitur. Qui negligit damnum propter amicum, iustus est: iter autem impiorum decipiet eos. Non inueniet fraudulentus lucrum, et substantia hominis erit auri pretium. In semita iustitie uita: iter autem deuium ducit ad mortem.

[XIII.] Filius sapiens, doctrina patris: qui autem illusor est, non audit cum arguitur. De fructu oris sui homo saturabitur bonis: anima autem preuaricatorum iniqua. Qui custodit os suum, custodit animam suam: qui autem inconsideratus est ad loquendum, sentiet mala. uult et non uult piger: anima autem operantium impinguabitur. uerbum mendax iustus detestabitur: impius autem confundit et confundetur. Iustitia custodit innocentis uiam: impietas uero peccatores supplantat. Est quasi diues, cum nichil habeat; et est quasi pauper, cum in multis diuitiis sit. Redemptio anime uiri, diuitie sue: qui autem pauper est, increpationem non sustinet. Lux iustorum letificat: lucerna impiorum exstinguetur. Later superbos semper iurgia sunt: qui autem agunt cuncta consilio, reguntur sapientia. Substantia festinata minuetur: que autem paulatim colligitur manu, multiplicabitur. Spes que differtur, affligit animam: lignum uite desiderium ueniens. Qui detrahit alicui rei, ipse se in futurum obligat: qui autem timet preceptum, in pace uersabitur. Lex sapienti fons uite, ut declinet a ruina mortis. Doctrina bona dabit gratiam: in itinere contemptorum uorago. Et post aliquot uersus [2 1Kb] : Qui parcit uirge sue, odit filium suum: qui autem diligit illum, instanter erudit. Iustus comedit, et replet animam suam: uenter autem impiorum insaturabilis.

Et post duos uersus [XIu.]: Ambulans recto itinere, et timens Deum, despicietur ab eo qui infami graditur uia. In ore stulti uirga superbie: labia sapientium custodiunt eos. Et post duos uersus: Testis fidelis non mentietur: profert mendacium testis dolosus. Querit derisor sapientiam, et non inuenit: doctrina sapientium facilis. uade contra uirum stultum, et nescito labia imprudentie [3 1Kb] . Sapientia callidi est intelligere uiam suam; et imprudentia stultorum errans. Stultus illudet peccatum: inter iustos morabitur gratia. Cor quod nouit amaritudinem anime sue, in gaudio eius non miscebitur extraneus. Domus impiorum delebitur: tabernacula uero iustorum germinabunt. Est uia que uidetur homini iusta; nouissima autem eius deducunt ad mortem. Risus dolore miscebitur,  et extrema gaudii luctus occupat. Et post tres uersus: Sapiens timet, et declinat malum: stultus transilit, et confidit. Impatiens operabitur stultitiam; et uir uersutus odiosus est. Et post quatuor uersus: Qui despicit proximum suum, peccat: qui autem miseretur pauperis, beatus erit. Errant qui operantur malum: misericordia et ueritas preparant bona. In omni opere [1 1Kb] erit abundantia: ubi autem uerba sunt plurima, frequenter egestas. Et post quatuor uersus: In timore Domini fiducia fortitudinis; et filiis eius erit spes. Timor Domini fons uite, ut declinet [2 1Kb] a ruina mortis. Et post duos uersus: Qui patiens est, multa gubernatur prudentia: qui autem impatiens est, exaltat stultitiam suam. uita carnium sanitas cordis: putredo ossium inuidia. Qui calumniatur egentem, exprobrat factori eius: honorat autem eum, qui miseretur pauperis.

Et post septem uersus [Xu.]: Responsio mollis frangit iram: sermo durus suscitat furorem. Lingua sapientium ornat scientiam: os fatuorum ebullit stultitiam. Et post septemdecim uersus: Non amat pestilens eum qui se corripit, nec ad sapientes graditur. Et post duodecim uersus: Melius est parum cum timore Domini, quam thesauri magni et insatiabiles. Melius est uocari ad olera cum caritate, quam ad uitulum saginatum cum odio. uir iracundus prouocat rixas: qui patiens est mitigat suscitatas. Iter pigrorum quasi sepes spinarum: uia iustorum absque offendiculo. Filius sapiens letificat patrem: et stultus homo despicit matrem suam. Et post duos uersus: Dissipantur cogitationes ubi non est consilium: ubi uero plures sunt consiliarii, confirmantur. Letatur homo in sententia oris sui; et sermo opportunus est optimus. Semita uite super eruditum, ut declinet de inferno nouissimo. Et post quatuor uersus: Conturbat domum suam, qui sectatur auaritiam: qui autem odit munera, uiuet. Mens iusti meditabitur obedientiam: os impiorum redundat malis. Longe est Dominus ab impiis; et orationes iustorum exaudiet. Lux oculorum letificat animam: fama bona impinguat ossa. Auris que audit increpationes uite, in medio sapientium commorabitur. Qui abiicit disciplinam, despicit animam suam: qui autem acquiescit increpationibus, possessor est cordis. Timor Domini, disciplina sapientie; et gloriam precedit humilitas.

[XuI.]: Hominis est animum preparare, et Dei gubernare linguam. Omnes uie hominum patent oculis eius: spirituum ponderator est Dominus. Reuela Domino opera tua, et dirigentur cogitationes tue. Uniuersa propter semetipsum operatus est Dominus; impium quoque ad diem malum. Abominatio Domini omnis arrogans: etiamsi manu ad manum fuerit [3 1Kb] , non erit innocens. Misericordia et ueritate redimitur iniquitas, et in timore Domini declinatur a malo. Cum  placuerint Domino uie hominis, inimicos quoque eius conuertet ad pacem. Melius est parum cum iustitia, quam multi fructus cum iniquitate. Cor hominis disponit uiam suam; sed Domini est dirigere gressus eius. Diuinatio in labiis regis; in iudicio non errabit os eius. Pondus et statera iudicia Domini sunt, et opera eius omnes lapides seculi [1 1Kb] . Abominabiles regi qui agunt impie; quoniam iustitia firmatur solium. uoluntas regum labia iusta: qui recta loquitur, dirigetur. Indignatio regis nuntii mortis; et uir sapiens placabit eam. In hilaritate uultus regis, uita; et clementia eius, quasi imber serotinus. Posside sapientiam, quia auro melior est: et acquire prudentiam, quia pretiosior est argento. Semita iustorum declinat mala; custos anime sue seruat uiam suam. Contritionem precedit superbia; et ante ruinam exaltatur spiritus. Melius est humiliari cum mitibus, quam diuidere spolia cum superbis. Eruditus in uerbo reperiet bona; et qui in Domino sperat, beatus est. Qui sapiens corde est, appellabitur prudens; et qui dulcis eloquio, maiora percipiet. Et post septemdecim uersus: Melior est patiens uiro forti; et qui dominatur anime sue, expugnatore urbium. Sortes mittuntur in sinum; sed a Domino temperantur.

[XuII.] Melior est buccella sicca cum gaudio, quam domus plena uictimis cum iurgio. Seruus sapiens dominabitur filiis stultis, et inter fratres hereditatem diuidet. Sicut igne probatur argentum, et aurum camino; ita corda probat Dominus. Malus obedit lingue inique, et fallax obtemperat labiis mendacibus. Qui despicit pauperem, exprobrat factori eius; et qui ruina letatur alterius, non erit impunitus. Corona senum filii filiorum; et gloria filiorum patres sui. Non decent stultum uerba composita, nec principem labium mentiens. Gemma gratissima exspectatio prestolantis; quocumque se uerterit, prudenter intelliget. Qui celat delictum, querit amicitias: qui altero sermone repetit, separat federatos. Plus proficit correptio apud prudentem, quam centum plage apud stultum. Semper iurgia querit malus: angelus autem crudelis mittetur contra eum. Expedit magis urse occurrere raptis fetibus, quam fatuo confidenti sibi in stultitia sua. Qui reddit mala pro bonis, non recedet malum de domo eius. Qui dimittit aquam, caput est iurgiorum; et antequam patiatur contumeliam, iudicium deserit. Et qui iustificat impium, et qui condemnat iustum, abominabilis est uterque apud Deum. Et post sexdecim uersus: Munera de sinu impius accipit, ut peruertat semitas iudicii. In facie prudentis lucet sapientia: oculi stultorum in finibus terre. Et post tres uersus [2 1Kb] : Qui moderatur sermones suos, doctus et prudens est, et pretiosi spiritus uir eruditus.

Et post duos uersus [XuIII.]: Occasiones querit qui uult recedere ab amico; omni tempore erit exprobrabilis.  Et post sex uersus: Accipere personam impii non est bonum, ut declines a ueritate iudicii. Et post sex uersus: Qui mollis et dissolutus est in opere suo, frater est sua opera dissipantis. Turris fortissima nomen Domini: ad ipsam currit iustus, et exaltabitur. Et post duos uersus: Antequam conteratur, exaltatur cor hominis; et antequam glorificetur, humiliatur. Et post septem uersus: Iustus est prior accusator sui; uenit amicus eius, et inuestigabit eum. Contradictiones comprimit sors, et inter potentes quoque diiudicat. Frater qui adiuuatur a fratre, quasi ciuitas firma, et iudicia quasi uectes urbium. Et post duos uersus: Mors et uita in manu lingue; qui diligunt eam, comedent fructus eius. Qui inuenit mulierem bonam, inuenit bonum; et hauriet iucunditatem a Domino [1 1Kb] . Cum obsecrationibus loquetur pauper; et diues effabitur rigide. uir amicabilis ad societatem, magis amicus erit quam frater.

[XIX.] Melior est pauper qui ambulat in simplicitate sua, quam diues torquens labia, et insipiens. Ubi non est scientia anime, non est bonum; et qui festinus est, pedibus offendit. Stultitia hominis supplantat gressus eius, et contra Deum feruet animo suo. Diuitie addunt amicos plurimos: a paupere autem et quos habuit separantur. Testis falsus non erit impunitus; et qui mendacia loquitur, non effugiet. Multi colunt personam potentis, et amici sunt dona tribuentis. Fratres hominis pauperis oderunt eum; insuper et amici procul recesserunt ab eo. Qui tantum uerba sectatur, nichil habebit: qui autem possessor est mentis, diligit animam suam. Et post decem uersus: Pigredo immittit soporem, et anima dissoluta esuriet. Qui custodit mandatum, custodit animam suam; qui autem negligit uias suas, mortificabitur. Feneratur Domino qui miseretur pauperis, et uicissitudinem suam reddet ei. Erudi filium tuum, ne desperes. Et post sex uersus: Homo indigens misericors est; et melior pauper quam uir mendax. Timor Domini ad uitam, et in plenitudine commorabitur absque uisitatione pessimi [2 1Kb] . Et post duos uersus: Pestilente flagellato stultus sapientior erit: sin autem corripueris sapientem, intelliget disciplinam. Qui affligit patrem, et fugit [3 1Kb] matrem, ignominiosus est et infelix. Non cesses, fili, audire doctrinam, nec ignores sermones scientie. Testis iniquus deridet iudicium; et os impiorum deuorat iniquitatem. Parata sunt derisoribus iudicia, et mallei percutientes stultorum corporibus.

[XX.] Luxuriosa res uinum, et tumultuosa ebrietas: quicumque in his delectatur, non erit sapiens. Et post aliquos uersus: Pondus et pondus, mensura et mensura, utrumque abominabile est apud Deum. Ex studiis suis intelligitur puer, si munda et si recta sint opera  eius. Et post duos uersus: Noli diligere somnum, ne te egestas opprimat: aperi oculos tuos, et saturare panibus: Et post septemdecim uersus: Abominatio est apud Deum pondus et pondus; statera dolosa non est bona.

Et post uiginti quinque uersus [XXI.]: Qui obturat aurem suam ad clamorem pauperis, et ipse clamabit, et non exaudietur. Munus absconditum exstinguit iras, et donum in sinu indignationem maximam. Gaudium iusto est facere iudicium; et pauor operantibus iniquitatem. uir qui errauerit a uia doctrine, in cetu gigantium reputabitur. Et post nouem uersus: Qui custodit os suum et linguam, custodit ab angustiis animam suam. Superbus et arrogans uocatur indoctus, qui in ira operatur superbiam. Desideria occidunt pigrum; noluerunt enim quidquam manus eius operari. Tota die concupiscit et desiderat: qui autem iustus est tribuet, et non cessabit. Hostie impiorum abominabiles; quia offeruntur ex scelere. Testis mendax peribit: uir bene dicens [1 1Kb] , loquetur uictoriam.

Et post quinque uersus [XXII.]: Melius est nomen bonum, quam diuitie multe. Et post quindecim uersus: Qui pronus est ad misericordiam, benedicetur: de panibus enim suis dedit pauperi [2 1Kb] . Eiice derisorem, et exibit cum eo iurgium, cessabuntque cause et contumelie. Et post quatuor uersus: Dicit piger, Leo est foris, in medio platearum occidendus sum. Et post tres uersus [3 1Kb] : Qui calumniatur pauperem ut augeat diuitias suas, dabit ipse ditiori, et egebit. Et post octo uersus: Non facias uiolentiam pauperi, quia pauper est, neque conteras egenum in porta; quia Dominus iudicabit causam eius, et configet eos qui confixerunt animam eius. Noli esse amicus homini iracundo; neque ambules cum uiro furioso: ne forte discas semitas eius, et sumas scandalum anime tue. Noli esse cum iis qui defigunt manus suas, et qui uades se offerunt pro debitis.

Et post aliquantum [XXIII.]: Noli subtrahere a puero disciplinam: si enim percusseris eum uirga, non morietur. Tu uirga percuties eum, et ananam eius de inferno liberabis. Et post octo uersus: Noli esse in conuiuiis potatorum, nec in comessationibus eorum qui carnes ad uescendum conferunt. Et post uiginti uersus: Ne intucaris uinum quando flauescit, cum splenduerit in uitro color eius. Ingreditur blande; sed in nouissimo mordebit ut coluber, et sicut regulus uenena diffundet.

Et post septem uersus [XXIu.]: Ne emuleris, inquit, uiros malos, nec desideres esse cum eis; quia rapinas med tatur mens eorum, et fraudes labia corum loquuntur. Item post sexdecim uersus: Erue eos qui ducuntur ad mortem, et qui trahuntur ad interitum liberare ne cesses. Si dixeris, uires non suppetunt: qui inspector est cordis, ipse intelligit; et seruatorem  anime tue nichil fallit, reddetque homini iuxta opera sua. Item post nouem uersus: Cum ceciderit inimicus tuus, ne gaudeas, et in ruina eius ne exsultet cor tuum: ne forte uideat Dominus, et displiceat ei, et auferat ab eo iram suam. Ne contendas cum pessimis [1 1Kb] , nec emuleris impios. Et post duos uersus: Time Dominum, fili mi, et regem; et cum detractoribus non commiscearis: quoniam repente consurget perditio eorum; et ruinam utriusque quis nouit? Hec quoque sapientibus: Cognoscere personam in iudicio, non est bonum. Qui dicit [2 1Kb] impio, Iustus es; maledicent ei populi, et detestabuntur eum tribus. Qui arguunt, laudabuntur, et super ipsos ueniet benedictio. Labia deosculabitur qui recta uerba respondet. Et post duos uersus: Ne sis testis frustra contra proximum tuum, nec lactes quemquam labiis tuis. Nec dicas, Quomodo fecit mihi, sic faciam ei: reddam unicuique secundum opus suum. Per agrum hominis pigri transiui, et per uineam uiri stulti; et ecce totum repleuerant urtice, operuerant superficiem eius spine: et maceria lapidum destructa erat. Quod cum uidissem, posui in corde meo, et exemplo didici disciplinam.

Et post uiginti uersus [XXu.]: Que uiderunt oculi tui, ne proferas in iurgio cito; ne postea emendare non postis, cum dehonestaueris amicum tuum. Causam tuam tracta cum amico tuo; et secretum extraneo non reueles; ne forte insultet tibi cum audierit, et exprobrare non cesset. Mala aurea in lectis argenteis, qui loquitur uerbum in tempore suo. Inauris aurea et margarita fulgens, qui arguit sapientem et aurem obedientem. Et post septemdecim uersus: Acetum in nitro est, qui cantat carmina cordi pessimo [3 1Kb] . Si esurierit inimicus tuus, ciba illum; et si sitierit, da ei aquam bibare: prunas enim congregabis super caput eius, et Dominus reddet tibi. Et post decem uersus: Sicut urbs patens et absque murorum ambitu, sic uir qui non potest in loquendo cohibere spiritum suum.

Et post duos uersus [XXuI.]: Sicut auis ad alia [4 1Kb] transuolans, et passer quo libet uadens; sic maledictum frustra prolatum in quempiam superueniet. Flagellum equo, et chamus asino, et uirga dorso imprudentium. Ne respondeas stulto iuxta stultitiam suam; ne efficiaris ei similis. Responde stulto iuxta stultitiam suam; ne sibi sapiens esse uideatur. Et post decem uersus: Sicut canis qui reuertitur ad uomitum suum, sic imprudens qui iterat stultitiam suam. uidisti hominem sapientem sibi uideri; magis illo spem habebit stultus, Dicit piger, Leo est in uia, et leena in itineribus. Sicut ostium uertitur in cardine suo, ita piger in lectulo suo. Abscondit piger manus sub ascella sua, et laborat si ad os suum eas conuerterit. Sapientior sibi piger uidetur septem uiris loquentibus sententias. Sicut qui apprehendit auribus canem, sic qui transit impatiens  et commiscetur rixe alterius. Sicut noxius est qui mittit lanceas et sagittas in mortem; sic uir qui fraudulenter nocet amico suo, et cum fuerit deprehensus dicit, Ludens feci. Cum defecerint ligna, exstinguetur ignis; et susurrone subtracto, iurgia conquiescunt. Sicut carbones ad prunas, et ligna ad ignem, sic homo iracundus suscitat rixas. uerba susurratoris quasi simplicia, et ipsa perueniunt ad intima uentris. Et post tres uersus: Labiis suis intelligitur inimicus, cum in corde tractauerit dolos. Quando submiserit uocem suam, ne credideris ei; quoniam septem nequitie sunt in corde illius. Qui operit odium fraudulenter, reuelabitur malitia eius in concilio. Qui fodit foueam, incidet in eam; et qui uoluit lapidem, reuertitur ad eum. Lingua fallax non amat ueritatem; et os lubricum operatur ruinas.

[XXuII.] Ne glorieris in crastinum [1 1Kb] , ignorans quid superuentura pariat dies. Laudet te alienus, et non os tuum; extraneus, et non labia tua. Et post quatuor uersus: Melior est manifesta correptio, quam amor absconditus. Meliora sunt uulnera diligentis, quam fraudulenta odientis oscula. Et post tres uersus: Amicum tuum, et amicum patris tui ne dimiseris. Et post aliquos uersus: Infernus et perditio non replentur: similiter et oculi hominum insatiabiles. Quomodo probatur in conflatorio argentum, et in fornace aurum; sic probatur homo in ore laudantis [2 1Kb] . Si contuderis stultum in pila, quasi ptisanas feriente desuper pilo, non auferetur ab eo stultitia eius.

Et post aliquot uersus [3 1Kb] [XXuIII.]: uir pauper calumnians pauperes, similis est imbri uehementi, in quo paratur fames. Qui derelinquunt legem, laudant impium: qui custodiunt, succenduntur contra eum. uiri mali non cogitant iudicium: qui autem requirunt Dominum, animaduertunt omnia. Melior est pauper ambulans in simplicitate sua, quam diues in prauis itineribus. Et post duos uersus: Qui coaceruat diuitias usuris et fenore, liberali in pauperes congregat eas. Qui declinat aurem suam ne audiat legem, oratio eius erit exsecrabilis. Qui decipit iustos in uia mala, in interitu suo corruet, et simplices possidebunt bona eius. Et post quatuor uersus: Qui abscondit scelera sua, non dirigetur: qui autem confessus fuerit et reliquerit ea, misericordiam consequetur. Beatus homo qui semper est paruidus: qui uero mentis est dure, corruet in malum. Item post duodecim uersus: uir fidelis multum laudabitur: qui autem festinat ditari, non erit innocens. Qui cognoscit in iudicio faciem, non facit bene; iste et pro buccella panis deserit ueritatem. uir qui festinat ditari et aliis inuidet, ignorat quod egestas superueniet ei. Qui corripit hominem, gratiam postea inueniet apud eum, magis quam ille qui per lingue blandimenta decipit. Qui subtrahit aliquid a patre suo et a matre, et dicit, Hoc non est peccatum, particeps homicide est. Qui se iactat et dilatat, iurgia concitat:  qui autem sperat in Domino, sanabitur. Qui confidit in corde suo, stultus est: qui autem graditur sapienter, ipse saluabitur. Qui dat pauperi, non indigebit: qui despicit deprecantem sustinebit penuriam.

Et post decem uersus [XXIX.]: Homo qui blandis fictisque sermonibus loquitur amico suo, recte expandit gressibus eius. Et post uiginti duos uersus: Seruus uerbis non potest erudiri; quia quod dicis intelligit, et respondere contemnit. uidisti hominem uelocem ad loquendum? stultitia magis speranda est, quam illius correptio. Et post quatuor uersus: Superbum sequitur humilitas, et humilem suscipiet gloria. Qui cum fure partitur, odit animam suam; adiurantem audit, et non indicat. Qui timet hominem, cito corruet: qui autem sperat in Domino, subleuabitur. Multi requirunt faciem principis, et a Domino iudicium egreditur singulorum. Abominantur iusti uirum impium; et abominantur impii eos qui in recta sunt uia.

Et post quatuordecim uersus [XXX.]: Duo rogaui, ne deneges mihi antequam moriar: uanitatem et uerba mendacia longe fac a me. Mendicitatem et diuitias ne dederis mihi; tribue tantum uictui meo necessaria: ne forte saturatus illiciar ad negandum, et dicam, Quis est Dominus? aut egestate compulsus furer, et periurem nomen Dei mei. Ne accuses seruum ad dominum suum, ne forte maledicat tibi, et corruas.

Et post aliquantum [XXXI.]: Aperi os tuum, decerne quod iustum est, et iudica inopem et pauperem.

Satis sint ista de Parabolis. Deinde librum alium Salomonis, qui uocatur Ecclesiastes, intuentes, similiter ea que in illo inuenerimus huic operi apta, monstrabimus.



DE ECCLESIASTE.

[Cap. II.] Et uidi quia tantum precederet sapientia stultitiam, quantum differt lux a tenebris. Sapientis oculi in capite eius: stultus in tenebris ambulat.

Et post aliquantum [Iu.]: Custodi pedem tuum ingrediens domum Dei [1 1Kb] . Multo enim melior est obedientia quam stultorum uictime, qui nesciunt quid faciant mali.

[u.] Ne temere quid loquaris, neque cor tuum sit uelox ad proferendum sermonem coram Deo. Deus enim in celo, et tu super terram; idcirco sint pauci sermones tui. Multas curas sequuntur somnia, et in multis sermonibus inuenitur stultitia. Si quid uouisti Deo, ne moreris reddere; displicet enim ei infidelis et stulta promissio: sed quodcumque uoueris redde: multoque melius est non uouere, quam post uotum promissa non reddere. Ne dederis os tuum ut peccare facias carnem tuam, neque dicas coram angelo, Non est prouidentia: ne forte iratus Deus super sermone tuo dissipet cuncta opera manuum tuarum. Ubi multa sunt somnia, plurime uanitates et sermones inumeri: tu uero Deum time. Et post sex uersus Auarus non impletur pecunia; et qui amat diuitias fructus non capiet ex eis.

 Et post aliquantum [uII.] Melius est ire ad domum luctus, quam ad domum conuiuii: in illa enim finis cunctorum admonetur hominum, et uiuens cogitat quid futurum sit. Melior est ira risu: quia per tristitiam uultus corrigitur animus delinquentis. Cor sapientium, ubi tristitia est; et cor stultorum ubi letitia. Melius est a sapiente corripi, quam stultorum adulatione decipi: quia sicut sonitus spinarum ardentium sub olla, sic risus stulti. Et post quatuor uersus: Melior est patiens arrogante. Ne uelox sis ad irascendum; quia ira in sinu stulti requiescit. Ne dicas, Quid putas cause est quod priora tempora meliora fuere, quam nunc sunt? stulta est enim huiuscemodi interrogatio. Et post tres uersus: Hoc autem plus habet eruditio et sapientia, quod uitam tribuunt possessori suo.

Et aliquanto post [uIII.]: Ego os regis ob seruo, et precepta iuramenti Dei. Ne festines recedere a facie eius, neque permaneas in opere malo. Et paulo post, Ex eo quod peccator, inquit, centies facit malum, et per patientiam sustentatur, ego cognoui quod erit bonum timentibus Deum, qui uerentur faciem eius. Non sit bonum impio, nec prolongentur dies eius; sed quasi umbra transeant, qui non timent faciem Dei.

Et post aliquantum [IX.]: Dicebam ego meliorem esse sapientiam fortitudine. Et post quatuor uersus: Melior est sapientia quam arma bellica: et qui in uno peccauerit, multa bona perdet.

Et post duos uersus [X.]: Pretiosior est sapientia et gloria parua, ad tempus stultitia. Et post tredecim uersus: Qui fodit foueam, incidet in eam; et qui dissipat sepem, mordebit eum coluber. Qui transfert lapides, affligetur in eis; et qui scindit ligna, uulnerabitur ab eis. Si retusum fuerit ferrum, et hoc non ut prius, sed hebetatum fuerit; multo labore exacuetur, et post industriam sequetur sapientia. Si mordeat serpens in silentio, nichil eo minus habet qui occulte detrahit. uerba oris sapientis gratia, et labia insipientis precipitabunt eum.

Et paulo post [XI.]: Letare ergo, iuuenis, in adolescentia tua; et in bono sit cor tuum in diebus iuuentutis tue, et ambula in uiis cordis tui, et in intuitu oculorum tuorum; et scito quod pro omnibus his adducet te Deus in iudicium. Aufer iram a corde tuo, et amoue malitiam a carne tua. Adolescentia enim et uoluptas uana sunt.

[XII.] Memento Creatoris tui in diebus iuuentutis tue. Et post aliquos uersus [1 1Kb] : Deum time, et mandata eius obserua.



DE CANTICO CANTICORUM.

Restat ille liber Salomonis, cuius inscriptio est, Canticum canticorum. Sed de illo in hoc opus quid transferre possumus, cum totus amores sanctos Christi et Ecclesie figurata locutione commendet, et prophetica pronuntiet altitudine? nisi quod in eo, quamuis sit ad intelligendum difficillimus, possumus tamen facile aduertere, quantum sit diuina illa et diuinitus inspirata caritas  appetenda, quantique pendenda: quandoquidem non ibi semel dicitur, sed alio atque alio loco iterum ac tertio repetitur [Capp. II, III, uIII.]: Adiuro uos, filie Ierusalem, per capreas ceruosque camporum, ne suscitetis neque euigilare faciatis dilectam, donec ipsa uelit. Adiuro uos, filie Ierusalem, in uirtutibus et uiribus agri, si leuaueritis caritatem quoadusque uelit  . Ecclesia quippe, in qua utique sumus, his uerbis exhortatur filias suas, hoc est, seipsam in plurimis constitutam. Ipsa est ager Dei fructuosissimus, cuius uirtutes et uires magne sunt, ad quas amando Christum martyres peruenerunt. Nam quo usque uult ille dilecte sue in hac interim uita caritatem leuari [1 1Kb] , nisi quo usque ipse docuit uerbo, et suo est hortatus exemplo, dicens, Maiorem hac caritatem nemo habet, quam ut animam suam ponat quis pro amicis suis : et quod dixit efficiens? Unde ne ad ipsum solum hoc pertinere uideretur, ait Ioannes in Epistola sua, Sicut Christus pro nobis animam suam posuit, sic et nos debemus animas pro fratribus ponere : hoc ergo est, quoad usque uelit.

Legitur etiam in eodem Cantico [II.]: Ordinate in me caritatem.

Christus quoque ipse ibi dicit [uI.]: Pulchra es, amica mea, suauis et decora sicut Ierusalem.

Et alibi [uII.]: Quam pulchra es et quam decora, carissima, in deliciis!

Et alio loco [uIII.]: Pone me ut signaculum super cor tuum, ut signaculum super brachium tuum: quia fortis est ut mors dilectio, dura sicut infernus emulatio. Et post unum uersum: Aque multe non potuerunt [2 1Kb] exstinguere caritatem, nec flumina obruent illam. Si dederit homo omnem substantiam domus sue pro dilectione, quasi nichil despiciet [3 1Kb] eam.



DE LIBRO IOB.

[Cap. XXIu.] Qui nouerunt eum, ignorant dies illius. Alii terminos transtulerunt, diripuerunt greges, et rapuerunt eos. Asinum pupillorum abegerunt, et abstulerunt pro pignore bouem uidue. Et post quinque uersus: Agrum non suum demetunt; et uineam eius quem ui oppresserunt, uindemiant. Nudos dimittunt homines, indumenta tollentes, quibus non est operimentum in frigore. Et post duos uersus: uim fecerunt depredantes pupillos, et uulgum pauperem spoliauerunt. Nudis et incedentibus absque uestitu et esurientibus tulerunt spicas. Et post duos uersus: De ciuitatibus fecerunt uiros gemere; et anima uulneratorum clamauit; et Deus inultum abire non patitur. Ipsi fuerunt rebelles lumini: nescierunt uias eius, nec reuersi sunt per semitas illius. Et post uiginti et unum uersus: Conteratur quasi lignum infructuosum. Pauit enim sterilem, et que non parit; et uidue bene non fecit. Detraxit fortem in fortitudine sua.

 Et post aliquantum [XXIX.]: Auris audiens beatificabat me; et oculus uidens testimonium reddebat mihi, quod liberassem pauperem uociferantem, et pupillum cui non esset adiutor. Benedictio perituri super me ueniebat, et cor uidue consolatus sum. Iustitia indutus sum, et uestiui me sicut uestimento et diademate iudicio meo. Oculus fui ceco, et pes claudo. Pater eram pauperum; et causam quam nesciebam, diligenter inuestigabam. Conterebam molas iniqui, et de dentibus illius auferebam predam.

Et aliquanto post [XXXI.]: Si ambulaui in uanitate, et festinauit in dolo pes meus; appendat me in statera iusta, et sciat Deus simplicitatem meam. Si declinauit gressus meus de uia; et si secutus est oculus meus cor meum [1 1Kb] , et in manibus meis adhesit macula. Et post duos uersus: Si deceptum est cor meum super mulierem; et si ad ostium amici mei insidiatus sum. Et post duos uersus: Hoc enim nefas est, et iniquitas maxima. Ignis est usque ad perditionem deuorans, et omnia eradicans genimina. Si contempsi iudicium subire cum seruo meo et ancilla mea, cum disceptarent aduersum me. Et post quatuor uersus [2 1Kb] : Si negaui quod uolebant pauperibus, et oculos uidue exspectare feci. Si comedi buccellam meam solus, et non comedit pupillus ex ea. Quia ab infantia mea creuit mecum miseratio, et de utero matris mee egressa est mecum. Si despexi pereuntem, eo quod non habuerit uestimentum, et absque operimento pauperem. Si non benedixerunt mihi latera eius, et de uelleribus ouium mearum calefactus est. Si leuaui super pupillum manum meam, etiam cum uiderem me superiorem in portis. Et post quinque uersus: Si putaui aurum robur meum, et obryzo dixi, Fiducia mea. Si letatus sum super multas diuitias meas, et quia plurima reperit manus mea. Et post sex uersus: Si gauisus sum ad ruinam eius qui me oderat, et exsultaui quod inuenisset eum malum. Et post quatuor uersus: Foris non mansit peregrinus; ostium meum uiatori patuit. Si abscondi quasi homo peccatum meum, et celaui in sinu meo iniquitatem meam. Si expaui ad multitudinem nimiam, et despectio propinquorum terruit me; et non magis tacui, nec egressus sum ostium. Quis mihi tribuat auditorem, ut desiderium meum Omnipotens audiat, et librum scribat ipse qui iudicat; ut in humero meo portem illum, et circumdem [3 1Kb] quasi coronam mihi? Per singulos gradus meos pronuntiabo illum, et quasi principi [4 1Kb] offeram eum. Si aduersum me terra mea clamat, et cum ipsa sulci eius deflent. Si fructus eius comedi absque pecunia, et animam agricolarum afflixi.

Nunc iam de libris Prophetarum que sunt huic operi necessaria colligamus. Ac primum de his Prophetis qui propter breuitatem uoluminum suorum Minores uocantur. Ergo apud Osee prophetam ista comperimus.



DE LIBRO OSEE.


[Cap. Iu.] Audite uerbum Domini, filii Isrel, quia iudicium Domino cum habitatoribus terre. Non est enim ueritas, et non est misericordia, et non est scientia Dei in terra. Maledictum, et mendacium, et homicidium, et furtum, et adulterium inundauerunt, et sanguis sanguinem tetigit. Et post duodecim uersus: Quia tu scientiam repulisti, repellam te, ne sacerdotio fungaris mihi. Et post quindecim uersus: Quoniam Dominum reliquerunt in non custodiendo. Fornicatio, et uinum, et ebrietas aufert cor. Et post septemdecim uersus: Quoniam ipsi cum meretricibus uersabantur, et cum effeminatis sacrificabant. Et populus non intelligens uapulabit. Si fornicaris tu, Isrel, non delinquat saltem Iuda. Et nolite ingredi in Galgala; et ne ascendatis in Bethaue; neque iuraueritis, uiuit Dominus.

Et post aliquot uersus [1 1Kb] [u.]: Non dabunt cogitationes suas, ut reuertantur ad Dominum Deum suum; quia spiritus fornicationis in medio eorum, et Dominum non cognouerunt.

Et post sexaginta et unum uersus [uI.]: Iudicia tua quasi lux egredientur. Quia misericordiam uolui et non sacrificium, et scientiam Dei plus quam holocausta.

Et post aliquantum [X.]: Seminate uobis in iustitia, et metite in ore misericordie: innouate uobis nouale. Tempus autem requirendi Dominum, cum uenerit qui docebit uos iustitiam.

Et post septuaginta octo uersus [XII.]: Et tu ad Dominum Deum conuerteris [2 1Kb] : misericordiam et iudicium custodi; et spera in Domino Deo tuo semper.

Et post quinquaginta et unum uersus [XIII.]: Ego autem Dominus Deus tuus eduxi te de terra Aegypti [3 1Kb] ; et dominum absque me nescies, et saluator non est preter me.

Et post triginta nouem uersus [XIu.]: Conuertere, Isrel, ad Dominum Deum tuum; quoniam corruisti in iniquitate tua. Tollite uobiscum uerba, et conuertimini ad Dominum: dicite ei, Omnem iniquitatem aufer, et accipe bonum, et reddemus uitulos labiorum nostrorum.



DE LIBRO IeL.

[Cap. I.] Expergiscimini ebrii, et flete, et ululate, omnes qui bibitis uinum in dulcedine; quoniam periit ab ore uestro. Gens enim ascendit super terram meam fortis et innumerabilis.

Et post aliquantum [II.]: Nunc ergo dicit Dominus, Conuertimini ad me in toto corde uestro, in ieiunio et in fletu, et in planctu; et scindite corda uestra, et non uestimenta uestra: et conuertimini ad Dominum Deum uestrum; quia benignus et misericors est.



DE LIBRO AMOS.

[Cap. II.] Hec dicit Dominus: Super tribus sceleribus  Iuda, et super quatuor non conuertam eum; eo quod abiecerint legem Domini, et mandata eius non custodierint. Deceperunt enim eos idola sua, post que abierunt patres eorum. Et post duos uersus: Hec dicit Dominus: Super tribus sceleribus Isrel, et super quatuor non conuertam eum; pro eo quod uendiderint pro argento iustum, et pauperem pro calceamentis. Qui conterunt super puluerem terre capita pauperum, et uiam humilium declinant. Et filius ac pater eius ierunt ad puellam, ut uiolarent nomen sanctum meum. Et post unum uersum: et uinum, inquit, damnatorum bibebant in domo Dei sui.

Et aliquanto post [u.]: Quia hec dicit Dominus domui Isrel: Querite me, et uiuetis. Et post tres uersus: Querite Dominum, et uiuite. Et post octo uersus: Odio habuerunt in porta corripientem, et loquentem perfecte abominati sunt. Idcirco pro eo quod diripiebatis pauperem, et predam electam tollebatis ab eo. Et post tres uersus: Quia cognoui multa scelera uestra, et fortia peccata uestra. Hostes iusti, accipientes munus, et pauperes in porta deprimentes. Et post duos uersus: Querite bonum et non malum, ut uiuatis; et erit Dominus Deus exercituum uobiscum, sicut dixistis. Odite malum, et diligite bonum, et constituite in porta iudicium; si forte misereatur Dominus exercituum reliquiis Ioseph.

Et post aliquot uersus [uI.]: Qui dormitis in lectis eburneis, et lasciuitis in stratis uestris. Qui comeditis agnum de grege, et uitulum de medio armenti. Qui canitis ad uocem psalterii: sicut Dauid putauerunt se habere uasa cantici; bibentes in phialis uinum, et optimo unguento delibuti, et nichil patiebantur super contritione Ioseph.

Et post aliquantum [uIII.]: Audite hoc qui conteritis pauperem, et deficere facitis egenos terre, dicentes: Quando transibit messis [1 1Kb] , et uenumdabimus merces; et sabbatum, et aperiemus frumentum: ut minuamus mensuram, et augeamus siclum, et supponamus stateras dolosas; ut possideamus in argento egenos et pauperes pro calceamentis, et quisquilias frumenti uendamus.



DE LIBRO MICHAEAE.

[Cap. II.] ue qui cogitatis inutile, et operamini malum in cubilibus uestris. In luce matutina faciunt illud; quoniam contra Deum manus eorum. Et concupierunt agros, et uiolenter tulerunt, et domos rapuerunt; et calumniabantur uirum et domum eius, uirum et hereditatem eius.

Et post aliquantum [III.]: Audite hec, principes domus Iacob, et iudices domus Isrel, qui abominamini iudicium, et omnia recta peruertitis. Qui edificatis Sion in sanguinibus, et Ierusalem in iniquitate. Principes eius in muneribus iudicabant; et sacerdotes eius in mercede docebant; et prophete eius in pecunia diuinabant, et super Dominum requiescebant, dicentes: Numquid non Deus in medio nostrum? Non uenient super nos mala.

Et post aliquantum [uI.]: Indicabo tibi, o homo,  quid sit bonum, et quid Dominus querat a te: utique facere iudicium, et diligere misericordiam, et sollicitum ambulare cum Deo tuo. Et post tres uersus: Adhuc ignis in domo impii, thesauri iniquitatis, et mensura minor ire plena. Numquid iustificabo stateram impium, et saccelli pondera dolosa? In quibus diuites eius repleti sunt iniquitate, et habitantes in ea loquebantur mendacium, et lingua eorum fraudulenta in ore eorum.

Et post duodecim uersus [uII.]: ue mihi, quia factus sum sicut qui colligit in autumno racemos uindemie. Non est botrus ad comedendum, precoquas ficus desiderauit anima mea. Periit sanctus de terra, et rectus in hominibus non est: omnes in sanguine insidiantur; uir fratrem suum uenatur ad mortem: malum manuum suarum dicunt bonum. Princeps postulat, et iudex in reddendo est, et magnus locutus est desiderium anime sue.



DE LIBRO HABACUC.

[Cap. I.] Contra me factum est iudicium, et contradictio potentior. Propter hoc lacerata est lex, et non peruenit usque ad finem iudicium: quia impius preualet aduersus iustum, propterea egreditur iudicium peruersum.

Et paulo post [II.]: Iustus autem in fide sua uiuet. Et quomodo uinum potantem decipit, sic erit uir superbus, et non decorabitur. Et post aliquantum: Quid prodest sculptile, quia illud sculpsit fictor suus conflatile et imaginem falsam; quia sperauit in figmento fictor eius, ut faceret simulacra muta? ue qui dicit ligno, Expergiscere; Surge, lapidi tacenti. Numquid ipse docere poterit? Ecce iste coopertus est auro et argento, et omnis spiritus non est in uisceribus eius. Dominus autem in templo sancto suo: silea ta facie eius omnis terra.



DE LIBRO SOPHONIAE.

[Cap. I.] Disperdam, inquit, de loco hoc reliquias Baal, et nomina edituorum cum sacerdotibus; et eos qui adorant super tecta militiam celi, et adorant, et iurant in Domino, et iurant in Melchom; et qui auertuntur de post tergum Domini; et qui non quesierunt Dominum, nec inuestigauerunt eum. Silete a facie Domini; quia iuxta est dies Domini. Et post sexdecim uersus: Et erit in tempore illo, scrutabor Ierusalem in lucernis, et uisitabo super uiros defixos in fecibus suis, qui dicunt in cordibus suis, Non faciet bene Dominus, et non faciet male.

Et post aliquot uersus [1 1Kb] [II.]: Conuenite, congregamini, gens non amabilis, priusquam pariat iussio quasi puluerem transeuntem diem, antequam ueniat super uos ira furoris Domini, antequam ueniat super uos dies furoris Domini. Querite Dominum, omnes mansueti terre, qui iudicium eius estis operati. Querite iustum, querite mansuetum; si quomodo abscondamini in die furoris Domini.

Et post aliquantum [III.]: Et derelinquam in medio tui populum pauperem et egenum; et sperabunt in nomine Domini reliquie Isrel: non facient iniquitatem,  nec loquentur mendacium, et non inuenietur in ore eorum lingua dolosa.



DE LIBRO ZACHARIAE.

[Cap. u.] Cum de uolumine loqueretur, quod uidit in spiritu: Et dixit ad me, Hec est maledictio, que egreditur super faciem omnis terre, quia omnis fur, sicut ibi scriptum est, iudicabitur, et omnis iurans, ex hoc similiter iudicabitur. Educam illud, dicit Dominus exercituum, et ueniet ad domum furis, et ad domum iurantis in nomine meo mendaciter; et commorabitur in medio domus eius, et consumet eum, et ligna eius, et lapides eius.

Et post aliquantum [uII.]: Et factum est uerbum Domini ad Zacariam dicens, Hec ait Dominus exercituum dicens: Iudicium uerum iudicate, et misericordiam et miserationes facite unusquisque cum fratre suo; et uiduam et pupillum et aduenam et pauperem nolite calumniari, et malum uir fratri suo non cogitet in corde suo.

Item post aliquantum [uIII.]: Loquimini ueritatem unusquisque cum proximo suo: ueritatem et iudicium pacis iudicate in portis uestris; et unusquisque malum contra amicum suum ne cogitetis in cordibus uestris, et iuramentum mendax ne diligatis. Omnia enim hec sunt que odi, dicit Dominus.



DE LIBRO MALACHIAE.

[Cap. I.] Filius honorat patrem, et seruus dominum suum: si ergo pater ego sum, ubi est honor meus? et si dominus ego sum, ubi est timor meus, dicit Dominus exercituum?

Et paulo post [II.]: Ego dedi uos contemptibiles et humiles omnibus populis, sicut non seruastis uias meas, et accepistis faciem in Lege. Numquid non pater unus omnium nostrum? numquid non Deus unus creauit nos? Quare ergo despicit unusquisque fratrem suum, uiolans pactum patrum nostrorum? Transgressus est Iudas, et abominatio facta est in Isrel, et in Ierusalem; quia contaminauit Iudas sanctificationem Domini quam dilexit, et habuit filiam dei alieni. Disperdet Dominus uirum qui fecerit hoc, magistrum et discipulum de tabernaculis Iacob, et offerentem munus Domino exercituum. Et hoc rursum fecistis: operiebatis lacrymis altare Domini, fletu et mugitu, ita ut ultra non respiciam ad sacrificium, nec accipiam placabile quid de manu uestra. Et dixistis, Quam ob causam? Quia Dominus testificatus est inter te et uxorem pubertatis tue, quam tu despexisti: et hec particeps tua et uxor federis tui. Nonne unus fecit, et residuum spiritus eius? Et quid unusquisque querit, nisi semen Dei [1 1Kb] ? Custodite ergo spiritum uestrum; et uxorem adolescentie tue noli despicere. Cum odio habueris eam, dimitte, dicit Dominus Deus Isrel: operiet autem iniquitas uestimentum eius, dicit Dominus exercituum. Custodite spiritum uestrum, et nolite despicere. Laborare fecistis Dominum in sermonibus uestris,  et dixistis, In quo eum fecimus laborare? In eo cum diceretis, Omnis qui facit malum, bonus est in conspectu Domini, et tales ei placent; aut certe ubi est dies iudicii?

Et post quindecim uersus [III.]: Et accedam ad uos, inquit, in iudicio, et ero testis uelox maleficis et adulteris et periuris, et qui calumniantur mercedem mercenarii, uiduas [1 1Kb] et pupillos, et opprimunt peregrinum, nec timuerunt me, dicit Dominus exercituum. Ego enim Dominus, et non mutor; et uos filii Iacob non estis consumpti. A diebus enim patrum uestrorum recessistis a legitimis meis, et non custodistis. Reuertimini ad me, et reuertar ad uos, dicit Dominus exercituum. Et post quindecim uersus: Inualuerunt super me uerba uestra, dicit Dominus: Et dixistis, Quid locuti sumus [2 1Kb] ? Dixistis, uanus est qui seruit Deo: et quod emolumentum, quia custodiuimus precepta eius, et quia ambulauimus tristes coram Domino exercituum? Ergo nunc beatos dicimus arrogantes: siquidem edificati sunt facientes iniquitatem [3 1Kb] , et tentauerunt Deum, et salui facti sunt. Tunc locuti sunt timentes Deum, unusquisque cum proximo suo. Et attendit Dominus, et audiuit, et scriptus est liber monumenti coram eo, timentibus Dominum, et cogitantibus nomen eius: et erunt mihi, ait Dominus exercituum, in die qua ego facio, in peculium; et parcam eis, sicut parcit uir filio suo seruienti sibi. Et conuertimini [4 1Kb] , et uidebitis quid sit inter iustum et impium, et inter seruientem Deo et non seruientem ei.

[Iu.] Ecce enim dies ueniet succensa quasi caminus, et erunt omnes superbi et omnes facientes iniquitatem, stipula; et inflammabit eos dies ueniens, dicit Dominus exercituum, que non relinquet eis radicem et germen. Orietur uobis timentibus nomen meum sol iustitie, et sanitas in pennis eius: et egrediemini, et salietis sicut uituli de armento; et calcabitis impios, cum fuerint cinis sub planta pedum uestrorum, in die qua ego facio, dicit Dominus exercituum.



DE LIBRO ISAIAE.

[Cap. I.] Lauamini, mundi estote, auferte malum cogitationum uestrarum ab oculis meis. Quiescite peruerse agere, discite benefacere, querite iudicium, subuenite oppresso, iudicate pupillo, defendite uiduam; et uenite et arguite me, dicit Dominus. Et post octo uersus: Argentum tuum uersum est in scoriam; uinum tuum mixtum est aqua. Principes tui socii furum: omnes diligunt munera, sequuntur retributiones, pupillo non iudicant, et causa uidue non ingreditur ad eos.

Et paulo post [II.]: Domus Iacob uenite, ambulemus in lumine Domini. Proiecisti enim populum tuum, domum Iacob; quia repleti sunt ut olim, et  augures habuerunt ut Philistiim, et pueris alienis adheserunt. Et post tres uersus: Repleta est terra eius idolis; opus manuum suarum adoraueurnt, quod fecerunt digiti eorum. Et post quinque uersus: Quia dies Domini exercituum super omnem superbum et excelsum, et super omnem arrogantem, et humiliabitur.

Et paulo post [III.]: Populum meum exactores sui spoliauerunt, et mulieres dominate sunt eis. Populo meus, qui beatum te dicunt, ipsi te decipiunt, et uiam gressum tuorum dissipant. Et post aliquos uersus; uos enim depasti estis uineam meam, rapina pauperis in domo uestra. Quare atteritis populum meum, et facies pauperum commolitis, dicit Dominus exercituum? Et dixit Dominus: Pro eo quod eleuate sunt filie Sion, et ambulauerunt extento collo, et nutibus oculorum ibant, et plaudebant, ambulabant, et in pedibus suis composito gradu incedebant.

Et paulo post [u.]: ue qui coniungitis domum ad domum, et agrum ad agrum copulatis usque ad extremum loci [1 1Kb] : numquid habitabitis uos soli in medio terre? In auribus meis sunt hec, dicit Dominus exercituum. Et post tres uersus: ue qui consurgitis mane ad ebrietatem sectandam, et potandum usque ad uesperam, ut uino estuetis. Cithara, et lyra, et tympanum, et tibia, et uinum in conuiuiis uestris; et opus Domini non respicitis, nec opera manuum eius consideratis. Et post septemdecim uersus: ue qui dicitis malum bonum, et bonum malum; ponentes tenebras lucem, et lucem tenebras; ponentes amarum in dulce, et dulce in amarum. ue qui sapientes estis in oculis uestris, et coram uobismetipsis prudentes. ue qui potentes estis ad bibendum uinum, et uiri fortes ad miscendam ebrietatem. Qui iustificatis impium pro muneribus, et iustitiam iusti aufertis ab eo.

Et aliquanto post [X.]: ue qui condunt leges iniquas, et scribentes iniustitiam scripserunt, ut opprimerent in iudicio pauperes, et uim facerent cause humilium populi mei; ut essent uidue preda eorum, et pupillos diriperent.

Et post paululum [XI.]: Requiescet super eum spiritus Domini, spiritus sapientie et intellectus, spiritus consilii et fortitudinis, spiritus scientie et pietatis, et replebit eum spiritus timoris Domini. Non secundum uisionem oculorum iudicabit, neque secundum auditum aurium arguet: sed iudicabit in iudicio pauperes, et arguet in equitate pro mansuetis terre; et percutiet terram uirga oris sui, et spiritu labiorum suorum  interficiet impium. Et erit iustitia cingulum lumborum eius, et fides cinctorium renum eius.

Et post sexaginta uersus [XII.]: Ecce Deus saluator meus, fiducialiter agam, et non timebo. Quia fortitudo mea et laus mea Dominus Deus, et factus est mihi in salutem. Haurietis aquas in gaudio de fontibus Saluatoris: et dicetis in illa die, Confitemini Domino, et inuocate nomen eius, notas facite in populis adinuentiones eius, mementote quoniam excelsum est nomen eius. Cantate Domino, quoniam magnifice fecit, annuntiate hoc in uniuersa terra. Exsulta et lauda, habitatio Sion; quia magnus in medio tui sanctus Isrel.

Et post quadraginta uersus [XIII.]: Et quiescere faciam superbiam infidelium, et arrogantiam fortium humiliabo.

Item post aliquantum [XuII.]: Dicit Dominus Deus Isrel: In die illa inclinabitur homo ad factorem suum, et oculi eius ad sanctum Isrel respicient; et non inclinabitur ad altaria que fecerunt manus eius, et que operati sunt digiti eius; non respiciet lucos, et delubra.

Et post aliquantum [XXII.]: uocabit, inquit, Dominus Deus exercituum in die illa ad fletum et ad planctum, et ad caluitium, et ad cingulum sacci. Et ecce gaudium et letitia occidere uitulos, et iugulare arietes, comedere carnes, et bibere uinum. Comedamus, et bibamus; cras enim moriemur. Et reuelata est in auribus meis uox Domini exercituum: Si dimittetur iniquitas hec uobis, donec moriamini, dicit Dominus Deus exercituum.

Item post aliquantum [XXuI.]: Aperite portas, et ingrediatur gens iusta, custodiens ueritatem. uetus error abiit; seruabis pacem; pacem, quia in te sperauimus. Speratis in Domino in seculis eternis, in Domino Deo forti in perpetuum. Et post sex uersus: In semita iudiciorum tuorum, Domine, sustinuimus te; nomen tuum et memoriale tuum in desiderio anime. Anima mea desiderauit te in nocte; sed et spiritu meo in precordiis meis de mane uigilabo ad te. Cum feceris iudicia tua in terra, iustitiam discent habitatores terre. Misereamur impio, et non discet facere iustitiam. In terra sanctorum iniqua gessit, et non uidebit gloriam Dei.

Et post aliquantum [XXIX.]: Defecit qui preualebat, consummatus est illusor, et succisi sunt omnes qui uigilabant super iniquitatem, qui peccare faciebant homines in uerbo.

Et post decem uersus [XXX.]: ue, filii desertores, dicit Dominus, ut faceretis consilium, et non ex me; et ordiremini telam, et non per spiritum meum; ut adderetur peccatum super peccatum. Et paulo post: Hec dicit Dominus Deus sanctus Isrel, Si reuertamini et quiescatis, salui eritis. In silentio et in spe erit fortitudo uestra; et noluistis. Et post uiginti uersus: Contaminabis laminas sculptilium argenti tui, et uestimentum conflatilis auri tui, et disperges ea sicut immunditiam menstruate.

Et post aliquantum [XXXI.]: Conuertimini, sicut in  profundum recesseratis, filii Isrel. In die enim illa abiiciet uir idola argenti sui, et idola auri sui, que fecerunt uobis manus uestre in peccatum.

Item post aliquantum [XXXIII.]: Et erit fides in temporibus tuis, diuitie salutis sapientia et scientia, timor Domini ipse thesaurus eius. Et paulo post: Quis poterit habitare de uobis cum igne deuorante? quis habitabit ex uobis cum ardoribus sempiternis? Qui ambulat in iustitiis, et loquitur ueritatem; qui proiicit auaritiam et calumniam [1 1Kb] , et excutit manus suas ab omni munere; qui obturat aures suas ne audiat sanguinem, et claudit oculos suos ne uideat omne [2 1Kb] malum. Iste in excelsis habitabit; munimenta saxorum sublimitas eius. Panis ei datus est, et aque eius fideles sunt.

Et post aliquantum [XLIu.]: Memento horum, Iacob et Isrel, quoniam seruus meus es tu: formaui te, seruus meus es tu, Isrel, ne obliuiscaris mei. Deleui ut nubem iniquitates tuas, et quasi nebulam peccata tua; reuertere ad me, quoniam redemi te.

Item post aliquantum [XLuI.]: Mementote istud, et confundamini; redite, preuaricatores, ad cor. Recordamini prioris seculi; quoniam ego Deus, et non est ultra deus, nec est similis mei.

Et aliquanto post [L.]: Quis ambulauit [3 1Kb] in tenebris, et non est lumen ei? Speret in nomine Domini, et innitatur super Deum suum.

Item post aliquantum [LI.]: Audite me, qui scitis iustum, populus [4 1Kb] ; lex mea in corde eorum. Nolite timere opprobria hominum, et blasphemias eorum ne timeatis. Sicut enim uestimentum, sic comedet eos uermis; et sicut lanam, sic deuorabit eos tinea: salus autem mea in sempiternum erit, et iustitia mea in generationes generationum.

Et post aliquantum [Lu.]: Querite Dominum dum inueniri potest, inuocate eum dum prope est. Derelinquat impius uiam suam, et uir iniquus cogitationes suas, et reuertatur ad Dominum; et miserebitur eius, et ad Deum nostrum, quoniam multus est ad ignoscendum.

Et post uiginti uersus [LuI.]: Hec dicit Dominus, Custodite iudicium, et facite iustitiam, quia iuxta est salus mea ut ueniat, et iustitia mea ut reueletur. Beatus uir qui facit hoc, et filius hominis qui apprehendit istud; custodiens sabbatum ne polluat illud, custodiens manus suas ne faciat omne malum.

Et post non multum [LuII.]: Qui consolamini in diis subter omne lignum frondosum, immolantes paruulos in torrentibus, subter eminentes [5 1Kb] petras. In partibus torrentis pars tua. Hec est sors tua; et ipsis obtulisti  libamen [1 1Kb] , obtulisti sacrificium. Numquid super his non indignabor?

Item post aliquantum [LuIII.]: Me etenim de die in diem querunt, et scire uias meas uolunt, quasi gens que iustitiam fecerit, et que iudicium Dei sui non dereliquerit. Rogant me iudicia iustitie, appropinquare Deo uolunt. Quare ieiunauimus, et non aspexisti? humiliauimus animas nostras, et nescisti? Ecce in die ieiunii uestri inuenietur uoluntas uestra, et omnes debitores uestros repetitis. Ecce ad lites et contentiones ieiunatis, et percutitis pugno impie. Nolite ieiunare sicut usque ad hanc diem, ut audiatur in excelso clamor uester. Numquid tale est ieiunium, quod elegi, per diem affligere hominem animam suam? numquid contorquere quasi circulum caput suum, et saccum et cinerem sternere? Numquid istud uocabis ieiunium et diem acceptabilem Domino? Nonne hoc est magis ieiunium quod elegi? Dissolue colligationes impietatis, solue fasciculos deprimentes. Dimitte eos qui confracti sunt, liberos; et omne onus disrumpe. Frange esurienti panem tuum, et egenos uagosque induc in domum tuam: cum uideris nudum, uesti eum, et carnem tuam ne despexeris. Et post quatuor uersus [2 1Kb] : Si abstuleris de medio tui catenam, et desieris digitum extendere, et loqui quod non prodest: cum effuderis esurienti animam tuam; et animam afflictam repleueris; orietur in tenebris lux tua, et tenebre tue erunt sicut meridies; et requiem tibi dabit Dominus semper.

Et post multa [LXu.]: Populus qui ad iracundiam prouocant me, ante faciem meam semper; qui immolant in hortis, et sacrificant super lateres; qui habitant in sepulcris, et in delubris idolorum dormiunt. Et post duos uersus: Qui dicunt, Recede a me, non appropinques mihi, quia immundus es. Isti fumus erunt in furore meo, ignis ardens tota die. Ecce scriptum est coram me: non tacebo, sed reddam, et retribuam in sinu eorum, iniquitates uestras, et iniquitates patrum uestrorum simul, dicit Dominus. Qui sacrificauerunt super montes et super colles, exprobrauerunt mihi, et remetiar opus eorum primum in sinu eorum. Et post decem uersus: Et uos, inquit, qui dereliquistis Dominum, qui obliti estis montem sanctum meum, qui ponitis fortune mensam, et libatis super eam: numerabo uos in gladio, et omnes in cede corruetis; pro eo quod uocaui uos, et non respondistis, locutus sum, et non attendistis: et faciebatis malum in oculis meis, et que nolui elegistis.

Et paulo post [LXuI.]: Hec dicit Dominus, Celum sedes mea, et terra scabellum pedum meorum. Que est ista domus quam edificabitis mihi? et quis iste locus quietis mee? Omnia hec manus mea fecit, et facta sunt uniuersa ista, dicit Dominus. Ad quem autem respiciam, nisi ad pauperculum, et contritum spiritu, et trementem sermones meos? Et post sex uersus:  Ego illusiones eorum eligam, et que timebant adducam eis: quia uocaui, et non erat qui responderet; locutus sum, et non audierunt; feceruntque malum in oculis meis, et que nolui elegerunt. Audite legem Domini, qui tremitis ad uerbum eius. Dixerunt fratres uestri odientes uos et abiicientes propter nomen meum, Glorificetur Dominus, et uidebimus in letitia uestra; ipsi autem confundentur.



DE LIBRO IEREMIAE.

[Cap. II.] Audite uerbum Domini, domus Iacob, et omnes cognationes domus Isrel. Hec dicit Dominus: Quid inuenerunt patres uestri in me iniquitatis, quia elongauerunt a me, et ambulauerunt post uanitatem, et uani facti sunt? Et post decem uersus: Hereditatem meam posuistis in abominationem. Sacerdotes non dixerunt, Ubi est Dominus? Et tenentes legem nescierunt me, et pastores preuaricati sunt in me, et prophete prophetauerunt in Baal, et idola secuti sunt. Et paulo post: Numquid obliuiscetur uirgo ornamenti sui, aut sponsa fascie pectoralis sue? Populus uero meus oblitus est mei diebus innumeris. Quid niteris bonam ostendere uiam tuam ad querendam dilectionem, que insuper et malitias tuas docuisti uias tuas; et in alis tuis inuentus est sanguis animarum pauperum et innocentum? Non in fossis inueni eos, sed in omnibus que supra memoraui. Et dixisti, Absque peccato et innocens ego sum, et propterea auertatur furor tuus a me. Ecce ego iudicio contendam tecum, eo quod dixeris, Non peccaui. Quam uilis es facta nimis, iterans uias tuas! et ab Aegypto confunderis, sicut confusa es ab Assur. Nam et ab ista egredieris, et manus tue erunt super caput tuum; quoniam obtriuit Dominus confidentiam tuam.

Et paulo post [III.]: Conuertimini, filii, reuertentes, dicit Dominus, quia ego uir uester.

Item paulo post [Iu.]: Si conuerteris [1 1Kb] , Isrel, ait Dominus, ad me conuertere. Si abstuleris offendicula tua a facie mea, non commoueberis. Et iurabis, uiuit Dominus, in ueritate, et in iudicio, et in iustitia; et benedicent eum gentes, ipsumque laudabunt. Et paulo post: Stultus populus meus me non cognouit: filii insipientes sunt, et uecordes; sapientes sunt ut faciant mala; bene autem facere nescierunt.

Et post triginta uersus [u.]: Circuite uias Ierusalem, et aspicite, et considerate, et querite in plateis eius, an inueniatis uirum facientem iudicium, et querentem fidem, et propitius ero ei. Quod si etiam, uiuit Dominus, dixerint, et hoc falso iurabunt. Domine, oculi tui respiciunt fidem. Percussisti eos, et non doluerunt; attriuisti eos, et renuerunt accipere disciplinam: indurauerunt facies suas super petram, noluerunt reuerti. Ego autem dixi, Forsitan pauperes sunt, et stulti, ignorantes uiam Domini, iudicium Dei sui. Ibo igitur ad optimates, et loquar eis; ipsi enim cognouerunt uiam Domini, iudicium Dei sui: et ecce magis hi simul confregerunt iugum, ruperunt uincula. Et post sex uersus: Filii tui dereliquerunt  me, et iurant in iis qui non sunt dii. Saturaui eos, et mechati sunt, et in domo meretricis luxuriabantur. Equi amatores, et admissarii facti sunt, unusquisque ad uxorem proximi sui hinniebant. Numquid super his non uisitabo, dicit Dominus? et in gente tali non ulciscetur manus mea? Et post quadraginta uersus: Qui posui arenam terminum mari, preceptum sempiternum quod non preteribit; et commouebuntur, et non poterunt, et intumescent fluctus eius, et non transibunt illud. Populo autem huic factum est cor incredulum, et exasperans: recesserunt, et abierunt; et non dixerunt in corde suo, Metuamus Dominum Deum nostrum. Et post paucos uersus [1 1Kb] : Inuenti sunt, inquit, in populo meo impii, insidiantes quasi aucupes, laqueos ponentes et pedicas ad capiendos uiros. Sicut decipula plena auibus, sic domus eorum plene dolo: ideo magnificati sunt et dilatati; incrassati sunt et impinguati; et preterierunt sermones meos pessime. Causam pupilli non dixerunt [2 1Kb] , et iudicium pauperum non iudicauerunt. Numquid super his non uisitabo, dicit Dominus? aut super gentem huiuscemodi non ulciscetur anima mea [3 1Kb] ? Stupor et mirabilia facta sunt in terra. Prophete prophetabant mendacium, et sacerdotes applaudebant manibus suis, et populus meus dilexit talia: quid igitur fiet in nouissimo eius?

Et post triginta uersus [uI.]: Cui loquar? et quem contestabor, ut audiat? Ecce incircumcise aures eorum, et audire non possunt: ecce uerbum Domini factum est illis in opprobrium, et non suscipiunt illud.

Et paulo post [uII.]: Audite uerbum Domini, omnis Iuda, qui ingredimini per portas has, ut adoretis Dominum. Hec dicit Dominus exercituum Deus Isrel: Bonas facite uias uestras et studia uestra, et habitabo uobiscum in loco isto. Nolite confidere in uerbis mendacii, dicentes: Templum Domini, templum Domini, templum Domini est. Quoniam si bene direxeritis uias uestras et studia uestra, si feceritis iudicium inter uirum et proximum eius, aduene et pupillo et uidue non feceritis calumniam, nec sanguinem innocentem effuderitis in loco hoc, et post deos alienos non ambulaueritis in malum uobismetipsis; habitabo uobiscum in loco isto, in terra quam dedi patribus uestris, a seculo usque in seculum. Ecce uos confiditis uobis  in sermonibus mendacii, qui non proderunt uobis, furari, occidere, adulterare, iurare mendaciter, libare Baalim, et ire post deos alienos, quos ignoratis. Et uenistis, et stetistis coram me in domo hac, in qua inuocatum est nomen meum; et dixistis, Liberati sumus, eo quod fecerimus omnes abominationes istas. Ergo [1 1Kb] spelunca latronum facta est domus ista, in qua inuocatum est nomen meum in oculis uestris? Ego, ego sum, ego uidi, dicit Dominus. Ite ad locum meum in Silo, ubi habitauit nomen meum a principio, et uidete, que fecerim ei propter malitiam populi mei Isrel. Et nunc quia fecistis omnia opera hec, dicit Dominus, et locutus sum ad uos, mane consurgens et loquens, et non audistis; et uocaui, et non respondistis: faciam domui huic, in qua inuocatum est nomen meum, et in qua uos habetis fiduciam, et loco quem dedi patribus uestris, sicut feci Silo; et proiiciam uos a facie mea, sicut proieci omnes fratres uestros uniuersum semen Ephraim. Tu ergo noli orare pro populo hoc, nec assumas pro eis laudem et orationem, et non obsistas mihi; quia non exaudiam te. Nonne uides quid isti faciant in ciuitatibus Iuda, et in plateis Ierusalem? Filii colligunt ligna, et patres succendunt ignem, et mulieres conspergunt adipem, ut faciant placentas regine celi, et libent diis alienis, et me ad iracundiam prouocent. Numquid me ad iracundiam prouocant, dicit Dominus? nonne semetipsos in confusione uultus sui?

Et paulo post [uIII.]: Numquid qui cadit, non resurget? Et qui auersus est, non reuertetur? Quare ergo auersus est populus iste in Ierusalem auersione contentiosa? Apprehenderunt mendacium, et noluerunt reuerti. Attendi, et auscultaui; nemo quod bonum est loquitur: nullus est qui agat penitentiam super peccato suo, dicens, Quid feci? Et post nouem uersus: Quomodo dicitis, Sapientes nos sumus, et lex Domini nobiscum est? uere mendacium operatus est stilus mendax scribarum. Confusi sunt sapientes, perterriti et capti sunt. uerbum enim Domini proiecerunt, et sapientia nulla est in eis.

Et paulo post [IX.]: Quis dabit me in solitudine diuersorium uiatorum, et derelinquam populum meum, et recedam ab eis? quia omnes adulteri sunt et cetus preuaricatorum; et extenderunt linguam suam quasi arcum mendacii, et non ueritatis: confortati sunt in terra, quia de malo ad malum egressi sunt, et me non cognouerunt, dicit Dominus. Unusquisque se a proximo suo custodiat, et in omni fratre suo non habeat fiduciam: quia omnis frater supplantans supplantabit, et omnis amicus fraudulenter incedet; et uir fratrem suum deridebit, et ueritatem non loquentur. Docuerunt enim linguam suam loqui mendacium, ut inique agerent laborauerunt. Habitatio tua in medio doli. In dolo renuerunt scire me, dicit Dominus. Propterea hec dicit Dominus exercituum: Ecce ego conflabo, et probabo eos. Quid enim aliud faciam a facie filie populi mei? Sagitta uulnerans lingua eorum,  dolum locuta est in ore suo: pacem cum amico suo loquitur, et occulte ponit insidias. Numquid super his non uisitabo, dicit Dominus? aut in gente tali non ulciscetur anima mea? Et paulo post: Hec dicit Dominus: Non glorietur sapiens in sapientia sua, et non glorietur fortis in fortitudine sua, et non glorietur diues in diuitiis suis; sed in hoc glorietur qui gloriatur, scire et nosse me, quia ego sum Dominus, qui facio misericordiam et iudicium et iustitiam in terra. Hec enim placent mihi, ait Dominus.

Et post sexdecim uersus [X.]: Hec dicit Dominus: Iuxta uias gentium nolite discere, et a signis celi nolite metuere que timent gentes; quia leges populorum uane sunt. Quia lignum de saltu precidit opus manus artificis in ascia: argento et auro decorauit illud; clauis et malleis compegit, ut non dissoluatur. In similitudinem palme fabricata sunt, et non loquentur: portata tollentur, quia incedere non ualent. Nolite ergo timere ea, quia nec male possunt facere, nec bene. Non est similis tui, Domine; magnus es tu, et magnum nomen tuum in fortitudine. Quis non timebit te, o Rex gentium? Tuum est enim decus inter cunctos sapientes gentium, et in uniuersis regnis eorum nullus est similis tui. Pariter insipientes et fatui probabuntur. Doctrina uanitatis eorum lignum est. Argentum inuolutum de Tharsis affertur, et aurum de Ophaz, opus artificis et manus erarii. Hyacinthus et purpura indumentum eorum, opus artificum uniuersa hec. Dominus autem Deus uerus est, ipse Deus uiuens, et rex sempiternus. Ab indignatione eius commouebitur terra, et non sustinebunt gentes comminationem eius. Sic ergo dicetis eis: Dii qui celos et terram non fecerunt, pereant de terra, et de his que sub celo sunt.

Et aliquanto post [XuII.]: Hec dicit Dominus, Maledictus homo qui confidit in homine, et ponit carnem brachium suum, et a Domino recedit cor eius. Erit enim quasi myrice in deserto, et non uidebit cum uenerit bonum; sed habitabit in siccitate in deserto in terra salsuginis et inhabitabili. Benedictus uir qui confidit in Domino, et erit Dominus fiducia eius. Et erit quasi lignum quod transplantatur super aquas, quod ad humorem mittit radices suas; et non timebit cum uenerit estus: et erit folium eius uiride, in tempore siccitatis non erit sollicitum, nec aliquando desinet facere fructum.

Item aliquanto post [XXII.]: Hec dicit Dominus, Facite iudicium et iustitiam, et liberate ui opressum de manu calumniatoris; et aduenam, et pupillum, et uiduam nolite contristare, neque opprimatis inique; et sanguinem innocentem ne effundatis in loco isto.

Et paulo post [XXIII.]: ue pastoribus qui dispergunt et dilacerant gregem pascue mee, dicit Dominus. Ideo hec dicit Dominus Deus Isrel ad pastores qui pascunt populum meum, uos dispersistis gregem meum, et eiecistis eos, et non uisitastis: ecce ego uisitabo super uos malitiam studiorum uestrorum, ait Dominus. Item paulo post: Hec dicit Dominus exercituum, Nolite audire uerba prophetarum qui prophetant  uobis et decipiunt uos. uisionem cordis sui loquuntur, non de ore Domini. Dicunt his qui blasphemant me, Locutus est Dominus, Pax erit uobis: et omni qui ambulat in prauitate cordis sui dixerunt, Non ueniet super uos malum. Quis enim affuit in consilio Domini? Et post undecim uersus: Non mittebam prophetas, et ipsi currebant; non loquebar ad eos, et ipsi prophetabant. Si stetissent in consilio meo, et nota fecissent uerba mea populo meo, auertissem utique eos a uia sua mala, et a pessimis cogitationibus suis. Et post quatuor uersus: Audiui que dixerunt prophete, prophetantes in nomine meo mendacium, atque dicentes, Somniaui, somniaui. Usquequo istud est in corde prophetarum uaticinantium mendacium, et prophetantium seductiones cordis sui; qui uolunt facere ut obliuiscatur populus meus nominis mei, propter somnia cordis sui [1 1Kb] , que narrat unusquisque ad proximum suum, sicut obliti sunt patres eorum nominis mei propter Baal? Propheta qui habet somnium, narret somnium; et qui habet sermonem meum, narret sermonem meum uere. Quid paleis ad triticum, dicit Dominus? Numquid non uerba mea sunt quasi ignis, dicit Dominus, et quasi malleus conterens petram? Propterea ecce ego ad prophetas, ait Dominus, qui furantur uerba mea unusquisque a proximo suo. Ecce ego ad prophetas, ait Dominus, qui assumunt linguas suas, et aiunt, Dicit Dominus. Ecce ego ad prophetas somniantes mendacium, ait Dominus, qui narrauerunt ea et seduxerunt populum meum in mendacio suo et in miraculis suis, cum ego non misissem eos, nec mandassem eis; qui nichil profuerunt populo huic, dicit Dominus.

Et paulo post [XXu.]: Et misit Dominus ad uos omnes seruos suos Prophetas, consurgens diluculo mittensque; et non audistis, neque inclinastis aures uestras ut audiretis, cum diceret: Reuertimini unusquisque a uia sua mala, et a pessimis cogitationibus uestris; et habitabitis in terra quam dedit Dominus uobis et patribus uestris, a seculo et usque in seculum; et nolite ire post deos alienos, ut seruiatis eis adoretisque eos, neque me ad iracundiam prouocetis in operibus manuum uestrarum, et non affligam uos. Et non audistis me, dicit Dominus.

Et aliquanto post [XuIII.]: Maledictus qui facit opus Domini fraudulenter.

Item post aliquantum [Thren. III.]: Bonus est Dominus sperantibus in eum, anime querenti illum. Bonum est prestolari cum silentio salutare Domini. Bonum est uiro cum portauerit iugum ab adolescentia sua. Sedebit solitarius et tacebit; quia leuauit super se [2 1Kb] . Ponet in puluere os suum, si forte sit spes. Dabit percutienti se maxillam, saturabitur opprobriis; quia non repellet in sempiternum Dominus.



DE LIBRO EZECHIELIS.

[CAP. III.] Cum autem pertransissent septem dies,  factum est uerbum Domini ad me dicens: Fili hominis, speculatorem dedi te domui Isrel, et audies de ore meo uerbum, et annuntiabis eis ex me. Si me dicente ad impium, Morte morieris, non annuntiaueris ei, neque locutus fueris, ut auertatur a uia sua impia, et uiuat; ipse impius in iniquitate sua morietur, sanguinem autem eius de manu tua requiram. Si autem tu annuntiaueris impio, et ille non fuerit conuersus ab impietate sua, et a uia sua impia; ipse quidem in iniquitate sua morietur, tu autem animam tuam liberasti. Sed et si conuersus iustus a iustitia sua fecerit iniquitatem, ponam offendiculum coram eo, ipse morietur, quia non annuntiasti ei. In peccato suo morietur, et non erunt in memoria iustitie eius quas fecit; sanginem uero eius de manu tua requiram. Si autem annuntiaueris iusto, ut non peccet iustus, et ille non peccauerit; uiuens uiuet, quia annuntiasti ei, et tu animam tuam liberasti.

Et post aliquantum [IX.]: Et dixit Dominus ad eum, Transi per mediam ciuitatem in medio Ierusalem, et signa Tau super frontem uirorum gementium et dolentium super cunctis abominationibus que fiunt in medio eius. Et illis dixit audiente me, Transite per mediam ciuitatem sequentes eum, et percutite; non parcat oculus uester, neque misereamini: senem, adolescentulum, et uirginem, et paruulum, et mulieres interficite usque ad internecionem. Omnem autem super quem uideritis Tau, ne occidatis: et a sanctuario meo incipite.

Et aliquanto post [XIII.]: Pro eo quod merere fecistis cor iusti mendaciter, quem ego non contristaui, et confortastis manus impii, ut non reuerteretur a uia sua mala, et uiueret.

Item post aliquantum [XuI.]: Ecce hec fuit iniquitas Sodome sororis tue, superbia, saturitas panis, et abundantia, et otium ipsius, et filiarum eius; et manum egeno et pauperi non porrigebant: et eleuate sunt, et fecerunt abominationes coram me; et abstuli eas, sicut uidisti.

Et post paululum [XuIII.]: uir si fuerit iustus, et fecerit iudicium et iustitiam; in montibus non comederit, et oculos suos non leuauerit ad idola domus Isrel; et uxorem proximi sui non uiolauerit, et ad mulierem menstruatam non accesserit; et hominem non contristauerit, pignus debitori reddiderit, per uim nichil rapuerit; panem suum esurienti dederit, et nudum operuerit uestimento; ad usuram non commodauerit, et amplius non acceperit; ab iniquitate auerterit manum suam, iudicium uerum fecerit inter uirum et uirum; in preceptis meis ambulauerit, et iudicia mea custodierit, ut faciat ueritatem: hic iustus est; uita uiuet, ait Dominus Deus. Quod si genuerit filium latronem effundentem sanguinem, et fecerit unum de istis; et hec quidem omnia non facientem, sed in montibus comedentem, et uxorem proximi sui polluentem; egenum et pauperem contristantem, rapientem rapinas, pignus non reddentem; et ad idola leuantem oculos suos, abominationes facientem; ad usuram dantem, et amplius accipientem:  numquid uiuet? Non uiuet: cum uniuersa detestanda hec fecerit, morte morietur; sanguis eius in ipso erit. Quod si genuerit filium, qui uidens omnia peccata patris sui que fecit, timuerit, et non fecerit simile eis; super montes non comederit, et oculos suos non leuauerit ad idola domus Isrel; et uxorem proximi sui non uiolauerit; et uirum non contristauerit, pignus non retinuerit, et rapinam non rapuerit; panem suum esurienti dederit, et nudum operuerit uestimento; a pauperis iniuria auerterit manum suam, usuram et superabundantiam non acceperit; iudicia mea fecerit, et in preceptis meis ambulauerit: hic non morietur in iniquitate patris sui, sed uita uiuet. Pater eius quia calumniatus est, et uim fecit fratri, et malum operatus est in medio populi sui; ecce mortuus est iniquitate sua. Et dicitis, Quare non portauit filius iniquitatem patris? uidelicet quia filius iudicium et iustitiam operatus est; omnia precepta mea custodiuit et fecit illa: uita uiuet. Anima que peccauerit, ipsa morietur. Filius non portabit iniquitatem patris, et pater non portabit iniquitatem filii. Iustitia iusti super eum erit, et impietas impii erit super eum. Si autem impius egerit penitentiam ab omnibus peccatis suis que operatus est, et custodierit uniuersa precepta mea, et fecerit iudicium et iustitiam; uita uiuet, et non morietur. Omnium iniquitatum eius quas operatus est, non recordabor; in iustitia sua quam operatus est uiuet. Numquid uoluntatis mee est mors impii, dicit Dominus Deus, et non ut conuertatur a uiis suis, et uiuat? Si autem auerterit se iustus a iustitia sua, et fecerit iniquitatem secundum omnes abominationes quas operari solet impius; numquid uiuet? Omnes iustitie eius quas fecerat, non recordabuntur. In preuaricatione sua qua preuaricatus est, et in peccato suo quod peccauit, in ipsis morietur. Et dixistis, Non est equa uia Domini. Audite ergo, domus Isrel: Numquid uia mea non est equa, et non magis uie uestre praue sunt? Cum enim auerterit se iustus a iustitia sua, et fecerit iniquitatem, morietur in eis: in iniustitia quam operatus est morietur. Et cum auerterit se impius ab impietate sua quam operatus est, et fecerit iudicium et iustitiam, ipse animam suam uiuificabit. Considerauit enim, et auertit se ab omnibus iniquitatibus suis quas operatus est; uita uiuet, et non morietur. Et dicunt filii Isrel, Non est equa uia Domini. Numquid uie mee nont sunt eque, domus Isrel, et non magis uie uestre praue? Idcirco unumquemque iuxta uias suas iudicabo, domus Isrel, ait Dominus Deus. Conuertimini, et agite penitentiam ab omnibus iniquitatibus uestris, et non erit uobis in ruinam iniquitas. Proiicite a uobis omnes preuaricationes uestras, in quibus preuaricati estis, et facite uobis cor nouum et spiritum nouum: et quare moriemini, domus Isrel? Quia nolo mortem morientis, dicit Dominus Deus: reuertimini, et uiuite [1 1Kb] .

Et aliquanto post [XXII.]: Ecce principes Isrel singuli in brachio suo fuerunt in te ad effundendum  sanguinem. Patrem et matrem contumeliis affecerunt in te; aduenam calumniati sunt in medio tui; pupillum et uiduam contristauerunt apud te. Sanctuaria mea spreuistis, et sabbata mea polluistis [1 1Kb] . uiri detractores fuerunt in te ad effundendum sanguinem; et super montes comederunt in te: scelus operati sunt in medio tui. uerecundiora patris discooperuerunt in te, immunditiam menstruate humiliauerunt in te. Et unusquisque in uxorem proximi sui operatus est abominationem: et socer nurum suam polluit nefarie; frater sororem suam, filiam patris sui oppressit in te. Munera acceperunt apud te ad effundendum sanguinem; usuram et superabundantiam accepisti, et auare proximos tuos calumniabaris, meique oblita es, ait Dominus Deus. Et post paululum: Et factum est uerbum Domini ad me dicens: Filii hominis, dic ei, Tu es terra immunda, et non compluta in die furoris. Coniuratio prophetarum in medio eius. Sicut leo rugiens capiensque predam, animam [2 1Kb] deuorauerunt, opes et pretium acceperunt, uiduas eius multiplicauerunt in medio illius. Sacerdotes eius contempserunt legem meam, et polluerunt sanctuaria mea: inter sanctum et profanum non habuerunt distantiam, et inter pollutum et immundum non intellexerunt. Et post duos uersus: Principes eius in medio illius quasi lupi rapientes predam, ad effundendum sanguinem, et ad perdendas animas, et auare sectanda lucra. Prophete autem eius liniebant eos absque temperamento, uidentes uana, et diuinantes mendacium, dicentes, Hec dicit Dominus Deus; cum Dominus non sit locutus. Populi terre calumniabantur calumniam, et rapiebant uiolenter, egenum et pauperem affligebant, et aduenam opprimebant calumnia absque iudicio. Et quesiui de eis uirum qui interponeret sepem, et staret oppositus contra me pro terra, ne disperderem eam; et non inueni. Et effudi super eos indignationem meam, et in igne ire mee consumpsi eos. uiam eorum in caput eorum reddidi, ait Dominus Deus.

Et aliquanto post [XXXIII.]: Et factum est uerbum Domini ad me dicens, Fili hominis, loquere ad filios populi tui, et dices ad eos, Terra cum induxero super eam gladium, et tulerit populus terre uirum unum de nouissimis suis, et constituerit eum super se speculatorem; et ille uiderit gladium uenientem super terram, et cecinerit buccina, et annuntiauerit populo: audiens autem quisquis ille est sonitum buccine, et non se obseruauerit, ueneritque gladius, et tulerit eum; sanguis ipsius super caput eius erit. Sonitum buccine audiuit, et non se obseruauit; sanguis eius in ipso erit. Si autem se custodierit, animam suam saluabit. Quod si speculator uiderit gladium uenientem, et non insonuerit buccina, et populus non se custodierit, ueneritque gladius, et tulerit de eis animam: ille quidem in iniquitate sua captus est; sanguinem autem eius de manu speculatoris requiram.  Et tu, fili hominis, speculatorem dedi te domui Isrel: audiens ergo ex ore meo sermonem, annuntiabis eis ex me. Si me dicente ad impium, Impie, morte morieris; non fueris locutus, ut se custodiat impius a uia sua: ipse impius in iniquitate sua morietur; sanguinem autem eius de manu tua requiram. Si autem annuntiante te ad impium, ut a uiis suis conuertatur, et non fuerit conuersus a uia sua: ipse in iniquitate sua morietur; porro tu animam tuam liberasti. Tu ergo, fili hominis, dic ad domum Isrel, Sic locuti estis dicentes, Iniquitates nostre et peccata nostra super nos sunt, et in ipsis nos tabescimus; quomodo ergo uiuere poterimus? Dic ad eos, uiuo ego, dicit Dominus Deus, nolo mortem impii sed ut reuertatur [1 1Kb] impius a uia sua mala, et uiuat: conuertimini a uiis uestris pessimis; et quare moriemini, domus Isrel? Tu itaque, fili hominis, dic ad filios populi tui: Iustitia iusti non liberabit eum in quacumque die peccauerit; et impietas impii non nocebit ei in quacumque die conuersus fuerit ab impietate sua: et iustus non poterit uiuere in iustitia sua, in quacumque die peccauerit. Etiamsi dixero iusto quod uita uiuat, et confisus in iustitia sua fecerit iniquitatem; omnes iustitie eius obliuioni tradentur, et in iniquitate sua quam operatus est, in ipsa morietur. Si autem dixero impio, Morte morieris, et egerit penitentiam a peccato suo, feceritque iudicium et iustitiam, pignus restituerit ille impius, rapinamque reddiderit, in mandatis uite ambulauerit, nec fecerit quidquam iniustum; uita uiuet, et non morietur. Omnia peccata eius que peccauit non imputabuntur ei. Iudicium et iustitiam fecit, uita uiuet. Et dixerunt filii populi tui: Non est equi ponderis uia Domini. Et ipsorum uia iniusta est. Cum enim recesserit iustus a iustitia sua, feceritque iniquitates, morietur in eis. Et cum recesserit impius ab impietate sua, feceritque iudicium et iustitiam, uiuet in eis. Et dicitis: Non est recta uia Domini. Unumquemque iuxta uias suas iudicabo, de uobis domus Isrel. Et post quadraginta nouem uersus: Et tu, fili hominis, fili populi tui qui [2 1Kb] loquuntur de te iuxta muros et in ostiis domorum, et dicunt unus ad alterum, uir ad proximum suum, dicentes, uenite, et audiamus qui sit sermo egrediens a Domino. Et ueniunt ad te, quasi si ingrediatur populus; et sedent coram te, populus meus, et audiunt sermones tuos, et non faciunt eos: quia in canticum oris sui uertunt illos, et auaritiam suam sequitur cor eorum. Et es eis quasi carmen musicum [3 1Kb] , quod suaui dulcique sono canitur; et audiunt uerba tua, et non faciunt ea [4 1Kb] . Et cum uenerit quod predictum est; ecce enim uenit; tunc scient quod prophetes fuerit inter eos.

[XXXIu.]: Et factum est uerbum Domini ad me dicens, Fili hominis, propheta de pastoribus Isrel; propheta, et dices pastoribus, Hec dicit Dominus Deus, ue  pastoribus Isrel, qui pascebant semetipsos, Nonne greges pascuntur a pastoribus? Lac comedebatis, et lanis operiebamini, et quod crassum erat occidebatis [1 1Kb] , gregem autem meum non pascebatis. Quod infirmum fuit non consolidastis; et quod egrotum, non sanastis; quod fractum est, non alligastis; et quod abiectum est, non reduuistis; quod perierat, non quesistis: sed cum austeritate imperabatis eis et cum potentia. Et disperse sunt oues mee, eo quod non esset pastor: et facte sunt in deuorationem omnium bestiarum agri, et disperse sunt; et errauerunt greges mei in cunctis montibus, et in uniuerso colle excelso; et super omnem faciem terre dispersi sunt greges mei. Et non erat qui requireret: non erat, inquam, qui requireret. Propterea, pastores, audite uerbum Domini: uiuo ego, dicit Dominus Deus, quia pro eo quod facti sunt greges mei in rapinam [2 1Kb] , et oues mee in deuorationem omnium bestiarum agri, eo quod non esset pastor : propterea, pastores, audite uerbum Domini: Hec dicit Dominus Deus, Ecce ego ipse super pastores, requiram gregem meum de manu eorum, et cessare eos faciam, ut ultra non pascant gregem, nec pascant amplius pastores semetipsos; et liberabo gregem meum de ore eorum, et non erit eis ultra in escam. Et post aliquantum: uos autem, greges mei, hec dicit Dominus Deus, Ecce ego iudico inter pecus et pecus arietum et hircorum [3 1Kb] . Nonne satis uobis erat pascua bona depasci? Insuper et reliquias pascuarum uestrarum conculcastis pedibus uestris; et cum purissimam aquam biberetis, reliquam pedibus uestris turbabatis: et oues mee his que conculcata pedibus uestris fuerant, pascebantur; et que pedes uestri turbauerant, hec bibebant. Propterea hec dicit Dominus Deus ad eos [4 1Kb] : Ecce ego ipse iudico inter pecus pingue et macilentum; pro eo quod lateribus et humeris impingebatis, et cornibus uestris uentilabatis omnia infirma pecora, donec dispergerentur foras.

Et post aliquantum [XLu.]: Hec dicit Dominus Deus, Sufficiat uobis, principes Isrel; iniquitatem et rapinas intermittite, et iudicium, et iustitiam facite, et separate confinia uestra a populo meo, dicit Dominus Deus. Statera iusta et ephi iustum erit uobis et beatus iustus.

Ista de libris posuimus, quos et Iudei canonicos habent, in quibus eorum inuenimus aliqua que huic operi conuenirent. Sed non sunt omittendi et hi quos quidem ante Saluatoris aduentum constat esse conscriptos, sed eos non receptos a Iudeis recipit tamen eiusdem Saluatoris Ecclesia. In his sunt duo qui Salomonis a pluribus appellantur, propter quamdam, sicut existimo, eloquii similitudinem. Nam Salomonis non esse, nichil dubitant quique doctiores. Nec tamen eius qui Sapientie  dicitur, quisnam sit auctor apparet  . Illum uero alterum quem uocamus Ecclesiasticum, quod iehsu quidam scripserit, qui cognominatur Sirach, constat inter eos qui eumdem librum totum legerunt. De libro ergo Sapientie ista huic operi congruere uisa sunt.



DE LIBRO SAPIENTIAE.

[Cap. I.] Diligite iustitiam, qui iudicatis terram. Sentite de Domino in bonitate, et in simplicitate cordis querite illum. Quoniam inuenitur ab his qui non tentant illum; apparet autem eis qui fidem habent in illum. Peruerse enim cogitationes separant a Deo: probata autem uirtus corripit insipientes. Quoniam in maleuolam animam non introibit sapientia, nec habitabit in corpore subdito peccatis. Sanctus enim Spiritus discipline effugiet fictum; et auferet se a cogitationibus tue sunt sine intellectu; et corripietur a superueniente iniquitate. Benignus est enim spiritus sapientie, et non liberabit maledictum [1 1Kb] a labiis suis; quoniam renum illius testis est Deus, et cordis eius scrutator est uerus, et lingue illius auditor. Quoniam spiritus Domini repleuit orbem terrarum, et hoc quod continet omnia, scientiam habet uocis. Propter hoc qui loquitur iniqua, non potest latere, sed nec preteriet illum corripiens iudicium. In cogitationibus enim impii interrogatio erit: sermonum autem illius auditio ad Dominum ueniet, ad correptionem iniquitatum illius. Quoniam auris zeli audit omnia, et tumultus murmurationum non abscondetur. Custodite ergo uos a murmuratione, que nichil prodest; et a detractione parcite lingue: quoniam responsum obscurum [2 1Kb] in uacuum non ibit. Os autem quod mentitur, occidit animam.

Et paulo post [III.]: Qui confidunt in illum, intelligent ueritatem; et fideles in dilectione acquiescent illi: quia donum et pax est electis illius. Impii autem secundum que cogitauerunt, correptionem habebunt, qui neglexerunt iustitiam [3 1Kb] , et a Domino recesserunt. Sapientiam enim et disciplinam qui abiicit, infelix est. Et post sex uersus: Quoniam felix sterilis et incoinquinata, que ne ciuit torum in delicto; habebit fructum in re pectione animarum [4 1Kb] : et spado qui non operatus est per manus suas iniquitatem, nec cogitauit aduersus Dominum nequissima.

Et post aliquantum [uI.]: Audite ergo, reges, et intelligite; discite, iudices, fimum terre iustitiam [5 1Kb] . Prebete aures, uos qui continetis multitudines, et placetis uobis in turbis nationum. Quoniam data est a Domino potestas uobis, et uirtus ab Altissimo, qui  interrogabit opera uestra, et cogitationes scrutabitur [1 1Kb] . Quoniam cum essetis ministri regni ipsius, non recte iudicastis, neque custodistis legem iustitie, neque secundum uoluntatem Dei ambulastis. Horrende et cito apparebit uobis; quoniam iudicium durissimum, his qui presunt, fiet. Exiguo enim conceditur misericordia; potentes autem potenter tormenta patientur. Non enim subtrahet personam cuiusquam Dominus, nec reuerebitur magnitudinem cuiusquam; quoniam pusillum et magnum ipse fecit, et equaliter illi cura est de omnibus. Fortioribus autem fortior instat cruciatus. Ad uos autem, mali reges [2 1Kb] , sunt hi sermones mei, ut discatis sapientiam, et non excidatis. Qui enim custodierint iustitiam iuste [3 1Kb] , iustificabuntur; et qui didicerint ista, inuenient quid respondeant. Concupiscite ergo sermones meos, diligite illos, et habebitis disciplinam. Clara est enim, et que nunquam marcescat sapientia; et facile uidetur ab his qui diligunt eam; et inuenitur ab his qui querunt illam. Preoccupat qui se concupiscunt, ut illis se priorem ostendat. Qui de luce uigilauerit ad illam, non laborabit: assidentem enim illam inueniet foribus suis. Cogitare enim de illa sensus est consummatus; et qui uigilauerit pro illa, cito erit securus. Quoniam dignos se ipsa circumit querens, et in uiis ostendet se illis hilariter, et in omni prouidentia occurrit illis. Initium enim illius uerissima est discipline concupiscentia. Cura ergo discipline dilectio est; et dilectio custoditio legum illius est: custoditio autem legum confirmatio [4 1Kb] incorruptionis est; incorruptio autem facit esse proximum Deo. Concupiscentia itaque sapientie deducit ad regnum perpetuum. Si ergo delectamini sedibus et stemmatibus, reges populi, diligite sapientiam, ut in perpetuum regnetis.

Et paulo post [uIII.]: Et si iustitiam quis diligit, labores huius magnas habent uirtutes. Sobrietatem enim et sapientiam docet, et iustitiam et uirtutem, quibus utilius nichil in uita hominibus.

Nunc iam de libro qui Ecclesiasticus dicitur, ponenda sunt que uidentur. De quo hic etiam ea dixisse deputer, que de Prouerbiorum libro sum prelocutus; quamuis in isto Ecclesiastico plura reperim huic operi necessaria.



DE ECCLESIASTICO.

[Cap. I.] Timor Domini scientie religiositas. Religiositas custodiet et iustificabit cor, iucunditatem atque gaudium dabit. Timenti Dominum bene erit, et in diebus consummationis illius benedicetur. Plenitudo sapientie est timere Deum, et plenitudo a fructibus illius. Et post duos uersus: Corona sapientie timor Domini. Et post quatuor uersus: Radix sapientie est timere Dominum: rami enim illius longeui. In thesauris sapientie intellectus est, et scientie religiositas:  exsecratio autem peccatoribus sapientia. Timor Domini expellit peccatum. Nam qui sine timore est, non potest iustificari [1 1Kb] . Iracundia enim animositatis illius, subuersio illius est. Sapiens [2 1Kb] usque in tempus sustinebit patiens, et postea redditio iucunditatis. Bonus sensus usque in tempus abscondet uerba illius, et labia multorum enarrabunt sensum illius. Concupiscens sapientiam, serua iustitiam; et Deus prebebit illam tibi. Sapientia enim et disciplina timor Domini; et quod beneplacitum est illi, fides et mansuetudo, et adimplebit thesauros tuos [3 1Kb] . Non sis incredibilis timori Domini, et ne accesseris ad illum duplici corde. Ne fueris hypocrita in conspectu hominum, et non scandalizeris labiis tuis. Attende in illis, ne forte cadas, et adducas anime tue confusionem; et reuelet Deus abscondita tua, et in medio synagoge clidat te. Quoniam accessisti maligne ad Dominum, et cor tuum plenum est dolo et fallacia.

[II.]: Fili, accedens ad seruitutem Dei, sta in timore et iustitia, et prepara animam tuam ad tentationem; et deprime cor tuum, et sustine. Declina aurem tuam, et excipe uerba intellectus, et ne festines in tempus [4 1Kb] obductionis. Sustine sustentationem Dei, coniungere Deo, et sustine, ut crescat in nouissimo uita tua. Omne quod tibi applicitum fuerit, accipe; et in dolore sustine, et in humilitate tua patientiam habe. Quoniam in igne probatur aurum et argentum; homines uero receptibiles [5 1Kb] in camino humiliationis. Crede Deo, et recuperabit te; et dirige uiam tuam, et spera in illum. Serua timorem illius, et in illo ueterasce. Metuentes Dominum, sustinete misericordiam eius; et non deflectatis ab illo, ne cadatis. Qui timetis Dominum, credite illi, et non euacuabitur merces uestra. Qui timetis Dominum, sperate in illum, et in oblectatione [6 1Kb] ueniet uobis misericordia. Qui timetis Deum, diligite illum, et illuminabuntur corda uestra. Respicite, filii, nationes hominum, et scitote: quis sperauit in Domino, et confusus est [7 1Kb] ? permansit in mandatis eius, et derelictus est? et quis illum inuocauit, et despexit illum? Quoniam pius et misericors est Deus, et remittet in tempore tribulationis peccata omnibus exquirentibus se in ueritate. ue duplici corde [8 1Kb] , et labiis scelestis, et manibus malefacientibus, et peccatori terram ingredienti duabus uiis. ue dissolutis corde, qui non credunt Deo; ideo non proteguntur ab eo. ue his qui perdiderunt sustinentiam, qui dereliquerunt uias rectas, et diuerterunt in uias prauas. Et quid facietis, cum inspicere ceperit Deus? Qui timent Dominum, non erunt incredibiles uerbo illius; et qui diligunt  illum, conseruabunt uiam illius. Qui timent Dominum, inquirent que beneplacita sunt illi; et qui diligunt eum, replebuntur lege ipsius. Qui timent Dominum, preparabunt corda sua, et in conspectu illius sanctificabunt animas suas. Qui timent Dominum, custodiunt mandata illius, et patientiam habebunt usque ad inspectionem illius, dicentes, Si penitentiam non egerimus, incidemus in Dei manus, et non in manus hominum. Secundum enim magnitudinem illius, sic et misericordia ipsius cum ipso.

[III.] Filii sapientie, ecclesia iustorum; et natio illorum, obedientia et dilectio. Iudicium patris audite, filii dilecti [1 1Kb] , et sic facite, ut salui sitis. Et post duos uersus: Qui diligit Deum, exorabit pro peccatis, et continebit se ab illis; in oratione dierum exaudietur. Et sicut qui thesaurizat, ita et qui honorificat matrem suam. Qui honorificat patrem, iucundabitur in filiis. Qui honorat patrem suum, uita uiuet longiore; et qui obaudit patri, refrigerabit matrem. Qui timet Deum, honorat parentes; et quasi dominis seruiet his qui se genuerunt. In opere et sermone et omni patientia honora patrem tuum, ut superueniat tibi benedictio a Domino [2 1Kb] . Et post tres uersus: Ne glorieris in contumelia patris tui. Et post tres uersus: Fili, suscipe senectam patris tui, et ne contristes eum in uita illius. Et si defecerit sensu, ueniam da, et ne spernas eum in tua uirtute. Et post quatuor uersus: Quam male fame est, qui derelinquit patrem! et est maledictus a Deo, qui exasperat matrem. Fili, in mansuetudine opera tua perfice, et super hominum gloriam diligeris. Quanto magnus es, humilia te in omnibus; et coram Deo inuenies gratiam: quoniam magna potentia Dei solius, et ab humilibus honoratur. Altiora te ne quesieris, et fortiora te ne scrutatus fueris: sed que precepit tibi Deus, illa cogita semper; et in pluribus operibus eius ne fueris curiosus. Non enim est tibi necessarium ea que abscondita sunt [3 1Kb] , uidere oculis tuis. Et post tres uersus: Multos enim implanauit [4 1Kb] suspicio eorum, et in uanitate detinuit sensus illorum. Cor durum male habebit in nouissimo; et qui amat periculum, in illo peribit. Cor ingrediens duas uias, non habebit successus; et prauicordius [5 1Kb] in illis scandalizabitur. Cor nequam grauabitur in doloribus; et peccator adiiciet ad peccandum. Et post duos uersus: Cor sapiens intelligitur in sapientia; et auris bona audiet cum omni concupiscentia sapientiam. Sapiens cor et intelligibile abstinebit se a peccatis, et in operibus iustitie successus habebit. Ignem ardentem exstinguit aqua; et eleemosyna resistit peccatis:  et Deus prospector eius [1 1Kb] qui reddit gratiam, meminit in posterum [2 1Kb] ; et in tempore casus tui inuenies firmamentum.

[Iu.] Fili, eleemosynam pauperis ne fraudes, et oculos tuos ne transuertas a paupere. Animam esurientem ne despexeris, et non exasperes pauperem in inopia sua. Cor inopis ne afflixeris, et non protrahas datum angustianti. Rogationem contribulati ne abiicias, et non auertas faciem tuam ab egeno. Ab inope non auferas oculos tuos propter iram, et non derelinquas querentibus tibi retro maledicere. Maledicentis enim tibi in amaritudine anime exaudietur deprecatio illius. Exaudiet autem eum, qui fecit illum. Congregationi pauperum affabilem te facito, et presbytero humilia animam tuam, et magnato humilia caput tuum. Declina pauperi sine tristitia aurem tuam, et redde debitum tuum, et responde illi pacifica in mansuetudine. Libera eum qui iniuriam patitur, de manu superbi; et non acide feras in anima tua. In iudicando esto misericors, pupillis ut pater, et pro uiro matri illorum; et eris uelut filius Altissimi obaudiens, et miserebitur tui magis quam mater. Sapientia filiis suis uitam inspirauit, et suscipit inquirentes se et preibit in uia iustitie. Et qui illam diligit, diligit uitam; et qui uigilauerint ad illam, complectentur placorem eius [3 1Kb] . Qui tenuerint illam, uitam hereditabunt, et quo introibit benedicet Deus. Qui seruiunt ei, obsequentes erunt sancto; et eos qui diligunt illam, diligit Deus. Qui audit illam, iudicat [4 1Kb] gentes; et qui intuetur illam, permanebit confidens. Si crediderit ei, hereditabit illam, et erunt in confirmatione creature illorum. Quoniam in tentatione ambulat cum eo, et in primis eligit eum. Timorem et metum et probationem inducet super illum, et cruciabit illum in tribulatione doctrine sue; donec tentet illum in cogitationibus illius, et credat anime illius. Et firmabit illum, et iter adducet [5 1Kb] directum ad illum, et letificabit illum; et denudabit abscondita sua illi, et thesaurizabit super illum scientiam et intellectum iustitie. Si autem oberrauerit, derelinquet illum, et tradet eum in manus inimici sui. Fili, conserua tempus, et deuita a malo. Pro anima tua non confundaris dicere uerum. Est enim confusio adducens peccatum, et est confusio adducens gloriam et gratiam. Non accipias faciem aduersus faciem tuam, nec aduersus animam tuam mendacium. Non reuerearis proximum tuum in casu suo, nec retineas uerbum in tempore [6 1Kb] salutis. Non abscondas sapientiam tuam in decore eius. In lingua  enim agnoscitur sapientia et sensus, et scientia et doctrina in uerbis ueritatis, et firmamentum in operibus iustitie. Non contradicas ueritati ullo modo, et de mendacio ineruditionis tue confundere. Non confundaris confiteri peccata tua, et ne subiicias te homini pro peccato. Noli resistere contra faciem potentis, nec coneris contra ictum fluuii [1 1Kb] . In iustitia agonizare pro anima tua, et usque ad mortem certa pro iustitia; et Deus expugnabit pro te inimicos tuos. Noli citatus esse in lingua tua, et inutilis et remissus in operibus tuis. Noli esse sicut leo in domo tua, euertens domesticos tuos, et opprimens subiectos tibi. Non sit porrecta manus tua ad capiendum, et ad dandum collecta.

[u.] Noli attendere ad possessiones iniquas, et ne dixeris, Est mihi sufficiens uita. Nihil enim proderit in tempore uindicte et obductionis. Non sequaris concupiscentiam cordis [2 1Kb] , et ne dixeris, Quomodo potui? aut quis me subiiciet propter facta mea? Deus enim uindicans uindicabit. Et ne dixeris, Peccaui, et quid accidit mihi triste? Altissimus enim est patiens redditor. De propitiatu peccatorum [3 1Kb] noli esse sine metu; neque adiicias peccatum super peccatum: et ne dicas, Miseratio Dei magna est; multitudinis peccatorum meorum miserebitur. Misericordia enim et ira ab illo cito proximat, et in peccatores respicit ira illius. Non tardes conuerti ad Dominum, et ne differas de die in diem. Subito enim ueniet ira illius, et in tempore uindicte disperdet te. Noli anxius esse in diuitiis iniustis: nichil enim proderunt tibi in die obductionis et uindicte. Non uentiles te in omni uento, et non eas in omni uia [4 1Kb] . Sic enim peccator probatur duplici lingua. Esto firmus in uia Dei, et in ueritate sensus tui et scientia; et prosequatur te uerbum pacis et iustitie. Esto mansuetus ad audiendum uerbum Dei, ut intelligas; et cum sapientia feras [5 1Kb] responsum uerum. Si est tibi intellectus, responde proximo: sin autem, sit manus tua super os tuum; ne capiaris uerbo indisciplinato, et confundaris. Honor et gloria in sermone sensati: lingua uero imprudentis subuersio est ipsius. Non appelleris susurro in uita tua, et in lingua tua ne capiaris, et confundaris. Super furem enim est confusio, et penitentia, et denotatio pessima super bilinguem: susurratori autem odium, et inimicitia, et contumelia. Iustifica pusillum, et magnum similiter.

[uI.] Noli fieri pro amico inimicus proximo: improperium enim et contumeliam malus hereditabit, et omnis peccator inuidus et bilinguis. Non te extollas in cogitatione anime tue, uelut taurus; ne forte elidatur uirtus tua per stultitiam. Et post septem uersus: Multi pacifici sint tibi; et consiliarius sit tibi unus de  mille. Si possides amicum, in tentatione posside eum; et non facile credas illi temetipsum [1 1Kb] . Est enim amicus secundum tempus suum, et non permanebit in die tribulationis: et est amicus qui egreditur [2 1Kb] ad inimicitiam: et est amicus qui odium et rixam et conuicia denudabit. Est autem amicus socius mense, et non permanebit in die necessitatis. Amicus si permanserit fixus, erit tibi quasi cequalis, et in domesticis tuis fiducialiter aget. Si humiliauerit se contra te, et a facie tua absconderit se, unanimem habebis amicitiam bonam. Ab inimicis tuis separare; et ab amicis tuis attende. Amicus fidelis protectio fortis: qui autem inuenit illum, inuenit thesaurum. Amico fideli nulla est comparatio, et non est digna ponderatio auri et argenti contra bonitatem fidei illius. Amicus fidelis, medicamentum uite et immortalitatis; et qui metuunt Dominum, inueniunt illum. Qui timet Deum, eque habebit amicitiam bonam; quoniam secundum illum erit amicus illius. Fili, a iuuentute tua excipe doctrinam, et usque ad canos inuenies sapientiam. Quasi is qui arat et seminat, accede ad illam, et sustine bonos fructus illius. In opere enim illius exiguum laborabis, et cito edes de generationibus illius. Quam aspera est nimium sapientia indoctis hominibus, et non permanebit in illa excors [3 1Kb] . Quasi lapidis uirtus probatio erit in illis, et non demorabuntur proiicere illam. Et post duos uersus: Quibus autem agnita est, permanet [4 1Kb] usque ad conspectum Dei. Audi, fili, et accipe consilium intellectus, et ne abiicias consilium meum. Iniice pedem tuum in compedes illius, et in torquem eius collum tuum. Subiice humerum tuum, et porta illam, et ne acedieris uinculis eius. In omni animo tuo accede ad illam, et in omni uirtute tua serua uias eius. Inuestiga illam, et manifestabitur tibi; et continens factus ne dereliqueris eam: in nouissimis enim inuenies requiem in ea, et conuertetur tibi in oblectationem; et erunt tibi compedes in protectionem fortitudinis et bases uirtutis, et torques illius in stolam glorie. Et post quatuor uersus: Fili, si attenderis mihi, disces [5 1Kb] ; et si accommodaueris animam tuam, sapiens eris. Et si inclinaueris aurem tuam, excipies doctrinam; et si dilexeris audire, sapiens eris. In multitudine presbyterorum prudentium sta, et sapientie illorum ex corde coniungere, ut omnem narrationem Dei possis audire, et prouerbia laudis ne effugiant te. Et si uideris sensatum, euigila ad illum, et gradus ostiorum illius exterat pes tuus. Cogitatum habe in preceptis Dei, et in mandatis illius maxime assiduus esto; et ipse dabit cor tibi, et concupiscentia sapientie dabitur tibi.

[uII.] Noli facere mala, et non te apprehendent. Discede ab iniquo, et deficient mala abs te. Non semines mala in sulcis iniustitie, et non metes ea in septuplum. Noli querere ab homine [6 1Kb] ducatum, neque  a rege cathedram honoris. Non te iustifices ante Deum; quoniam agnitor cordis ipse est: et penes regem noli uelle uideri sapiens. Noli querere fieri iudex, nisi si uales uirtute irrumpere iniquitates [1 1Kb] ; ne forte extremiscas faciem potentis, et ponas scandalum in agilitate tua [2 1Kb] . Non pecces in multitudinem ciuitatis, nec te immittas in populum: neque alliges duplicia peccata; nec enim in uno eris immunis. Noli esse pusillanimis in anima tua. Exorare, et facere eleemosynam non despicias. Ne dicas, In multitudine munerum meorum respiciet Dominus, et offerente me Deo altissimo, suscipiet munera mea. Non irrideas hominem in amaritudine anime: est enim qui humiliat et exaltat Deus [3 1Kb] . Noli arare mendacium aduersus fratrem tuum, neque in amicum similiter facias. Noli uelle mentiri omne mendacium: assiduitas enim illius non est bona [4 1Kb] . Noli uerbosus esse in multitudine presbyterorum. Et post duodecim uersus: Non ledas seruum operantem in ueritate, neque mercenarium dantem animam suam. Seruus sensatus sit tibi dilectus quasi anima tua: non defraudes illum libertate, neque inopem relinquas illum. Et post duos uersus: Filii tibi sunt? erudi illos, et curua illos a pueritia illorum. Pecora tibi sunt? attende illis [5 1Kb] . Filie tibi sunt? serua corpus illarum, et non ostendas hilarem faciem tuam ad illas. Trade filiam, et grande opus feceris; et homini sensato da illam. Mulier si est tibi secundum animam tuam, non proiicias illam; et odibili non credas te in toto corde. Honora patrem tuum, et gemitus matris tue ne obliuiscaris. Memento enim quoniam nisi per illos natus non fuisses [6 1Kb] ; et retribue illis, quomodo et illi tibi. In tota anima tua time Deum, et sacerdotes illius sanctifica. In omni uirtute dilige Deum [7 1Kb] , qui te fecit; et ministros eius non derelinquas. Honora Deum ex tota anima tua; et honorifica sacerdotes. Et post sex uersus: Et pauperi porrige manum tuam, ut perficiatur benedictio [8 1Kb] tua. Gratia datus [9 1Kb] in conspectu omnis uiuentis, et a mortuo non prohibeas gratiam. Non desis plorantibus in consolatione [10 1Kb] , et cum lugentibus ambula. Non te pigeat uisitare infirmum: ex his enim in dilectione firmaberis. In omnibus operibus tuis memorare nouissima  tua, et in eternum non peccabis.

[uIII.] Non litiges cum homine potente; ne forte incidas in manus illius. Non contendas cum homine locuplete, ne forte contra concitet litem tibi [1 1Kb] . Multos enim perdidit aurum; et usque ad cor regum extendit, et conuertit. Non litiges cum homine linguoso, et non strues [2 1Kb] in ignem illius ligna. Et post duos uersus: Ne despicias hominem auertentem se a peccato, neque improperes ei: memento quoniam omnes sumus in correptione. Ne spernas hominem in sua senecta: etenim ex nobis senescunt. Noli de mortuo inimico tuo gaudere [3 1Kb] , sciens quoniam omnes morimur, et in gaudium nolumus uenire. Ne despicias narrationem presbyterorum sapientium, et in prouerbiis illorum conuersare. Ab ipsis enim disces doctrinam intellectus [4 1Kb] , et seruire magnatis sine querela. Non te pretereat narratio seniorum; et ipsi enim didicerunt a patribus suis. Quoniam ab ipsis disces intellectum, et in tempore necessitatis responsum [5 1Kb] . Et post sexdecim uersus: Cum fatuis ne consilium habeas: non enim poterunt diligere nisi que ipsis placent. Coram extraneo ne facias consilium: nescis enim quid pariet.

Et post duos uersus [IX.]: Non zeles mulierem sinus tui. Et post septem uersus: uirginem ne concupiscas [6 1Kb] , ne forte scandalizeris in decore eius. Non des fornicariis animam tuam in ullo, ne perdas te et hereditatem tuam. Et post duos uersus: A uerte faciem tuam a muliere compta, et non circumspicias speciem alienam. Et post duodecim uersus: Ne derelinquas amicum antiquum: nouus enim non erit similis illi. uinum nouum amicus nouus; ueterascet, et cum suauitate bibes illud. Non zeles gloriam et opes peccatoris: non enim scis que futura sit ipsius subuersio. Non placeat tibi iniuria iniustorum [7 1Kb] . Et post duos uersus: Longe abesto ab homine potestatem habente occidendi, et non suspicaberis timorem mortis. Et si accesseris ad illum, noli aliquid committere; ne forte auferat uitam tuam. Et post quatuor uersus: Et cum sapientibus et prudentibus tracta. uiri iusti sint tibi conuiue; et in timore Dei sit gloriatio tibi.

Et post quinquaginta tres uersus [8 1Kb] [X.]: Semen hominum honorabitur hoc quod timet Deum: semen autem hoc exhonorabitur hominum, quod preterit mandata Domini. In medio fratrum illorum rector in honore; et qui timent Dominum, erunt in oculis illius. Gloria diuitum, honoratorum, et pauperum, timor Dei est. Non despicias hominem iustum pauperem,  et non magnificaueris [1 1Kb] uirum peccatorem diuitem. Magnus, et iudex, et potens est in honore, et non est maior illo qui timet Deum. Seruo sensato liberi seruient: uir prudens et disciplinatus non murmurabit correptus. Et post quinque uersus: Fili, in mansuetudine serua animam tuam, et da illi honorem secundum meritum suum.

Et post sex uersus [XI.]: Sapientia humiliati exaltabit caput ipsius, et in medio magnatorum consedere illum faciet. Non laudes uirum in specie sua, neque spernas hominem in uisu suo. Breuis in uolatilibus est apis, et initium dulcoris habet fructus illius. In uestitu ne glorieris unquam, nec in die honoris tui extollaris. Et post sex uersus: Priusquam interroges, non uituperes quemquam; et cum interrogaueris, corripe iuste. Priusquam audias, ne respondeas uerbum; et in medio seniorum [2 1Kb] ne adiicias loqui. De re ea que te non molestat, ne certaueris; et in iudicio peccatorum ne consistas. Fili, ne in multis sint actus tui; et si diues fueris, non eris immunis a delicto. Si enim secutus fueris, non apprehendes; et non effugies, si precucurreris. Et post uiginti uersus: Ne manseris in operibus peccatorum: fide autem in Deo, et mane in loco tuo. Et post aliquot uersus: Ante mortem ne laudes hominem quemquam. Et post unum uersum: Non omnem hominem inducas in domum tuam: multe enim insidie dolosi sunt. Sicut enim eructant precordia infantium [3 1Kb] , et sicut perdix inducitur in foueam, et ut caprea in laqueum, sic et cor superborum; et sicut prospector uidens casum proximi sui. Bona enim in mala conuertens insidiatur, et in electis imponet maculam. Ab scintilla una augetur ignis, et ab uno doloso augetur sanguis. Homo uero peccator sanguini insidiatur. Attende tibi a pestifero; fabricat enim mala: ne forte inducat super te subsannationem in perpetuum. Admitte ad te alienigenam, et subuertet te in torpore [4 1Kb] , et alienabit te a tuis propriis.

[XII.] Si benefeceris, scito cui benefeceris, et erit gratia in bonis tuis multa. Benefac iusto, et inuenies retributionem magnam; et si non ab ipso, certe a Deo. Non est eis bene qui assidui sunt in malis, et eleemosynas non danti; quoniam et Altissimus odio habet peccatores, et misertus est penitentibus. Da misericordi, et ne susceperis peccatorem. Benefac humili, et ne dederis impio. Prohibe panes illi dari, ne in ipsis potentior te sit: nam duplicia mala inuenies in omnibus bonis [5 1Kb] ; quoniam et Altissimus odio habet peccatores, et impiis reddet uindictam. Et post  quatuor uersus: Non credas inimico tuo in eternum: sicut enim eramentum, eruginat nequitia illius. Et si humiliatus uadat curuus, adiice animum tuum [1 1Kb] , et custodi te ab illo. Non statuas illum penes te, nec sedeat ad dexteram tuam; ne conuersus stet in loco tuo [2 1Kb] : ne forte conuersus in locum tuum, inquirat cathedram tuam, et in nouissimo agnoscas uerba mea, et in sermonibus meis stimuleris. Quis miseribetur incantatori a serpente percusso, et omnibus qui appropiant bestiis? Sic et qui comitatur cum uiro iniquo, et obuolutus est in peccatis eius: una hora tecum permanebit; si autem declinaueris, non supportabit. In labiis suis indulcat inimicus, et in corde suo insidiatur, ut subuertat te in foueam. In oculis suis lacrymatur inimicus; et si inuenerit tempus, non satiabitur sanguine. Si incurrerint mala tibi, inuenies eum illic priorem. In oculis suis lacrymatur inimicus, et quasi adiuuans suffodiet plantas tuas. Caput suum mouebit, et plaudebit [3 1Kb] manu; et multa susurrans commutabit uultum suum.

Et post sexaginta et unum uersus [XIII.]: Bona est substantia, cui non est peccatum in conscientia: et nequissima paupertas in ore impii.

Et post tres uersus [XIu.]: Beatus uir qui non est lapsus uerbo ex ore suo, et non est stimulatus in tristitia delicti. Felix qui non habuit animi sui tristitiam, et non excidit ab spe sua. uiro cupido et tenaci sine ratione est substantia; et homini liuido ad quid aurum? Et post quatuordecim uersus: Fili, si habes, benefac tecum, et Deo dignas obligationes offer. Memor esto quoniam mors non tardat, et testamentum inferorum, quia demonstratum est tibi: testamentum enim huius mundi morte morietur. Ante mortem benefac amico tuo, et secundum uires tuas exporrigens da pauperi. Et post sexdecim uersus: Beatus uir qui in sapientia morabitur, et qui in iustitia sua meditabitur [4 1Kb] , et in sensu suo cogitabit circumspectionem Dei: Qui excogitat uias illius in corde suo, et in absconditis illius intelligens.

Et post uiginti quinque uersus [Xu.]: Homines stulti non apprehendent illam; et homines sensati obuiabunt illi. Homines stulti non uidebunt illam; longe enim abest a superbia et dolo. uiri mendaces non erunt memores illius; et uiri ueraces inuenientur in illa, et successum habebunt usque ad inspectionem Dei. Non est speciosa laus in ore peccatoris; quoniam a Deo profecta est sapientia. Sapientie enim Dei astabit laus; et in ore fideli abundabit, et dominator eam illi dabit. Non dixeris, Per Deum abest; que enim odit ne feceris. Non dicas, Ille me implanauit:  non enim necessarii sunt illi homines impii. Omne exsecramentum erroris odit Deus, et non erit amabile timentibus illum. Deus ab initio constituit hominem, et reliquit illum in manu consilii sui. Adiecit mandata et precepta sua: si uolueris seruare mandata, conseruabunt te, et in perpetuum fidem placitam facere. Apposuit tibi aquam et ignem; ad quod uoles porrige manum tuam. Ante hominem uita et mors, bonum et malum; quod placuerit ei, dabitur illi. Quoniam multa sapientia Dei, et fortis in potentia, uidens omnes sine intermissione. Oculi Dei ad timentes eum, et ipse agnoscet omnem operam hominis. Nemini mandauit impie agere; et nemini dedit spatium peccandi. Non enim concupiscit multitudinem filiorum infidelium et inutilium.

[XuI.] Et ne iucunderis in filiis impiis, si multiplicentur: non oblecteris super ipsos, si non est timor Dei cum illis. Non credas uite illorum, et ne respexeris in labores illorum. Melior est enim unus timens Deum, quam mille filii impii: et utile mori sine filiis, quam relinquere filios impios. Et post uiginti et unum uersus: Non dicas, A Deo abscondar, et ex summo quis mei memorabitur?

Et paulo post [XuII.] Non sunt absconsa testamenta per iniquitatem illorum, et omnes iniquitates eorum in conspectu Dei. Eleemosyna uiri quasi signaculum cum ipso, et gratiam hominis quasi pupillam conseruabit: et postea resurget, et retribuet illis retributionem unicuique in caput illorum, et conuertet in interiores partes terre. Penitentibus autem dedit uiam iustitie, et confirmauit deficientes sustinere, et destinauit illis sortem ueritatis. Conuertere ad Deum, et relinque peccata tua: precare ante faciem, et minue offendiculum [1 1Kb] . Reuertere ad Deum, et auertere ab iniustitia tua, et nimis odito exsecrationem. Et post nouem uersus: Quam magna misericordia Dei, et propitiatio illius conuertentibus ad se! Nec enim omnia possunt esse in hominibus; quoniam non est immortalis filius hominis.

Et post triginta uersus [XuIII.] Miseretur excipientium doctrinam miserationis, et qui festinant in iudiciis eius. Fili, in bonis non des querelam, et in omni dato non des tristitiam uerbi mali. Nonne ardorem refrigerabit ros? Sic et uerbum melius quam datum. Nonne ecce uerbum supra datum bonum? et utraque [2 1Kb] cum homine iustificato. Stultus acriter improperabit, et datus indisciplinati tabescere facit oculos. Ante iudicium para iustitiam tibi, et antequam loquaris disce. Et ante languorem adhibe medicinam, et ante iudicium interroga teipsum; et in conspectu Dei inuenies propitiationem. Ante languorem humilia te, et in tempore infirmitatis ostende conuersationem tuam. Non impediaris orare semper, et non uerearis usque ad mortem iustificari; quoniam merces Dei  manet in eternum. Ante orationem prepara animam tuam, et noli esse quasi homo qui tentat Deum. Et post sex uersus: Homo sapiens, in omnibus metuet, et in diebus delictorum attendet ab inertia. Et post quinque uersus: Post concupiscentias tuas non eas, et a uoluntate tua auertere. Si prestes anime tue concupiscentias eius, faciet te in gaudium inimicis. Ne oblecteris in turbis, nec immodicis delecteris.

Et post quinque uersus [XIX.]: Et qui spernit modica, paulatim decidet. uinum et mulieres apostatare faciunt sapientes, et arguunt sensatos. Et post aliquot uersus: Qui credit cito, leuis corde est, et minorabitur; et qui delinquit in animam suam, insuper habebitur. Et post duos uersus: Et qui odit loquacitatem, exstinguit malitiam. Et post octo uersus: Audisti uerbum aduersus proximum; commoriatur in te, fidens quoniam non te disrumpet. A facie uerbi parturit fatuus, tanquam gemitus partus infantis. Sagitta infixa femori carnis, sic uerbum in ore [1 1Kb] stulti. Corripe amicum, ne forte non intellexerit, et dicat, Non feci; aut si fecit, ne iterum addat facere. Corripe proximum, ne forte non dixerit; et si dixerit, ne forte iteret. Corripe amicum; sepe enim fit commissio: et non omni uerbo credas. Est qui labitur in lingua sua, sed non ex animo. Quis est enim qui non deliquerit in lingua sua? Corripe proximum antequam commineris; et da locum timori Altissimi: quia omnis sapientia timor Dei, et in illa timere Deum. Et post quinque uersus: Melior est homo qui deficit sapientia, et deficiens sensu in timore, quam qui abundat sensu, et transgreditur legem Altissimi.

Et post sexdecim uersus [XX.]: Quam bonum est arguere quam irasci! Et post aliquot uersus: Et qui potestatem sibi assumit iniuste, odietur. Et post octo uersus: Sapiens in uerbis seipsum amabilem facit. Et post sexdecim uersus: Lapsus false lingue quasi qui de pauimento cadens, sic casus malorum festinanter ueniet. Homo acaris quasi fabula uana, in ore disciplinatorum [2 1Kb] assidua erit. Ex ore fatui reprobabitur parabola: non enim illam dicit in tempore suo. Et post duos uersus: Est qui perdit animam suam pre confusione, et ab imprudenti persona perdet eam; persone autem acceptione perdet se. Est qui pre confusione promittit amico, et lucratus est eum inimicum gratis. Opprobrium nequam in homine mendacium, et in ore indisciplinatorum assidue erit. Potior fur, quam assiduitas uiri mendacis: perditionem autem ambo hereditabunt. Mores hominum mendacium sine honore, et confusio illius cum ipso [3 1Kb] sine intermissione. Sapiens in uerbis producet seipsum. Et post quatuor uersus: Xenia et dona excecant oculos iudicum, et quasi mutus in ore auertit correptiones eorum. Sapientia absconsa, et thesaurus inuisus, que utilitas in utrisque? Melior est in hominibus qui abscondit  insipientiam suam, quam qui abscondit sapientiam suam.

[XXI.] Fili, peccasti; ne adiicias iterum: sed et de preteritis deprecare, ut tibi remittantur. Quasi a facie colubri fuge peccata; et si accesseris ad illa suscipient te. Dentes leonis, dentes eius, interficientes animas hominum: quasi rhomphea bis acuta omnis iniquitas; plage illius non est sanitas. Et post quatuor uersus: Qui odit correptionem, uestigium est peccatoris; et qui timet Deum, conuertetur ad cor suum. Et post quinque uersus: uia peccantium complantata [1 1Kb] lapidibus; et in fine illorum inferi et tenebre et pene. Qui custodit iustitiam, continebit sensum eius. Consummatio timoris Dei, sapientia et sensus. Et post aliquos uersus: uerbum sapiens quodcumque audierit scius, laudabit, et ad se adiiciet: audiet luxuriosus, et displicebit illi, et proiiciet illud post dorsum suum. Narratio fatui quasi sarcina in uia: nam in labiis sensati inuenietur gratia. Os prudentis queritur in Ecclesia, et uerba illius cogitabunt in cordibus suis. Et post duos uersus: Compedes in pedibus stulto doctrina, et quasi uincula manuum supra manum dexteram. Fatuus in risu exaltat uocem suam: uir autem sapiens uix tacite ridebit. Ornamentum aureum prudenti doctrina, et quasi brachiale in brachio dextro. Et post octo uersus: In ore fatuorum cor illorum, et in corde sapientium os illorum. Dum maledicit impius diabolum, maledicit ipse animam suam. Susurro coinquinabit animam suam, et in omnibus odietur; et qui manserit [2 1Kb] , odiosus erit: tacitus et sensatus honorabitur.

[XXII.] In lapide luteo lapidatus est piger, et omnes loquentur super aspernationem illius. Et post quatuor uersus: Filia prudens hereditas uiro suo: nam que confundit, in contumeliam fit genitoris. Patrem et uirum confundit que audax est, et ab impiis non minorabitur; ab utrisque autem inhonorabitur. Musica in luctu, importuna narratio: flagella et doctrina, in omni tempore sapientia. Qui docet fatuum, quasi qui conglutinat testam. Qui narrat uerbum non attendenti, quasi qui excitat dormientem de graui somno. Cum dormiente loquitur, qui enarrat stulto; et in fine dicit [3 1Kb] , Quis est hic? Super mortuum plora; deficit enim lux eius: et super fatuum plora; deficit enim ei sensus. Modicum plora super mortuum, quoniam requieuit; nequissimi enim nequissima uita super mortem fatui. Luctus mortui septem diebus: fatui autem et impii, omnes dies uite illorum. Et post uiginti et unum uersus: Mittens lapidem in uolatilia, deiiciet illa: sic et qui conuiciatur amico, dissoluet amicitiam. Ad amicum etsi produxeris gladium, non desperes; est enim regressus. Ad amicum si aperueris os triste, non timeas: est enim concordatio;  excepto conuicio, et improperio, et superbia, et mysterii reuelatione, et plaga dolosa; in his omnibus effugiet amicus. Et post decem uersus: Quis dabit ori meo custodiam, et super labia mea signaculum certum, ut ne cadam ab ipsis, et lingua mea perdat me.

[XXIII.] Domine pater, et dominator uite mee, non relinquas me, et ne sinas me cadere in illis. Quis superponet in cogitatu meo flagella, et in corde meo doctrinam sapientie, ut ignorationibus eorum non parcant mihi, et non appareant delicta illorum; ne adincrescant ignorantie mee, et multiplicentur delicta mea, et peccata mea abundent, et incidam in conspectu aduersariorum, et gaudeat inimicus meus: Domine pater, et Deus uite mee, ne derelinquas me in cogitatu illorum. Extollentiam oculorum meorum ne dederis mihi, et omne desiderium auerte a me [1 1Kb] . Aufer a me uentris concupiscentias; et concubitus concupiscentie ne apprehendant me; et anime irreuerenti et infrunite ne tradas me. Doctrinam oris audite, filii; et qui custodierit illam, non periet labiis suis, nec scandalizabitur in operibus nequissimis. In uanitate sua apprehenditur peccator, et superbus et maledicus scandalizabitur in illis. Iurationi non assuescat os tuum; multus enim casus in illa. Nominatio uero Dei non sit in ore tuo assidua, et nominibus sanctorum non admiscearis; quoniam non eris immunis ab eis. Sicut enim seruus interrogatus assidue, a liuore non minuitur; sic omnis iurans et nominans in toto, a peccato non purgabitur. uir multum iurans implebitur iniquitate, et non discedet a domo illius plaga. Et si frustrauerit [2 1Kb] , delictum illius super ipsum erit; et si dissimulauerit, delinquit dupliciter. Et si in uacuum iurauerit, non iustificabitur: replebitur enim retributione [3 1Kb] domus illius. Et post quatuor uersus: Indisciplinationi non assuescat [4 1Kb] os tuum: est enim in illa uerbum peccati. Memento patris et matris tue; in medio enim magnatorum consistis: ne forte obliuiscatur te Deus in conspectu illorum, et assiduitate tua infatuatus improperium patiaris, et maluisses non nasci, et diem natiuitatis tue maledicas. Homo assuetus in uerbis improperii, in omnibus diebus suis non erudietur. Duo genera abundant in peccatis, et tertium adducit iram et perditionem. Anima calida quasi ignis ardens non exstinguetur, donec aliquid glutiat; et homo nequam in ore carnis sue non desinet, donec incendat ignem. Et post duos uersus: Omnis homo qui transgreditur lectum suum, contemnens in animam suam, et dicens, Quis me uidet? tenebre circumdant me, et parietes cooperiunt me, et nemo circumspicit me; quem uerear? delictorum meorum non memorabitur Altissimus, et non  intelliget, quoniam non uidet oculus illius: quoniam expellet [1 1Kb] a se timorem Dei huiusmodi hominis timor, et oculi hominum timentes illum. Et non cognouit quoniam oculi Domini plus multo lucidiores super solem, circumspicientes omnes uias hominum et profundum abyssi, et hominum corda intuentes in absconditas partes.

Et paulo post [XXu.]: Que in iuuentute tua non congregasti, quomodo inuenies in senectute tua? Quam speciosum canitiei iudicium, et presbyteris cognoscere consilium! Quam speciosa ueteranis sapientia, et gloriosis intellectus et consilium! Corona senum multa peritia, et gloria illorum timor Dei. Et post decem uersus: Timor Dei super omnia se superposuit. Beatus cui donatum est habere timorem Dei. Qui timet illum, [2 1Kb] , cui assimilabitur? Et post uiginti uersus: Ne respicias mulieris speciem, et non concupiscas mulierem in specie.

Et post triginta tres uersus [XXuI.]: Mulier ebriosa ira magna; et contumelia, et turpitudo illius non contegetur. Fornicatio mulieris in extollentia oculorum et in palpebris illius agnoscetur. In filia non auertente se [3 1Kb] , firma custodiam, ne inuenta occasione utatur se [4 1Kb] . Ab omni irreuerentia oculorum [5 1Kb] caue; et ne mireris si te neglexerit. Et post quatuor uersus: Gratia mulieris sedule delectabit uirum suum, et ossa illius impinguabit disciplina illius. Datus Dei mulier sensata et tacita: non est immutatio erudite anime. Gratia super gratiam, mulier sancta et pudorata. Omnis autem ponderatio non est digna continentis anime. Et post duodecim uersus: Et qui transgreditur a iustitia ad peccatum, Deus parauit eum ad rhompheam.

Et post quatuor uersus [XXuII.]: Et qui querit locupletari, auertit oculum suum. Et post tres uersus: Conteretur [6 1Kb] delictum. Si non in timore Domini tenueris te instanter, cito subuertetur domus tua. Sicut in pertusura [7 1Kb] cribri remanebit puluis, sic aporia hominis in cogitatu illius. uasa figuli probat fornax, et homines iustos tentatio tribulationis. Sicut rusticatio de ligno ostendit fructum illius, sic uerbum ex cogitatu hominis cordis. Ante sermonem non collaudes uirum: hec enim tentatio est hominum. Si sequaris iustitiam, apprehendes illam, et indues quasi poderem honoris; et habitabis cum ea, et proteget te in sempiternum, et in die agnitionis inuenies firmamentum. uolatilia ad sibi similia conueniunt, et ueritas ad eos qui operantur illam reuertetur. Leo uenationi insidiatur semper, sic peccata operantibus iniquitatem. Homo sanctus in sapientia manet sicut sol: nam stultus sicut luna immutatur.  In medio insensatorum serua uerbum tempori: in medio autem cogitantium assiduus esto. Narratio peccantium odiosa, et risus eorum in delictis peccati. Loquela multum iurans horripilationem capiti statuet, et irreuerentia ipsius obturatio aurium. Effusio sanguinis in rixa superborum, et maledictio illorum auditus grauis. Qui denudat arcana amici, perdit fidem, et non inueniet amicum ad animum suum. Dilige proximum, et coniungere fide cum illo: quod si denudaueris abscondita illius, non persequaris post eum. Sicut enim homo qui perdit amicum suum, sic qui perdit amicitiam proximi sui. Et sicut qui dimittit auem de manu sua, sic reliquisti [1 1Kb] proximum tuum, et non eum capies. Non illum sequaris, quoniam longe abest. Effugit enim quasi caprea de laqueo; quoniam uulnerata est anima eius; et ultra eum non poteris colligare. Et maledicti est concordatio: denudare autem amici mysteria, desperatio est anime infelicis. Annuens oculis fabricat iniqua, et nemo eum abiiciet. In conspectu oculorum tuorum condulcabit os suum, et super sermones tuos admirabitur: nouissime autem peruertet os suum, et in uerbis tuis dabit scandalum. Multa odiui, et non cequaui ei; et Dominus odiet illum. Et post duos uersus: Qui foueam fodit, decidet in illam; et qui statuit lapidem proximo, offendet in eo; et qui laqueum alii parat, peribit in illo. Facienti nequissimum consilium, super illum deuoluetur; et non agnoscet unde adueniet illi. Illusio, et improperium superborum, et uindicta sicut leo insidiabitur illi. Laqueo peribunt qui oblectantur casu iustorum.

Et post tres uersus [XXuIII.]: Qui uindicari uult, a Deo inueniet uindictam, et peccata illius seruans seruabit. Relinque proximo tuo nocenti te, et tunc deprecanti tibi peccata soluentur. Homo homini reseruat iram, et a Deo querit medelam! In hominem similem sibi non habet misericordiam, et de peccatis suis deprecatur! Ipse cum caro sit, reseruat iram, et propitiationem petit a Deo! Quis exorabit pro delictis illius? Memento nouissimorum, et desine inimicari: tabitudo enim, et mors imminet in mandatis Dei. Memorare timorem Dei, et non irascaris proximo. Memorare testamenti Altissimi, et despice ignorantiam proximi. Abstine te a lite, et minues peccata. Homo enim iracundus incendit litem; et uir peccator turbabit amicos, et in medio pacem habentium immittit inimicitiam. Et post quatuor uersus: Certamen festinatum incendit ignem, et lis festinans effundit sanguinem, et lingua testificans adducit mortem. Si sufflaueris [2 1Kb] , quasi ignis exardebit; et si exspueris super illam, exstinguetur: et utraque ex ore proficiscuntur. Susurro et bilinguis maledictus: multos enim turbauit pacem habentes. Lingua tertia multos commouit, et dispersit illos a gente in gentem. Ciuitates muratas diuitum destruxit, et domos magnatorum effodit. uirtutes populorum concidit, et gentes fortes dissoluit. Lingua tertia mulieres uiratas eiecit [3 1Kb] , et priuauit illas  de laboribus suis. Qui respicit illam, non habebit requiem, nec habebit amicum in quo requiescat. Et post aliquot uersus [1 1Kb] : uerbis tuis facito stateram, et frenos ori tuo rectos; et attende ne forte labaris in lingua, et cadas in conspectu inimicorum insidiantium tibi, et sit casus tuus insanabilis in mortem.

[XXIX.]: Qui facit misericordiam, fenerat proximo; et qui preualet manu, mandata seruat. Fenera proximo tibi in tempore necessitatis illius; et iterum redde proximo tuo in tempore suo. Confirma uerbum, et fideliter age cum illo; et in omni tempore inuenies quod tibi necessarium est. Multi quasi inuentionem estimauerunt fenus, et prestiterunt molestiam iis qui se adiuuerunt. Et post tredecim uersus: uerumtamen super humilem animo fortior esto, et pro eleemosyna non trahas illum. Propter mandatum assume pauperem, et propter inopiam illius ne dimittas eum uacuum. Perde pecuniam tuam propter fratrem et amicum, et non abscondas illam sub lapide in perditionem. Pone thesaurum tuum in preceptis Altissimi; et proderit tibi magis quam aurum. Conclude eleemosynam in corde pauperis; et hec pro te exorabit ab omni malo: super scutum potentis et super lanceam aduersus inimicum tuum pugnabit. uir bonus fidem facit pro proximo suo; et qui perdiderit confusionem, derelinquet sibi [2 1Kb] . Gratiam fideiussoris ne obliuiscaris; dedit enim pro te animam suam. Repromissorem fugit peccator et immundus. Bona repromissoris sibi ascribit peccator, et ingratus sensu derelinquet liberantem se. uir repromittit de proximo suo, et cum perdiderit reuerentiam, derelinquetur ab eo. Repromissio nequissima multos perdidit diligentes [3 1Kb] , et commouit illos quasi fluctus maris. uiros potentes gyrans migrare fecit, et uagati sunt in gentibus alienis. Peccator transgrediens mandata Domini, incidet in promissionem nequam. Et post unum uersum: Recupera proximum secundum uirtutem tuam, et attende tibi ne incidas.

Et post sexdecim uersus [XXX.]: Qui diligit filium suum, assiduat illi flagella, ut letetur in nouissimo suo [4 1Kb] . Qui docet filium suum, laudabitur in illo. Et post decem uersus: Equus indomitus euadit durus, et filius remissus euadit preceps. Lacta filium, et pauentem te faciet; lude cum illo, et contristabit te. Non corrideas illi, ne doleas, et in nouissimo obstupescant dentes tui. Non des illi potestatem in iuuentute, et ne despicias cogitatus illius. Curua ceruicem eius in iuuentute, et tunde latera eius dum infans est; ne forte induret, et non credat tibi, et erit tibi dolor anime. Doce filium tuum, et operare in illo, ne in turpitudine illius confundaris [5 1Kb] . Melior est pauper sanus et fortis uiribus, quam diues imbecillus et flagellatus malitia. Salus anime in sanctitate iustitie melior est omni auro et argento; et corpus ualidum,  quam census immensus. Non est census super censum salutis corporis; et non est oblectatio super cordis gaudium. Melior est mors quam uita amara, et requies eterna quam languor perseuerans. Bona abscondita in ore clauso, quasi appositiones epularum circumposite sepulcro. Et post quinque uersus: Tristitiam non des anime tue, et non affligas temetipsum in consilio tuo. Iucunditas cordis hec est uita hominis, et thesaurus sine defectione sanctitatis, et exsultatio uiri est longeuitas. Miserere anime tue placens Deo, et contine; et congrega cor tuum in sanctitate eius, et tristitiam longe expelle a te. Multos enim occidit tristitia, et non est utilitas in illa. Zelus et iracundia minuent dies, et ante tempus senectam adducit cogitatus.

Et post decem uersus [XXXI.]: Qui aurum diligit, non iustificabitur; et qui insequitur consumptionem, replebitur ex ea. Multi dati sunt in auri casus [1 1Kb] , et facta est in specie illius perditio illorum. Lignum offensionis est aurum sacrificantium: ue illis qui sectantur illud, et omnis imprudens deperiet [2 1Kb] in illo. Beatus diues qui inuentus est sine macula, et qui post aurum non abiit, nec sperauit in pecunia et thesauris. Quis est hic, et laudabimus cum? fecit enim mirabilia in uita sua. Quis [3 1Kb] probatus est in illo, et perfectus est? et erit illi gloria eterna. Qui potuit transgredi, et non est transgressus; et facere mala, et non fecit: ideo stabilita sunt bona illius in Domino, et eleemosynas illius enarrabit Ecclesia sanctorum. Et post aliquot uersus: Utere quasi homo frugi, iis que tibi apponuntur, ut non, cum manducas multum, odio habearis. Cessa prior discipline causa, et noli nimius esse, ne forte offendas. Etsi in medio multorum sedisti, prior illis non extendas manum tuam, nec prior poscas bibere. Quam sufficiens est homini erudito uinum exiguum. Et post aliquot uersus: Diligentes in uino noli prouocare; multos enim exterminauit uinum.

Et post uiginti sex uersus [XXXII.]: Loquere maior natu; decet enim te primum uerbum diligenti scientiam [4 1Kb] ; et non impedias musicam. Ubi auditus non est, effundas sermonem; et importune noli extolli in sapientia tua. Et post quinque uersus: Adolescens, loquere in tua causa, uix cum necesse fuerit [5 1Kb] . Si bis interrogatus fueris, habeat caput responsum tuum. In multis esto quasi inscius, et audi tacens simul et querens. In medio magnatorum loqui non presumas [6 1Kb] ; et ubi sunt senes, non multum loquaris. Ante grandinem preibit coruscatio, et ante uerecundiam preibit gratia, et pro reuerentia accedet tibi bona  gratia [1 1Kb] . Precurre autem prior in domum tuam, et illic auocare, et illic lude, et age conceptiones tuas, et non in delictis et uerbo superbo. Et super his omnibus benedicito Deum, qui fecit te, et inebriantem te ab omnibus bonis suis. Qui timet Deum, excipiet doctrinam eius; et qui uigilauerint ad illum, inuenient benedictionem. Qui querit legem, replebitur ab ea; et qui insidiose agit, scandalizabitur in ea. Qui timent Dominum, inuenient iudicium iustum, et iustitiam quasi lumen accendent. Peccator homo deuitabit correptionem, et secundum uoluntatem suam inueniet comparationem. uir consilii non disperdet intelligentiam. Et post quatuor uersus: Fili, sine consilio nichil facias; et post factum non penitebis. Et post paucos uersus: Qui credit Deo, attendet mandatis; et qui confidit in illo, non minorabitur.

[XXXIII.] Timenti Dominum non occurrent mala: sed in tentatione Deus illum conseruabit, et liberabit a malis. Sapiens non odit mandata et iustitias; et non illidetur quasi nauis in procella. Homo sensatus credit legi Dei, et lex illi fidelis. Qui interrogationem manifestat, parabit uerbum.

Et post paululum [XXXIu.]: uana spes, et mendacium uiro insensato; et somnia extollunt imprudentes. Et quasi qui apprehendit umbram, et sequitur uentum; sic et qui attendit ad uisa mendacia. Hoc secundum hoc uisio somniorum, ante faciem hominis similitudo hominis. Ab immundo quid mundabitur? et a mendace quid uerum dicetur? Diuinatio erroris, et auguria mendacia, et somnia male facientium, uanitas est. Et sicut parturientis cor tuum phantasias patitur, nisi ab Altissimo fuerit emissa uisitatio: ne dederis in illis cor tuum. Multos enim errare fecerunt somnia, et exciderunt sperantes in illis. Sine mendacio consummabitur uerbum, et sapientia in ore fidelis contemplabitur [2 1Kb] . Et post quinque uersus: Multa uidi enarrando [3 1Kb] , et plurimas uerborum consuetudines. Aliquoties usque ad mortem periclitatus sum horum causa, et liberatus sum gratia Dei. Spiritus timentium Deum queritur, et in respectu illius benedicentur [4 1Kb] . Spes enim illorum in saluantem illos; et oculi Dei in diligentes se. Qui timet Dominum, nichil trepidabit, et non pauebit; quoniam ipse est spes eius. Timentis Dominum, beata est anima. Ad quem respicit? et quis est fortitudo eius? Oculi Domini super timentes eum: protector potentie, firmamentum uirtutis, tegimen ardoris et umbraculum meridianum [5 1Kb] ; deprecatio offensionis et adiutorium casus; exaltans animam et illuminans oculos, dans sanitatem et uitam et benedictionem. Immolantis ex iniquo oblatio est maculata, et non sunt beneplacite subsannationes iniustorum. Dominus solus sustinentibus  se in uia ueritatis et iustitie. Dona iniquorum non probat Altissimus, nec respicit in oblationibus iniquorum, nec in multitudine sacrificiorum eorum propitiabitur peccatis. Qui offert sacrificium ex substantia pauperum, quasi qui uictimat filium in conspectu patris sui. Panis indigentium, uita pauperis est; qui defraudat illum, homo sanguinum est. Qui aufert in sudore panem, quasi qui occidit proximum suum. Qui effundit sanguinem, et qui fraudem facit mercenario, fratres sunt. Unus edificans et unus destruens, quid prodest illis nisi labor? Unus orans, et unus maledicens, cuius uocem exaudiet Deus? Qui baptizatur a mortuo, et iterum tangit illum, quid proficiet lauatio illius? Sic homo qui ieiunat in peccatis suis, et iterum eadem facit, quid proficit humiliando se? orationem eius quis exaudiet?

[XXXu.] Qui conseruat legem, multiplicat orationem. Sacrificium salutare est attendere mandatis, et discedere ab omni iniquitate; et propitiationem litare sacrificii super iniustitias, et deprecatio pro peccatis, recedere ab iniustitia. Et post paucos uersus: Non apparebis in conspectu Dei uacuus. Hec enim omnia propter mandata Domini fiunt. Oblatio iusti impinguat altare, et odor suauitatis est in conspectu Altissimi. Sacrificium iusti acceptum est, et memoriam eius non obliuiscetur Dominus. Bono animo gloriam redde Deo, et non minuas primitias manuum tuarum. In omni dato hilarem fac uultum tuum, et in exsultatione sanctifica decimas tuas. Da Altissimo secundum datum eius, et in bono oculo adinuentionem facito manuum tuarum; quoniam Dominus retribuens est, et septies reddet tantum tibi. Noli offerre munera praua; non enim suscipiet illa. Noli respicere sacrificium iniustum; quoniam Dominus iudex est, et non est apud illum gloria persone. Non accipiet Dominus personam in pauperem, et precationem lesi exaudiet. Non despiciet preces pupilli, nec uidue, si effundat loquelam gemitus. Nonne lacryma ad maxillam descendit, et exclamatio a maxilla ascendit propter illud quod descendit super illam [1 1Kb] ? Et post quatuor uersus: Oratio humiliantis se, nubes penetrabit.

Et post aliquantum [XXXuII.]: Cum uiro sancto assiduus esto, quemcumque cognoueris obseruantem timorem Dei, cuius anima est secundum animam tuam. Et post quinque uersus: Et in his omnibus deprecare Altissimum, ut dirigat in ueritate uiam tuam. Et post uiginti et unum uersus: Fili, in uita tua tenta animam tuam; et si fuerit nequam, non des illi potestatem. Non enim omnibus omnia expediunt, et non omni anime omne genus placet. Noli auidus esse in omni epulatione, et non te effundas super omnem escam.

Et post quatuor uersus [XXXuIII.]: Honora medicum propter necessitatem; etenim illum creauit Altissimus. A Deo enim est medela, et a rege accipiet donationem. Disciplina medici exaltabit caput ipsius, et in conspectu  magnatorum collaudabitur. Altissimus creauit de terra medicinam [1 1Kb] , et uir prudens non abhorrebit illam. Nonne a ligno indulcata est aqua amara? Ad agnitionem hominum uirtus illius, et dedit homini scientiam Altissimus, honorari in mirabilibus suis. In his curans mitigauit dolorem ipsorum [2 1Kb] . Et post quatuor uersus: Fili, in tua infirmitate non desperes; sed ora Dominum, et ipse curabit te. Auerte a delicto, et diri ge manus, et ab omni delicto munda cor tuum. Et post unum uersum: Et impingua oblationem, et da locum medico; etenim illum Dominus creauit: et non discedat a te; quoniam opera eius sunt necessaria. Est enim quando in manus illorum incurras: ipsi uero Dominum deprecabuntur, ut dirigat requiem eorum et sanitatem propter conuersationem illorum [3 1Kb] . Et post unum uersum: Fili, in mortuum produc lacrymas, et quasi dira passus incipe plorare. Et secundum iudicium contege corpus illius, et non despicias sepulturam illius. Propter delaturam amare fer luctum illius una die, et consolare propter tristitiam; et fac luctum secundum meritum eius uno die uel duobus, propter detractionem. A tristitia enim festinat mors, et cooperiet uirtutem, et tristitia cordis flectet ceruicem. Et post unum uersum: Non dederis in tristitiam cor tuum. Et post nouem uersus: Sapientia scribe in tempore uacuitatis, et qui minoratur actu sapientiam percipiet.

Et paulo post [XXXIX.]: In uoce dicito, Obaudite me, diuini fructus aquarum, et quasi rosa plantata super riuum fructificate [4 1Kb] . Quasi Libanus odorem suauitatis habete. Florete flores quasi lilium, date odorem, et frondete in gratiam, et collaudate canticum, et benedicite Dominum in operibus suis. Date magnificentiam nomini eius, et confitemini illi in uoce labiorum uestrorum, in canticis labiorum et citharis; et sic dicetis in confessione: Opera Domini uniuersa bona ualde. In uerbo eius stetit aqua sicut congeries, et in sermone oris eius sicut exceptoria aquarum. Quoniam in precepto ipsius placor fit, et non est minoratio in salute illius. Opera omnis carnis coram illo, et non est quidquam absconditum ab oculis eius. A seculo et usque in seculum respiciet [5 1Kb] ; et nichil est mirabile in conspectu eius. Non est dicere, Quid est hoc? aut quid est illud? omnia enim in tempore suo querentur.

Et paulo post [XL.]: Gratia sicut paradisus in benedictionibus, et misericordia in seculum permanet. Et post duodecim uersus: Fratres in adiutorium in tempore tribulationis, et super eos misericordia liberabit.

Et post paululum [XLI.]: Sapientia enim abscondita, et thesaurus occultus, que utilitas in utrisque? Melior est homo qui abscondit stultitiam suam, quam homo qui abscondit sapientiam suam.

Et aliquando post [LXIII.]: Benedicentes Dominum,  exaltate illum quantum potestis; maior est omni laude. Exaltantes eum replemini uirtute.

Et post multa [LI.]: Appropiate ad me, indocti, et congregamini in domum discipline. Quid adhuc retardatis? et quid adhuc dicitis in his? anime uestre sitiunt uehementer. Aperui os meum, et locutus sum: Comparate uobis sine argento sapientiam [1 1Kb] , et collum uestrum subiicite iugo, et suscipiet anima uestra disciplinam. In proximo enim est inuenire eam. uidete oculis uestris, quoniam modice laboraui, et inueni mihi multam requiem. Assumite disciplinam in multo numero argenti, et copiosum aurum possidete in ea. Letetur anima uestra in misericordia eius, et non confundemini in laude ipsius. Operamini opus uestrum ante tempus, et dabit uobis mercedem uestram in tempore suo.


De libro Tobie ista ponenda credidimus.



DE TOBIAE LIBRO.

[Cap. Iu.] Honorem habebis matri tue omnibus diebus uite eius. Memor enim esse debes, que et quanta pericula passa sit propter te in utero suo. Et post duos uersus: Omnibus autem diebus uite tue Deum in mente habe, et caue ne aliquando peccato consentias, et pretermittas precepta Dei tui. Ex substantia tua fac eleemosynam, et noli auertere faciem tuam ab ullo paupere: ita enim fiet, ut nec a te auertatur facies Domini. Quo modo potueris, ita esto misericors. Si multum tibi fuerit, abundanter tribue: si exiguum fuerit, etiam exiguum libenter impertire stude. Premium enim tibi bonum thesaurizas in die necessitatis. Quoniam eleemosyna ab omni peccato et a morte liberat, et non patitur animam ire in tenebras. Fiducia magna erit coram summo Deo eleemosyna omnibus, qui faciunt eam. Attende tibi, fili, ab omni fornicatione, et preter uxorem tuam nunquam patiaris crimen scire. Superbiam autem nunquam in tuo sensu aut in tuo uerbo dominari permittas: in ipsa enim initium sumpsit omnis perditio. Quicumque aliquid tibi operatus fuerit, statim mercedem ei restitue; et merces mercenarii apud te omnino non maneat. Quod ab alio odis fieri tibi, uide ne alteri tu aliquando facias. Panem tuum cum esurientibus egenis comede, et de uestimentis tuis nudos tege. Et post duos uersus: Consilium semper a sapiente perquire. Omni tempore benedic Deum, et pete ab eo, ut uias tuas dirigat, et omnia consilia tua in ipso permaneant. Et post septem uersus [2 1Kb] : Noli timere, fili mi: pauperem quidem uitam gerimus, sed multa bona habebimus, si timuerimus Deum, et recesserimus ab omni peccato, et fecerimus bene.

Et post multa [XII.]: Tunc Raphel dixit eis occulte: Benedicite Deum celi, et coram omnibus uiuentibus confitemini illi, quoniam fecit uobiscum misericordiam suam. Etenim sacramentum regis abscondere bonum est: opera autem Dei reuelare et confiteri, honorificum est. Bona est oratio cum ieiunio, et eleemosyna magis quam thesauros auri recondere. Quoniam  eleemosyna a morte liberat, et ipsa est que purga peccata, et facit inuenire uitam eternam. Qui autem faciunt peccatum et iniquitatem, hostes sunt anime sue.

Et paulo post [XIu.]: Audite ergo, filii mei, patrem uestrum: Seruite Domino in ueritate et inquirite ut faciatis que sunt placita illi; et filiis uestris mandate, ut faciant iustitias et eleemosynas, ut sint memores Dei, et benedicant eum in omni tempore, in ueritate et in tota uirtute sua.

Iam nunc quoniam non omnes libri canonici ueterisque Testamenti [1 1Kb] huic operi nostro necessaria dederunt; neque ii qui dederunt ex omnibus suis locis conueniebat ut darent, sed ex eis tantum ubi apertiora morum bonorum precepta comperimus; siue ubi utilia iubentur, siue ubi contraria prohibentur: ad sacras Litteras euangelicas et apostolicas transeamus. Caput in canone Testamenti Noui notissima et preclarissima quatuor Euangelia tenuerunt, in quorum primo, quod secundum Mattheum est, ea que nobis sunt ad hoc opus, quod suscepimus, congrua, uideamus.



DE EuANGELIO SECUNDUM MATTHAEUM.

[Cap. u.] uidens autem Dominus turbas, ascendit in montem: et cum sedisset, accesserunt ad eum discipuli eius. Et aperiens os suum docebat eos, dicens: Beati pauperes spiritu; quoniam ipsorum est regnum celorum. Beati mites; quoniam ipsi possidebunt terram. Beati qui lugent; quoniam ipsi consolabuntur. Beati qui esuriunt et sitiunt iustitiam; quoniam ipsi saturabuntur. Beati misericordes; quoniam ipsi misericordiam consequentur. Beati mundo corde; quoniam ipsi Deum uidebunt. Beati pacifici; quoniam filii Dei uocabuntur. Beati qui persecutionem patiuntur propter iustitiam; quoniam ipsorum est regnum celorum. Beati estis cum maledixerint uobis homines [2 1Kb] , et persecuti uos fuerint, et dixerint omne malum aduersum uos mentientes, propter me: gaudete et exsultate, quoniam merces uestra copiosa est in celis; sic enim persecuti sunt Prophetas qui fuerunt ante uos. uos estis sal terre: quod si sal euanuerit, in quo salietur? Ad nichilum ualet ultra, nisi ut mittatur foras, et conculcetur ab hominibus. uos estis lux mundi. Non potest ciuitas abscondi supra montem posita: neque accendunt lucernam, et ponunt eam sub modio; sed super candelabrum, ut luceat omnibus qui in domo sunt. Sic luceat lux uestra coram hominibus, ut uideant uestra bona opera, et glorificent Patrem uestrum qui in celis est. Nolite putare quoniam ueni soluere Legem, aut Prophetas: non ueni soluere, sed adimplere. Amen dico uobis, donec transeat celum et terra, iota unum, aut unus apex non preteribit a Lege donec omnia fiant. Qui ergo soluerit unum de mandatis istis minimis, et docuerit sic homines, minimus uocabitur in regno celorum: qui autem fecerit et docuerit, hic magnus uocabitur in regno celorum. Dico autem uobis, quoniam nisi abundauerit iustitia uestra plus quam  Scribarum et Phariseorum, non intrabitis in regnum celorum. Audistis quia dictum est antiquis, Non occides: qui autem occiderit, reus erit iudicio. Ego autem dico uobis, quia omnis qui irascitur fratri suo, Reus erit iudicio: qui autem dixerit fratri suo, Racha; reus erit concilio: qui autem dixerit, Fatue; reus erit gehenne ignis. Si ergo offers munus tuum ad altare, et ibi recordatus fueris, quia frater tuus habet aliquid aduersum te; relinque ibi munus tuum ante altare, et uade prius reconciliari fratri tuo, et tunc ueniens offeres [1 1Kb] munus tuum. Esto consentiens aduersario tuo cito, dum es in uia cum eo; ne forte tradat te aduersarius iudici, et iudex tradat te ministro, et in carcerem mittaris. Amen dico tibi, non exies inde donec reddas nouissimum quadrantem. Audistis quia dictum est antiquis, Non mechaberis. Ego autem dico uobis, quia omnis qui uiderit mulierem ad concupiscendum eam, iam mechatus est eam in corde suo. Quod si oculus tuus dexter scandalizat te, erue eum, et proiice abs te. Expedit enim tibi ut unum pereat membrorum tuorum, quam totum corpus tuum mittatur [2 1Kb] in gehennam. Et si dextera manus tua scandalizat te, abscide eam, et proiice abs te. Expedit enim tibi ut unum pereat membrorum tuorum, quam totum corpus tuum eat in gehennam. Dictum est autem, Quicumque dimiserit uxorem suam, det illi libellum repudii. Ego autem dico uobis, quia omnis qui dimiserit uxorem suam, excepta fornicationis causa, facit eam mecari: et qui dimissam duxerit, adulterat. Item audistis quia dictum est antiquis, Non periurabis: reddes autem Domino iuramenta tua. Ego autem dico uobis, non iurare omnino, neque per celum, quia thronus Dei est; neque per terram, quia scabellum pedum eius est; neque per Ierosolymam, quia ciuitas est magni regis; neque per caput tuum iuraueris; quia non potes unum capillum album facere aut nigrum. Sit autem sermo uester, Est, est; Non, non: quod autem his abundantius est, a malo est. Audistis quia dictum est, Oculum pro oculo, et dentem pro dente. Ego autem dico uobis, non resistere malo; sed si quis te percusserit in dexteram maxillam tuam, prebe illi et alteram: et ei qui uult tecum in iudicio contendere, et tunicam tuam tollere, dimitte ei et pallium. Et quicumque te angariauerit ire mille passus, uade cum illo alia duo. Qui petit a te, da ei: et uolentem [3 1Kb] mutuari a te, ne auertaris. Audistis quia dictum est [4 1Kb] , Diliges proximum tuum, et odies inimicum tuum. Ego autem dico uobis, Diligite inimicos uestros, benefacite iis qui uos oderunt, et orate pro persequentibus, et calumniantibus uos: ut sitis filii Patris uestri qui in celis est, qui solem suum oriri facit super malos et bonos, et pluit super iustos et iniustos. Si enim diligitis eos qui uos diligunt, quam mercedem habebitis? nonne et publicani hoc faciunt? Et si salutaueritis  fratres uestros tantum, quid amplius facitis? nonne et Ethnici hoc faciunt? Estote ergo uos perfecti, sicut et Pater uester celestis perfectus est.

[uI.] Attendite ne iustitiam uestram faciatis coram hominibus, ut uideamini ab eis: alioquin mercedem non habebitis apud Patrem uestrum qui in celis est. Cum ergo facis eleemosynam, noli tuba canere ante te, sicut hypocrite faciunt in synagogis et in uicis, ut honorificentur ab hominibus. Amen dico uobis, receperunt mercedem suam. Te autem faciente eleemosynam, nesciat sinistra tua quid faciat dextera tua, ut sit eleemosyna tua in absconso: et Pater tuus qui uidet in absconso, reddet tibi. Et cum oratis, non oritis sicut hypocrite, qui amant in synagogis et in angulis platearum stantes orare; ut uideantur ab hominibus. Amen dico uobis, receperunt mercedem suam. Tu autem cum oraueris [1 1Kb] , intra in cubiculum tuum, et clauso ostio ora Patrem tuum in absconso: et Pater tuus qui uidet in absconso, reddet tibi. Orantes autem nolite multum loqui, sicut Ethnici: putant enim quia in multiloquio suo exaudiantur. Nolite ergo assimilari eis, scit enim Pater uester quid opus sit uobis [2 1Kb] , antequam petatis eum. Sic ergo orabitis: Pater noster qui es in celis; sanctificetur nomen tuum. Adueniat regnum tuum. Fiat uoluntas tua sicut in celo et in terra. Panem nostrum supersubstantialem [3 1Kb] da nobis hodie. Et dimitte nobis debita nostra, sicut et nos dimittimus debitoribus nostris. Et ne nos inducas in tentationem: sed libera nos a malo. Si enim dimiseritis hominibus peccata eorum, dimittet uobis Pater uester celestis delicta uestra. Si autem non dimiseritis hominibus, nec Pater uester dimittet uobis peccata uestra. Cum autem ieiunatis, nolite fieri sicut hypocrite tristes. Exterminant enim facies suas, ut appareant hominibus ieiunantes. Amen dico uobis, perceperunt mercedem suam. Tu autem cum ieiunas, unge caput tuum, et laua faciem tuam; ne uidearis hominibus ieiunans, sed Patri tuo qui est in absconso: et Pater tuus qui uidet in absconso, reddet tibi. Nolite thesaurizare uobis thesauros in terra, ubi erugo et tinea demolitur, et ubi fures effodiunt et furantur. Thesaurizate autem uobis thesauros in celo, ubi neque erugo neque tinea demolitur, et ubi fures non effodiunt nec furantur. Ubi enim est thesaurus tuus, ibi est et cor tuum. Lucerna corporis tui est oculus [4 1Kb] . Si fuerit oculus tuus simplex, totum corpus tuum lucidum erit: si autem oculus tuus nequam fuerit, totum corpus tuum tenebrosum erit. Si ergo lumen quod in te est tenebre sunt, ipse tenebre quante erunt? Nemo potest duobus dominis seruire: aut enim unum odio habebit, et alterum diliget; aut unum sustinebit, et alterum contemnet. Non potestis Deo seruire et  mammone. Ideo dico uobis, ne solliciti sitis anime uestre quid manducetis, neque corpori uestro quid induamini. Nonne anima plus est quam esca, et corpus plus quam uestimentum? Respicite uolatilia celi, quoniam non serunt, neque metunt, neque congregant in horrea, et Pater uester celestis pascit illa: nonne uos magis pluris estis illis? Quis autem uestrum cogitans potest adiicere ad staturam suam cubitum unum? Et de uestimento quid solliciti estis? Considerate lilia agri quomodo crescunt: non laborant, neque nent. Dico autem uobis, quoniam nec Salomon in omni gloria sua coopertus est sicut unum ex istis. Si autem fenum agri quod hodie est, et cras in clibanum mittitur, Deus sic uestit; quanto magis uos modice fidei [1 1Kb] ? Nolite ergo solliciti esse dicentes, quid manducabimus? aut quid bibemus? aut quo operiemur? Hec enim omnia Gentes inquirunt: scit enim Pater uester quia his omnibus indigetis. Querite ergo primum regnum Dei et iustitiam eius, et hec omnia adiicientur uobis. Nolite ergo solliciti esse in crastinum. Crastinus enim dies sollicitus erit sibi ipsi: sufficit diei malitia sua.

[uII.] Nolite iudicare, ut non iudicemini. In quo enim iudicio iudicaueritis, iudicabimini; et in qua mensura mensi fueritis, remetietur uobis. Quid autem uides festucam in oculo fratris tui, et trabem in oculo tuo non uides? Aut quomodo dicis fratri tuo, Sine eiiciam festucam de oculo tuo: et ecce trabes est in oculo tuo? Hypocrita, eiice primum trabem de oculo tuo; et tunc uidebis eiicere festucam de oculo fratris tui. Nolite sanctum dare canibus, neque miseritis margaritas uestras ante porcos, ne forte conculcent eas pedibus suis, et conuersi disrumpant uos. Petite, et dabitur uobis; querite, et inuenietis; pulsate, et aperietur uobis. Omnis enim qui petit, accipit; et qui querit, inuenit; et pulsanti aperietur. Aut quis ex uobis homo, quem si petierit filius suus panem, numquid lapidem porriget ei? Aut si piscem petierit, numquid serpentem porriget ei? Si ergo uos, cum sitis mali, nostis bona data dare filiis uestris; quanto magis Pater uester, qui in celis est, dabit bona petentibus se? Omnia ergo quecumque uultis ut faciant uobis homines, et uos facite eis: hec est enim Lex et Prophete. Intrate per angustam portam; quia lata porta et spatiosa uia, que ducit ad perditionem, et multi sunt qui intrant per eam. Quam angusta porta et arcta uia, que ducit ad uitam, et pauci sunt qui inueniunt eam. Attendite a falsis prophetis, qui ueniunt ad uos in uestimentis ouium, intrinsecus autem sunt lupi rapaces. Ex fructibus eorum cognoscetis eos. Numquid colligunt de spinis uuas, aut de tribulis ficus? Sic omnis arbor bona fructus bonos facit; mala autem arbor, fructus malos facit. Non potest arbor bona fructus malos facere, neque arbor mala fructus bonos facere. Omnis arbor que non facit fructum bonum excidetur, et in ignem mittetur. Igitur ex fructibus eorum cognoscetis eos. Non omnis qui dicit mihi, Domine, Domine, intrabit in regnum celorum: sed qui  facit uoluntatem Patris mei qui in celis est, ipse intrabit in regnum celorum. Multi dicent mihi in illa die, Domine, Domine, nonne in nomine tuo prophetauimus, et in tuo nomine demonia eiecimus, et in tuo nomine uirtutes multas fecimus? Et tunc confitebor illis, quia nunquam noui uos: discedite a me qui operamini iniquitatem. Omnis ergo qui audit uerba mea hec, et facit ea, assimilabitur uiro sapienti, qui edificauit domum suam supra petram: et descendit pluuia, et uenerunt flumina, et flauerunt uenti, et irruerunt [1 1Kb] in domum illam, et non cecidit; fundata enim erat supra petram. Et omnis qui audit uerba mea hec, et non facit ea, similis erit uiro stulto, qui edificauit domum suam supra arenam: et descendit pluuia, et uenerunt flumina, et flauerunt uenti, et irruerunt in domum illam, et cecidit, et fuit ruina eius magna.

Et paulo post [X.]: Gratis accepistis, gratis date. Nolite possidere aurum, neque argentum, neque pecuniam in zonis uestris; non peram in uia, neque duas tunicas, neque calceamenta, neque uirgam: dignus est enim operarius cibo suo. In quamcumque ciuitatem aut castellum intraueritis, interrogate quis in ea dignus sit, et ibi manete donec exeatis. Intrantes autem in domum, salutate eam dicentes, Pax huic domui [2 1Kb] . Et si quidem fuerit domus illa digna, ueniet pax uestra super illam: si autem non fuerit digna, pax uestra ad uos reuertetur. Et quicumque non receperit uos, neque audierit sermones uestros, exeuntes foras, de domo uel de ciuitate, excutite puluerem de pedibus uestris. Amen dico uobis, tolerabilius erit terre Sodomorum, et Gomorrheorum in die iudicii, quam illi ciuitati. Ecce ego mitto uos sicut oues in medio luporum. Estote ergo prudentes sicut serpentes, et simplices sicut columbe. Cauete autem ab hominibus. Tradent enim uos in conciliis, et in synagogis suis flagellabunt uos; et ad presides et reges ducemini propter me, in testimonium illis et gentibus. Cum autem tradent uos, nolite cogitare quomodo aut quid loquamini: dabitur enim uobis in illa hora quid loquamini. Non enim uos estis, qui loquimini; sed Spiritus Patris uestri, qui loquitur in uobis. Tradet autem frater fratrem in mortem, et pater filium; et insurgent filii in parentes, et morte eos afficient. Et eritis odio omnibus hominibus [3 1Kb] propter nomen meum. Qui autem perseuerauerit usque in finem, hic saluus erit. Cum autem persequentur uos in ciuitate ista, fugite in aliam. Amen dico uobis, non consummabitis [4 1Kb] ciuitates Isrel, donec ueniat Filius hominis. Non est discipulus super magistrum, nec seruus super dominum suum. Sufficit discipulo, ut sit sicut magister  eius; et seruo, sicut dominus eius. Si patrem familias Beelzebub uocauerunt, quanto magis domesticos eius? Ne ergo timueritis eos. Nil enim opertum est quod non reuelabitur, et occultum quod non scietur. Quod dico uobis in tenebris, dicite in lumine; et quod in aure auditis, predicate super tecta. Et nolite timere eos qui occidunt corpus, animam autem non possunt occidere: sed potius eum timete, qui potest et animam et corpus perdere in gehennam. Nonne duo passeres asse ueneunt, et unus ex illis non cadet super terram sine Patre uestro? uestri autem et capilli capitis omnes numerati sunt. Nolite ergo timere; multis passeribus meliores estis uos. Omnis ergo qui confitebitur me coram hominibus, confitebor et ego eum coram Patre meo qui in celis est. Qui autem negauerit me coram hominibus, negabo et ego eum coram Patre meo qui in celis est. Nolite arbitrari quia uenerim pacem mittere in terram: non ueni pacem mittere, sed gladium. ueni enim separare hominem aduersus patrem suum, et filiam aduersus matrem suam, et nurum aduersus socrum suam; et inimici hominis, domestici eius. Qui amat patrem aut matrem plus quam me, non est me dignus: et qui amat filium aut filiam super me, non est me dignus. Et qui non accipit crucem suam et sequitur me, non est me dignus. Qui inuenit animam suam, perdet illam; et qui perdiderit animam suam propter me, inueniet eam. Qui recipit uos, me recipit; et qui me recipit, recipit eum qui me misit. Qui recipit prophetam in nomine prophete, mercedem prophete accipiet; et qui recipit iustum in nomine iusti, mercedem iusti accipiet. Et quicumque potum dederit uni ex minimis istis, calicem aque frigide tantum in nomine discipuli, amen dico uobis, non perdet mercedem suam.

Et paulo post [XI.]: Cui autem similem estimabo generationem istam? Similis est pueris sedentibus in foro, qui clamantes cequalibus, dicunt: Cecinimus uobis, et non saltastis; lamentauimus, et non planxistis. uenit enim Ioannes neque manducans, neque bibens; et dicunt: Demonium habet. uenit Filius hominis manducans, et bibens; et dicunt: Ecce homo uorax, et potator uini, publicanorum et peccatorum amicus. Et iustificata est sapientia a filiis suis. Et post paululum: uenite ad me, omnes qui laboratis, et onerati estis; et ego reficiam uos. Tollite iugum meum super uos, et discite a me quia mitis sum et humilis corde; et inuenietis requiem animabus uestris. Iugum enim meum suaue est, et onus meum leue est.

Item post paululum [XII.]: Si autem sciretis quid est, Misericordiam uolo, et non sacrificium, nunquam condemnassetis innocentes. Et post paululum: Qui non est mecum, contra me est; et qui non congregat mecum, spargit. Ideo dico uobis, omne peccatum et blasphemia remittetur hominibus: Spiritus autem blasphemia non remittetur. Et quicumque dixerit uerbum contra Filium hominis, remittetur ei: qui autem dixerit contra Spiritum sanctum, non remittetur ei, neque in hoc seculo, neque in futuro. Aut facite arborem bonam, et fructum eius bonum; aut facite  arborem malam, et fructum eius malum: siquidem ex fructu arbor cognoscitur. Progenies uiperarum, quomodo potestis bona loqui, cum sitis mali? Ex abundantia enim cordis os loquitur. Bonus homo de bono thesauro cordis sui profert bona [1 1Kb] ; et malus homo de malo thesauro profert mala. Dico autem uobis, quoniam omne uerbum otiosum quod locuti fuerint homines, reddent rationem de eo in die iudicii. Ex uerbis enim tuis iustificaberis, et ex uerbis tuis condemnaberis.

Et post aliquantum [Xu.]: Audite, et intelligite. Non quod intrat in os, coinquinat hominem: sed quod procedit ex ore, hoc coinquinat hominem. Et paulo post: Respondens autem Petrus, dixit ei, Edissere nobis parabolam istam. At ille dixit, Adhuc et uos sine intellectu estis? Non intelligitis quia omne quod in os intrat, in uentrem uadit, et in secessum emittitur: que autem procedunt de ore, de corde exeunt, et ea coinquinant hominem? De corde enim exeunt cogitationes male, homicidia, adulteria, fornicationes, furta, falsa testimonia, blasphemie. Hec sunt que coinquinant hominem: non lotis autem manibus manducare, non coinquinat hominem.

Item post aliquantum [XuI.]: Tunc dixit iehsu discipulis suis, Si quis uult post me uenire, abneget semetipsum, et tollat crucem suam, et sequatur me. Qui enim uoluerit animam suam saluam facere, perdet eam: qui autem perdiderit animam suam propter me, inueniet eam. Quid enim prodest homini, si mundum uniuersum lucretur, anime uero sue detrimentum patiatur? aut quam dabit homo commutationem pro anima sua? Filius enim hominis uenturus est in gloria Patris sui cum Angelis suis, et tunc reddet unicuique secundum opera eius.

Item aliquanto post [XuIII.]: Amen dico uobis, nisi conuersi fueritis, et efficiamini sicut paruuli, non intrabitis in regnum celorum. Quicumque ergo humiliauerit se sicut paruulus iste, hic est maior in regno celorum. Et qui susceperit unum paruulum talem in nomine meo, me suscipit. Qui autem scandalizauerit unum de pusillis istis, qui in me credunt, expedit ei ut suspendatur mola asinaria in collo eius, et demergatur in profundum maris. ue mundo a scandalis! Necesse est enim ut ueniant scandala: uerumtamen ue homini per quem scandalum uenit! Si autem manus tua uel pes tuus scandalizat te, abscide eum, et proiice abs te. Bonum est tibi ad uitam ingredi debilem uel claudum [2 1Kb] , quam duas manus uel duos pedes habentem mitti in ignem eternum. Et si oculus tuus scandalizat te, erue eum, et proiice abs te. Bonum est tibi cum uno oculo in uitam intrare, quam duos oculos habentem mitti in gehennam ignis. uidete ne contemnatis unum ex his pusillis: dico autem uobis, quia Angeli eorum in celis semper uident faciem Patris mei, qui in celis est. uenit enim Filius hominis saluare  quod perierat. Et paulo post: Si autem peccauerit in te frater tuus, uade et corripe eum inter te et ipsum solum. Si te audierit, lucratus es fratrem tuum: si autem te non audierit, adhibe tecum adhuc unum uel duos; ut in ore duorum testium, uel trium, stet omne uerbum. Quod si non audierit eos, dic Ecclesie: si autem et Ecclesiam non audierit, sit tibi sicut ethnicus et publicanus. Amen dico uobis, quecumque alligaueritis super terram, erunt ligata et in celo; et quecumque solueritis super terram, erunt soluta et in celo. Iterum dico uobis, quia si duo ex uobis consenserint super terram, de omni re quamcumque petierint, fiet illis a Patre meo qui in celis est. Ubi enim sunt duo uel tres congregati in nomine meo, ibi sum in medio eorum. Tunc accedens Petrus ad eum, dixit: Domine, quoties peccabit in me frater meus, et dimittam ei? usque septies? Dicit illi iehsu: Non dico tibi usque septies, sed usque septuagies septies. Ideo assimilatum est regnum celorum homini regi, qui uoluit rationem ponere cum seruis suis: et cum cepisset rationem ponere, oblatus est ei unus qui debebat decem millia talenta; cum autem non haberet unde redderet, iussit eum dominus eius uenumdari, et uxorem eius, et filios, et omnia que habebat, et reddi. Procidens autem seruus ille orabat eum, dicens: Patientiam habe in me, et omnia reddam tibi. Misertus autem dominus serui illius, dimisit eum, et debitum dimisit ei. Egressus autem seruus ille inuenit unum de conseruis suis, qui debebat ei centum denarios, et tenens suffocabat eum dicens: Redde quod debes. Et procidens conseruus eius, rogabat eum, dicens: Patientiam habe in me, et omnia reddam tibi. Ille autem noluit; sed abiit, et misit eum in carcerem, donec redderet debitum. uidentes autem conserui eius que fiebant, contristati sunt ualde; et uenerunt, et narrauerunt domino suo omnia, que facta fuerant. Tunc uocauit illum dominus suus, et ait illi: Serue nequam, omne debitum dimisi tibi, quoniam rogasti me; nonne ergo oportuit et te misereri conserui tui, sicut et ego tui misertus sum? Et iratus dominus eius, tradidit eum tortoribus, quoadusque redderet uniuersum debitum. Sic et Pater meus celestis faciet uobis, si non remiseritis unusquisque fratri suo de cordibus uestris.

Et paulo post [XIX.]: Et accesserunt ad eum Pharisei, tentantes eum, et dicentes: Si licet homini dimittere uxorem suam quacumque ex causa? Qui respondens ait eis: Non legistis quia qui fecit [1 1Kb] ab initio, masculum et feminam fecit eos; et dixit: Propter hoc dimittet homo patrem et matrem, et adherebit uxori sue; et erunt duo in carne una. Itaque iam non sunt duo, sed una caro. Quod ergo Deus coniunxit, homo non separet. Dicunt illi: Quid ergo Moyses mandauit dare libellum repudii, et dimittere? Ait illis: Quoniam Moyses ad duritiam cordis uestri permisit uobis  dimittere uxores uestras; ab initio autem non fuit sic. Dico autem uobis, quia quicumque dimiserit uxorem suam, nisi ob fornicationem, et aliam duxerit, mechatur; et qui dimissam duxerit, mechatur. Dicunt illi discipuli eius: Si ita est causa hominis cum uxore, non expedit nubere. Qui dixit: Non omnes capiunt uerbum istud, sed quibus datum est. Sunt enim eunuchi, qui de matris utero sic nati sunt; et sunt eunachi, qui facti sunt ab hominibus; et sunt eunuchi qui seipsos eunuchizauerunt propter regnum celorum: qui potest capere, capiat. Tunc oblati sunt ei paruuli, ut manus eis imponeret, et oraret: discipuli autem increpabant eos. iehsu uero ait eis: Sinite paruulos, et nolite eos prohibere ad me uenire. Talium est enim regnum celorum. Et cum imposuisset eis manus, abiit inde. Et ecce unus accedens ait illi: Magister bone, quid boni faciam, ut habeam uitam eternam? Qui dixit ei: Quid me interrogas de bono? Unus est bonus Deus. Si autem uis ingredi ad uitam, serua mandata. Dicit ei: Que? iehsu autem dixit: Non homicidium facies, Non adulterabis, Non facies furtum, Non falsum testimonium dices, Honora patrem tuum et matrem, et, Diliges proximum tuum sicut teipsum. Dicit illi adolescens: Omnia hec custodiui [1 1Kb] , quid adhuc mihi deest? Ait illi iehsu: Si uis perfectus esse, uade, uende que habes, et da pauperibus, et habebis thesaurum in celo; et ueni, sequere me. Cum autem audisset uerbum adolescens, abiit tristis: erat enim habens multas possessiones. iehsu autem dixit discipulis suis: Amen dico uobis, quia diues difficile intrabit in regnum celorum. Et iterum dico uobis: Facilius est camelum per foramen acus transire, quam diuitem intrare in regnum celorum. Auditis autem his, discipuli mirabantur ualde, dicentes: Quis ergo potest saluus esse? Aspiciens autem iehsu, dixit illis: Apud homines hoc impossibile est, apud Deum autem omnia possibilia sunt. Tunc respondens Petrus dixit ei: Ecce nos reliquimus omnia, et secuti sumus te, quid ergo erit nobis? iehsu autem dixit illis: Amen dico uobis, quod uos qui secuti estis me, in regeneratione cum sederit Filius hominis in sede maiestatis sue, sedebitis et uos super sedes duodecim, iudicantes duodecim tribus Isrel. Et omnis qui reliquerit domum, uel fratres, aut sorores, aut patrem, aut matrem, aut uxorem, aut filios, aut agros propter nomen meum, centuplum accipiet, et uitam eternam possidebit. Multi autem erunt primi nouissimi, et nouissimi primi.

Et paulo post [XX.]: Sicut Filius hominis non uenit ministrari, sed ministrare, et dare animam suam redemptionem pro multis.

Et aliquanto post [XXII.]: Reddite ergo que sunt Cesaris, Cesari; et que sunt Dei, Deo. Et alibi: Diliges Dominum Deum tuum in toto corde tuo, et in tota anima tua, et in tota mente tua. Hoc est maximum et primum mandatum. Secundum autem simile est huic: Diliges proximum tuum sicut teipsum. In  his duobus mandatis uniuersa Lex pendet et Prophete.

Et post paucos uersus [XXIII.]: Tunc iehsu locutus est ad turbas et ad discipulos suos, dicens: Super cathedram Moysi sederunt Scribe et Pharisei. Omnia ergo quecumque dixerint uobis, seruate et facite; secundum opera uero eorum nolite facere: dicunt enim, et non faciunt. Alligant autem onera grauia et importabilia, et imponunt in humeros hominum; digito autem suo nolunt ea mouere. Omnia uero opera sua faciunt, ut uideantur ab hominibus. Dilatant enim phylacteria sua, et magnificant fimbrias. Amant autem primos recubitus in cenis, et primas cathedras in synagogis, et salutationes in foro, et uocari ab hominibus rabbi. uos autem nolite uocari rabbi: unus est enim magister uester; omnes autem uos fratres estis. Et patrem nolite uobis uocare super terram: unus est enim Pater uester, qui in celis est. Nec uocemini magistri; quia magister uester unus est Christus. Qui maior est uestrum, erit minister uester. Qui autem se exaltauerit, humiliabitur; et qui se humiliauerit, exaltabitur. Et paulo post: ue uobis, Scribe et Pharisei hypocrite, quia decimatis mentham et anethum et cyminum, et reliquistis que grauiora sunt Legis; iudicium, et misericordiam, et fidem. Hec oportuit facere, et illa non omittere. Duces ceci, excolantes culicem, camelum autem glutientes. ue uobis, Scribe et Pharisei hypocrite, quia mundatis quod de foris est calicis et paropsidis; intus autem pleni sunt rapina, et omni immunditia [1 1Kb] . Pharisee cece, munda prius quod intus est calicis et paropsidis, ut fiat et id quod de foris est mundum. ue uobis, Scribe et Pharisei hypocrite, quia similes estis sepulcris dealbatis, que a foris parent hominibus speciosa, intus uero plena sunt ossibus mortuorum et omni spurcitia. Sic et uos a foris quidem paretis hominibus iusti, intus autem pleni estis hypocrisi et iniquitate. ue uobis, Scribe et Pharisei hypocrite, quia edificatis sepulcra Prophetarum, et ornatis monumenta iustorum; et dicitis, Si fuissemus in diebus patrum nostrorum, non essemus socii eorum in sanguine Prophetarum. Itaque testimonio estis uobismetipsis, quia filii estis eorum qui Prophetas occiderunt: et uos implete mensuram patrum uestrorum. Serpentes, genimina uiperarum, quomodo fugietis a iudicio gehenne? Ideo [2 1Kb] , ecce ego mitto ad uos prophetas, et sapientes, et scribas; et ex illis occidetis, et crucifigetis, et ex eis flagellabitis in synagogis uestris, et persequemini de ciuitate in ciuitatem: ut ueniat super uos omnis sanguis iustus, qui effusus est super terram, a sanguine Abel iusti, usque ad sanguinem Zacarie filii Barachie, quem occidistis inter templum et altare. Amen dico uobis, uenient hec omnia super generationem istam.

Et paulo post [XXIu.]: Et quoniam abundabit iniquitas, refrigescet caritas multorum: qui autem perseuerauerit  usque in finem, hic saluus erit. Et post aliquantum: Estote parati, quia nescitis qua hora [1 1Kb] Filius hominis uenturus est. Quis putas est fidelis seruus et prudens, quem constituit Dominus suus supra familiam suam, ut det illis cibum in tempore? Beatus ille seruus, quem cum uenerit dominus eius, inuenerit sic facientem. Amen dico uobis, quoniam super omnia bona sua constituet eum. Si autem dixerit malus seruus ille in corde suo, Moram facit Dominus meus uenire; et ceperit percutere conseruos suos, manducet autem et bibat cum ebriis: ueniet dominus serui illius in die qua non sperat, et hora qua ignorat; et diuidet eum, partemque eius ponet cum hypocritis: illic erit fletus et stridor dentium.

Et post paululum [XXu.]: uigilate itaque, quia nescitis diem neque horam. Item post paululum: Cum autem uenerit filius hominis in maiestate sua, et omnes Angeli cum eo; tunc sedebit super sedem maiestatis sue, et congregabuntur ante eum omnes gentes, et separabit eos ab inuicem, sicut pastor segregat oues ab hedis; et statuet oues quidem a dextris suis, hedos autem a sinistris. Tunc dicet rex iis qui a dextris eius erunt: uenite, benedicti Patris mei, possidete paratum uobis regnum a constitutione mundi. Esuriui enim, et dedistis mihi manducare: sitiui, et dedistis mihi bibere: hospes eram, et collegistis me: nudus, et cooperuistis me: infirmus, et uisitastis me: in carcere eram, et uenistis ad me. Tunc respondebunt ei iusti dicentes: Domine, quando te uidimus esurientem, et pauimus te; sitientem, et dedimus tibi potum? Quando autem te uidimus hospitem, et collegimus te; aut nudum, et cooperuimus? Aut quando te uidimus infirmum, aut in carcere, et uenimus ad te? Et respondens rex, dicet illis: Amen dico uobis, quamdiu fecistis uni de his fratribus meis minimis, mihi fecistis. Tunc dicet et iis qui a sinistris erunt: Discedite a me, maledicti, in ignem eternum, qui paratus est diabolo et angelis eius. Esuriui enim, et non dedistis mihi manducare: sitiui, et non dedistis mihi potum: hospes fui, et non collegistis me: nudus, et non cooperuistis me: infirmus, et in carcere, et non uisitastis me. Tunc respondebunt ei et ipsi, dicentes: Domine, quando te uidimus esurientem, et sitientem, et hospitem, aut nudum, aut infirmum, uel in carcere, et non ministrauimus tibi? Tunc respondebit illis, dicens: Amen dico uobis, quamdiu non fecistis uni de minoribus his, nec mihi fecistis. Et ibunt hi in supplicium eternum, iusti autem in uitam eternam.

Et post aliquantum [XXuI.]: uigilate, et orate, ut non intretis in tentationem.



DE EuANGELIO SECUNDUM MARCUM.

[CAP. uII.] Aduocans iterum turbam, dicebat illis: Audite me omnes, et intelligite. Nihil est extra hominem introiens in eum, quod possit eum coinquinare; sed que de homine procedunt, illa sunt que communicant hominem. Si quis habet aures audiendi, audiat.  Et cum introisset in domum a turba, interrogabant eum discipuli eius parabolam. Et ait illis: Sic et uos imprudentes estis? Non intelligitis quia omne extrinsecus introiens in hominem, non potest eum communicare [1 1Kb] ; quia non intrat in cor eius, sed in uentrem [2 1Kb] , et in secessum exit, purgans omnes escas? Dicebat autem, quoniam que de homine exeunt, illa communicant hominem. Ab intus enim de corde hominum exeunt [3 1Kb] cogitationes male, procedunt adulteria, fornicationes, homicidia, furta, auaritie, nequitie, dolus, impudicitia, oculus malus, blasphemie, superbia, stultitia. Omnia hec mala ab intus procedunt, et communicant hominem.

Et alio loco [uIII.]: Conuocata turba cum discipulis suis, dixit eis: Si quis uult me sequi [4 1Kb] , deneget seipsum, et tollat crucem suam, et sequatur me. Qui enim uoluerit animam suam saluam facere, perdet eam: qui autem perdiderit animam suam propter me et Euangelium, saluam eam faciet. Quid enim proderit homini, si lucretur mundum totum, et detrimentum faciat anime sue? aut quid dabit homo commutationem pro anima sua? Qui enim me confusus fuerit et mea uerba in generatione ista adultera et peccatrice, et Filius hominis confundet eum [5 1Kb] in gloria Patris sui cum Angelis suis.

Et alibi [IX.]: Et accipiens puerum, statuit eum in medio eorum; quem cum complexus esset, ait illis: Quisquis unum ex huiusmodi pueris receperit in nomine meo, me recipit; et quicumque me susceperit, non me suscipit, sed eum qui me misit. Et paulo post: Quisquis enim potum dederit uobis calicem aque [6 1Kb] in nomine meo, quia christi estis; amen dico uobis, non perdet mercedem suam. Et quisquis scandalizauerit unum ex his pusillis credentibus in me, bonum est ei magis si circumdaretur mola asinaria collo eius, et in mare mitteretur. Et post paululum: Habete in uobis salem, et pacem habete inter uos.

Et paulo post [X.]: Et accedentes Pharisei interrogabant eum, Si licet uiro uxorem dimittere, tentantes eum. At ille respondens, dixit eis: Quid uobis precepit Moyses? Qui dixerunt: Moyses permisit libellum repudii scribere, et dimittere. Quibus respondens iehsu ait: Ad duritiam cordis uestri scripsit uobis preceptum istud; ab initio autem creature masculum et feminam fecit eos Deus. Propter hoc relinquet homo patrem suum et matrem, et adherebit uxori sue; et erunt duo in carne una. Itaque iam non sunt duo, sed una caro. Quod ergo Deus coniunxit, homo non separet. Et in domo iterum discipuli eius de eodem interrogauerunt eum. Et dicit illis: Quicumque dimiserit uxorem suam, et aliam duxerit, adulterium committit super eam; et si uxor dimiserit uirum suum,  et alii nupserit, mechatur. Et post quatuor uersus: Sinite paruulos uenire ad me, et ne prohibueritis eos. Talium est enim regnum Dei. Amen dico uobis, quisquis non receperit regnum Dei uelut paruulus, non intrabit in illud. Et complexans eos, et imponens manus super illos, benedicebat eos. Et cum egressus esset in uiam, precurrens [1 1Kb] quidam genu flexo ante eum, rogabat eum: Magister bone, quid faciam, ut uitam eternam percipiam? iehsu autem dixit ei: Quid me dicis bonum? Nemo bonus, nisi unus Deus. Precepta nosti? Ne adulteres, Ne occidas, Ne fureris, Ne falsum testimonium dixeris, Ne fraudem feceris, Honora patrem tuum et matrem. At ille respondens, ait illi: Magister, hec omnia seruaui a iuuentute mea. iehsu autem intuitus eum, dilexit eum; et dixit illi: Unum tibi deest: uade, quecumque habes uende, et da pauperibus, et habebis thesaurum in celo; et ueni, sequere me. Qui contristatus in uerbo, abiit merens: erat enim habens multas possessiones. Et circumspiciens iehsu, ait discipulis suis: Quam difficile qui pecunias habent, in regnum Dei introibunt! Discipuli autem obstupescebant in uerbis eius. At iehsu rursus respondens, ait illis: Filioli, quam difficile est confidentes in pecuniis in regnum Dei introire! Facilius est camelum per foramen acus transire, quam diuitem intrare in regnum Dei. Qui magis admirabantur, dicentes ad seipsos: Et quis potest saluus fieri? Et intuens illos iehsu, ait: Apud homines impossibile est, sed non apud Deum: omnia enim possibilia sunt apud Deum. Et cepit Petrus ei dicere: Ecce nos reliquimus omnia, et secuti sumus te. Respondens iehsu ait: Amen dico uobis, nemo est qui reliquerit domum, aut fratres, aut sorores, aut matrem, aut patrem, aut filios, aut agros propter me et propter Euangelium, qui non accipiat centies tantum nunc in tempore hoc; domus, et fratres, et sorores, et matres, et filios, et agros, cum persecutionibus; et in seculo futuro uitam eternam. Multi autem erunt primi nouissimi, et nouissimi primi. Et paulo post: Scitis quia ii qui uidentur principari Gentibus, dominantur eis, et principes eorum potestatem habent ipsorum. Non ita est autem in uobis: sed quicumque uoluerit fieri maior, erit uester minister; et quicumque uoluerit in uobis primus esse, erit omnium seruus. Nam et Filius hominis non uenit ut ministraretur ei, sed ut ministraret, et daret animam suam redemptionem pro multis.

Et aliquanto post [XI.]: Et respondens iehsu, ait eis: Habete fidem Dei; amen dico uobis, quicumque dixerit huic monti, Tollere et mittere in mare; et non hesitauerit in corde suo, sed crediderit, quia quodcumque dixerit, Fiat, fiet ei. Propterea dico uobis: Omnia quecumque orantes petitis, credite quia accipietis, et uenient [2 1Kb] uobis. Et cum stabitis ad orandum, dimittite si quid habetis aduersus aliquem; ut et Pater uester qui in celis est, dimittat uobis peccata uestra. Quod si uos non dimiseritis, nec Pate: uester qui in celis est, dimittet uobis peccata uestra.

 Item post aliquantum [XII.]: Respondens autem iehsu, dixit illis: Reddite igitur que sunt Cesaris, Cesari; et que sunt Dei, Deo. Et alio loco: Et accessit unus de Scribis, qui audierat illos conquirentes, et uidens quia bene illis responderit, interrogauit eum, quod esset primum omnium mandatum. iehsu autem respondit ei, Quia primum omnium mandatum est, Audi, Isrel, Dominus Deus tuus Deus unus est; et, Diliges Dominum Deum tuum ex toto corde tuo, et ex tota anima tua, et ex tota mente tua, et ex tota uirtute tua: hoc est primum mandatum. Secundum autem simile est illi: Diliges proximum tuum tanquam teipsum. Maius horum aliud mandatum non est. Et ait illi Scriba: Bene, magister, in ueritate dixisti, quia unus est Deus, et non est alius preter eum; et ut diligatur ex toto corde, et ex toto intellectu, et ex tota anima, et ex tota fortitudine: et diligere proximum tanquam seipsum, maius est omnibus holocaustomatibus et sacrificiis. iehsu autem uidens quod sapienter respondisset, dixit illi: Non es longe a regno Dei. Et nemo iam audebat eum interrogare. Et paulo post: Cauete a Scribis, qui uolunt in stolis ambulare, et salutari in foro, et in primis cathedris sedere in synagogis, et primos discubitus in cenis: qui deuorant domos uiduarum sub obtentu prolixe orationis, hi accipiunt [1 1Kb] prolixius iudicium. Et sedens iehsu contra gazophylacium, aspiciebat quomodo turba iactaret es in gazophylacium: et multi diuites iactabant multa. Cum uenisset autem una uidua pauper, misit duo minuta, quod est quadrans: et conuocans discipulos, ait illis, Amen dico uobis, quoniam uidua hec pauper plus omnibus misit, qui miserunt in gazophylacium. Omnes enim ex eo quod abundabat illis miserunt; hec uero de penuria sua omnia que habuit misit, totum uictum suum.

Et paulo post. [XIII]: Et cum duxerint uos tradentes, nolite precogitare quid loquamini, sed quod datum fuerit uobis in illa hora, id loquimini. Non enim estis uos loquentes, sed Spiritus sanctus. Et post paululum: Et eritis odio omnibus propter nomen meum. Qui autem sustinuerit in finem, hic saluus erit. Et alio in loco: uidete, uigilate, et orate; nescitis enim quando tempus sit. Sicut homo qui peregre profectus, reliquit domum suam, et dedit seruis suis potestatem cuiusque operis, et ianitori precepit ut uigilet. uigilate ergo: nescitis enim quando dominus domus ueniat; sero, an media nocte, an galli cantu, an mane: ne cum uenerit repente, inueniat uos dormientes. Quod autem uobis dico, omnibus dico, uigilate.



DE EuANGELIO SECUNDUM LUCAM.

[Cap. II.] Gloria in altissimis Deo, et in terra pax hominibus bone uoluntatis.

Et aliquanto post [III.]: Et interrogabant eum turbe, dicentes, Quid ergo faciemus? Respondens autem, dicebat illis: Qui habet duas tunicas, det non habenti; et qui habet escas, similiter faciat. uenerant  autem et publicani ut baptizarentur, et dixerunt ad illum: Magister, quid faciemus? At ille dixit ad eos: Nihil amplius quam quod constitutum est uobis, faciatis. Interrogabant autem eum et milites, dicentes: Quid faciemus et nos? Et ait illis: Neminem concutiatis, neque calumniam faciatis, et contenti estote stipendiis uestris.

Et post aliquantum [uI.]: Beati pauperes; quia uestrum est regnum Dei. Beati qui nunc esuritis; quia saturabimini. Beati qui nunc fletis; quia ridebitis. Beati eritis, cum uos oderint homines, et cum separauerint uos, et exprobrauerint, et eiecerint nomen uestrum tanquam malum, propter Filium hominis. Gaudete in illa die, et exsultate; ecce enim merces uestra multa est in celo: secundum enim hec faciebant Prophetis patres eorum. uerumtamen ue uobis diuitibus quia habetis consolationem uestram. ue uobis qui saturati estis; quia esurietis. ue uobis qui ridetis nunc; quia lugebitis, et flebitis. ue cum benedixerint uobis; omnes homines [1 1Kb] : secundum hec faciebant pseudoprophetis patres eorum. Sed uobis dico, qui auditis: Diligite inimicos uestros, benefacite iis qui uos oderunt. Benedicite maledicentibus uobis. Orate pro calumniantibus uos. Et qui te percutit in maxillam, prebe et alteram; et ab eo qui aufert tibi uestimentum tuum, etiam tunicam noli prohibere. Omni autem petenti te, tribue; et qui aufert que tua sunt, ne repetas. Et prout uultis ut faciant uobis homines, facite illis similiter. Et si diligitis eos qui uos diligunt, que uobis est gratia? nam et peccatores diligentes se diligunt. Et si benefeceritis iis qui uobis benefaciunt, que uobis est gratia? siquidem et peccatores hoc faciunt. Et si mutuum dederitis iis a quibus speratis recipere, que gratia est uobis? nam et peccatores peccatoribus fenerant, ut recipiant equalia. uerumtamen diligite inimicos uestros; benefacite, et mutuum date nichil inde sperantes: et erit merces uestra multa, et eritis filii Altissimi; quia ipse benignus est super ingratos et malos. Estote ergo misericordes, sicut et Pater uester misericors est. Nolite iudicare, et non iudicabimini. Nolite condemnare, et non condemnabimini. Dimittite, et dimittemini. Date, et dabitur uobis. Mensuram bonam, et confertam, et coagitatam, et supereffluentem dabunt in sinum uestrum. Eadem quippe mensura, qua mensi fueritis, remetietur uobis. Dicebat autem illis et similitudinem: Numquid potest cecus cecum ducere? nonne ambo in foueam cadunt? Non est discipulus super magistrum: perfectus autem omnis erit, si sit sicut magister eius. Quid autem uides festucam in oculo fratris tui, trabem autem que in oculo tuo est, non consideras? Aut quomodo potes dicere fratri tuo, Frater, sine eiiciam festucam de oculo tuo; ipse in oculo tuo trabem non uidens? Hypocrita, eiice primum trabem de oculo tuo, et tunc perspicies ut educas festucam de oculo fratris tui. Non est enim arbor bona que facit fructus malos,  neque arbor mala faciens fructum bonum [1 1Kb] . Unaqueque arbor de fructu suo cognoscitur. Neque enim de spinis colligunt ficus, neque de rubo uindemiant uuas. Bonus homo de bono thesauro cordis sui profert bonum; et malus homo de malo thesauro profert malum. Ex abundantia cordis os loquitur. Quid autem uocatis me, Domine, Domine; et non facitis que dico? Omnis qui uenit ad me, et audit sermones meos, et facit eos, ostendam uobis cui similis sit. Similis est homini edificanti domum, qui fodit in altum, et posuit fundamentum supra petram. Inundatione autem facta, illisum est flumen domui illi, et non potuit eam mouere; fundata enim erat super petram. Qui autem audit, et non facit, similis est homini edificanti domum suam supra terram sine fundamento: in quam illisus est fluuius, et continuo cecidit, et facta est ruina domus illius magna.

Et post aliquantum [uII.]: Cui ergo similes dicam homines generationis huius? et cui similes sunt? Similes sunt pueris sedentibus in foro, et loquentibus ad inuicem, et dicentibus: Cantauimus uobis tibiis [2 1Kb] , et non saltastis; lamentauimus, et non plorastis. uenit enim Ioannes Baptista neque manducans panem, neque bibens uinum; et dicitis: Demonium habet. uenit Filius hominis manducans, et bibens; et dicitis: Ecce homo deuorator, et bibens uinum, amicus publicanorum et peccatorum. Et iustificata est sapientia ab omnibus filiis suis.

Item post aliquantum [uIII.]: Est autem hec parabola: Semen est uerbum Dei. Qui autem secus uiam sunt, ii sunt qui audiunt: deinde uenit diabolus, et tollit uerbum de corde eorum, ne credentes salui fiant. Nam qui supra petram, qui cum audierint, cum gaudio suscipiunt uerbum; et hi radices non habent, quia [3 1Kb] ad tempus credunt, et in tempore tentationis recedunt. Quod autem in spinas cecidit, ii sunt qui audierunt, et a sollicitudinibus et diuitiis et uoluptatibus uite euntes suffocantur, et non referunt fructum. Quod autem in bonam terram, ii sunt qui in corde bono et optimo audientes uerbum retinent, et fructum afferunt in patientia. Nemo autem lucernam accendens, operit eam uase, aut subtus lectum ponit; sed supra candelabrum ponit, ut intrantes uideant lumen. Non enim est occultum quod non manifestetur, nec absconditum quod non cognoscatur, et in palam ueniat. uidete ergo quomodo audistis [4 1Kb] . Qui enim habet dabitur illi; et quicumque non habet, etiam quod putat se habere, auferetur ab illo.

Et post aliquantum [IX.]: Conuocatis autem duodecim Apostolis, dedit illis uirtutem et potestatem super omnia demonia, et ut languores curarent. Et misit illos predicare regnum Dei, et sanare infirmos. Et ait ad illos: Nihil tuleritis in uia, neque uirgam neque peram,  neque panem, neque pecuniam, neque duas tunicas habeatis. Et in quamcumque domum intraueritis, ibi manete, et inde ne exeatis. Et quicumque non receperint uos, exeuntes de ciuitate illa, etiam puluerem pedum uestrorum excutite in testimonium super illos. Item post aliquantum: Dicebat autem ad omnes: Si quis uult post me uenire, abneget semetipsum, et tollat crucem suam quotidie [1 1Kb] et sequatur me. Qui enim uoluerit animam suam saluam facere, perdet illam. Nam qui perdiderit animam suam propter me, saluam faciet illam. Quid enim proficit homo, si lucretur uniuersum mundum, se autem ipsum perdat, et detrimentum sui fiat [2 1Kb] ? Nam qui me erubuerit et meos sermones, hunc Filius hominis erubescet, cum uenerit in maiestate sua, et Patris, et sanctorum Angelorum. Et alio loco: Intrauit autem cogitatio in eos, quis eorum maior esset. At iehsu uidens cogitationes cordis illorum, apprehendens puerum statuit eum secus se, et ait illis: Quincumque susceperit puerum istum in nomine meo, me recipit; et quicumque me receperit, recipit eum qui me misit. Nam qui minor est inter omnes uos, hic maior est. Et post aliquantum: Ait autem ad alterum, Sequere me. Ille autem dixit: Domine, permitte mihi primum ire, et sepelire patrem meum. Dixitque ei iehsu: Sine ut mortui sepeliant mortuos suos; tu autem uade, annuntia regnum Dei. Et ait alter: Sequar te, Domine; sed primum permitte mihi renuntiare iis qui [3 1Kb] domi sunt. Ait ad illum iehsu: Nemo mittens manum suam in aratrum, et respiciens retro, aptus est regno Dei.

Et post paululum [X.]: Ecce ego mitto uos sicut agnos inter lupos. Nolite portare sacculum, neque peram, neque calceamenta, et neminem per uiam salutaueritis, In quamcumque domum intraueritis, primum dicite, Pax huic domui: et si ibi fuerit filius pacis, requiescet super illum pax uestra; sin autem, ad uos reuertetur. In eadem autem domo manete edentes et bibentes que apud illos sunt; dignus enim est operarius mercede sua. Nolite transire de domo in domum. Et in quamcumque ciuitatem intraueritis, et susceperint uos, manducate quecumque apponuntur uobis; et curate infirmos qui in illa sunt, et dicite illis: Appropinquauit in uos regnum Dei. In quamcumque ciuitatem intraueritis, et non receperint uos, excuntes in plateas eius dicite: Etiam puluerem qui adhesit nobis de ciuitate uestra, extergimus in uos; tamen hoc scitote, quia appropinquauit regnum Dei. Dico uobis, quia Sodomis in die illa remissius erit quam illi ciuitati. Et post paululum: uerumtamen in hoc nolite gaudere, quia spiritus uobis subiiciuntur: gaudete autem, quod nomina uestra scripta sunt in celis. Et post paululum: Ecce quidam legisperitus surrexit, tentans illum, et dicens: Magister, quid faciendo uitam eternam possidebo? At ille dixit ad eum: In Lege quid scriptum est?  quomodo legis? Ille respondens dixit: Diliges Dominum Deum tuum ex toto corde tuo, et ex tota anima tua, et ex omnibus uiribus tuis, et ex omni mente tua, et proximum tuum sicut teipsum. Et paulo post: Quis horum trium uidetur tibi proximus fuisse illi, qui incidit in latrones? At ille dixit: Qui fecit misericordiam in illum. Et ait illi iehsu: uade, et tu fac similiter. Et post paululum: Martha, Martha, sollicita es et turbaris erga plurima: porro unum est necessarium. Maria optimam partem elegit, que non auferetur ab ea.

Item post paululum [XI.]: Cum oratis, inquit, dicite, Pater, sanctificetur nomen tuum. Adueniat regnum tuum. Panem nostrum quotidianum da nobis hodie [1 1Kb] . Et dimitte nobis peccata nostra, siquidem et ipsi dimittimus omni debenti nobis. Et ne nos inducas in tentationem. Et ait ad illos: Quis uestrum habebit amicum, et ibit ad illum media nocte, et dicet illi: Amico, commoda mihi tres panes, quoniam amicus meus uenit de uia ad me, et non habeo quod ponam ante illum: et ille de intus respondens, dicat: Noli mihi molestus esse: iam ostium clausum est, et pueri mei mecum sunt in cubili; non possum surgere et dare tibi. Et ille si perseuerauerit pulsans, dico uobis, etsi non dabit illi surgens, eo quod amicus eius sit; propter improbitatem tamen eius surget, et dabit illi quotquot habet necessarios. Et ego uobis dico: Petite et dabitur uobis: querite, et inuenietis: pulsate, et aperietur uobis. Omnis enim qui petit, accipit; et qui querit, inuenit; et pulsanti aperietur. Quis autem ex uobis patrem, petit panem, numquid lapidem dabit illi? aut piscem, numquid pro pisce serpentem dabit illi? aut si petierit ouum, numquid porriget illi scorpionem? Si ergo, cum sitis mali, nostis bona data dare filiis uestris; quanto magis Pater uester de celo dabit spiritum bonum petentibus se. Et paulo post: Factum est autem cum hec diceret, extollens uocem quedam mulier de turba, dixit illi: Beatus uenter qui te portauit, et ubera que suxisti. At ille dixit: Imo beati qui audiunt uerbum Dei, et custodiunt illud. Et paulo post: Et cum loqueretur, rogauit illum quidam Phariseus, ut pranderet apud se: et ingressus recubuit. Phariseus autem cepit intra se reputans dicere, quare non baptizatus esset ante prandium. Et ait Dominus ad illum: Nunc uos, Pharisei, quod de foris est calicis et catini, mundatis; quod autem intus est uestrum, plenum est rapina et iniquitate. Stulti, nonne qui fecit quod de foris est, etiam quod intus est fecit? uerumtamen quod superest, date eleemosynam, et ecce omnia munda sunt uobis. Sed ue uobis Phariseis, quia decimatis mentham, et rutam, et omne olus, et preteritis iudicium et caritatem Dei. Hec autem oportuit facere, et illa non omittere. ue uobis, Pharisei, quia diligitis primas cathedras in synagogis, et salutationes in foro. ue uobis, quia estis ut monumenta que non parent, et homines ambulantes supra nesciunt. Respondens autem quidam ex legisperitis,  ait illi: Magister, hec dicens, etiam nobis contumeliam facis. At ille ait: Etiam uobis legisperitis ue; quia oneratis homines oneribus que portare non possunt [1 1Kb] , et ipsi uno digito uestro non tangitis sarcinas.

Et alio loco [XII.]: Attendite a fermento Phariseorum, quod est hypocrisis. Et paulo post: Dico autem uobis amicis meis, ne terreamini ab iis qui occidunt corpus, et post hec non habent amplius quid faciant. Ostendam autem uobis quem timeatis. Timete eum qui postquam occiderit, habet potestatem mittere in gehennam: ita dico uobis, hunc timete. Nonne quinque passeres ueneunt dipondio, et unus ex illis non est in obliuione coram Deo? Sed et capilli capitis uestri omnes numerati sunt. Nolite ergo timere; multis passeribus pluris estis. Dico autem uobis: Omnis quicumque confessus fuerit me coram hominibus, et Filius hominis confitebitur in illo [2 1Kb] coram Angelis Dei; qui autem negauerit me coram hominibus, denegabitur coram Angelis Dei. Et omnis qui dicit uerbum in Filium hominis, remittetur illi: ei autem qui in Spiritum sanctum blasphemauerit, non remittetur. Cum autem inducent uos in synagogas, et ad magistratus, et potestates, nolite solliciti esse qualiter aut quid respondeatis, aut quid dicatis: Spiritus enim sanctus docebit uos in ipsa hora, que oporteat dicere. Ait autem ei quidam de turba: Magister, dic fratri meo ut diuidat mecum hereditatem. At ille dixit ei: Homo, quis me constituit iudicem, aut diuisorem supra uos? Dixitque ad illos: uidete, et cauete ab omni auaritia; quia non in abundantia cuiusquam uita eius est, ex his que possidet. Dixit autem similitudinem ad illos, dicens: Hominis cuiusdam diuitis uberes fructus ager attulit; et cogitabat intra se, dicens, Quid faciam, quia non habeo quo congregem fructus meos? Et dixit, Hoc faciam: destruam horrea mea, et maiora faciam, et illuc congregabo omnia que nata sunt mihi, et bona mea; et dicam anime mee, Anima, habes multa bona posita in annos plurimos, requiesce, comede, bibe, epulare. Dixit autem illi Deus: Stulte, hac nocte animam tuam repetunt a te; que autem parasti cuius erunt? Sic est omnis qui sibi thesaurizat, et non est in Deum diues. Dixitque ad discipulos suos: Ideo dico uobis, nolite solliciti esse anime uestre, quid manducetis; neque corpori, quid uestiamini. Anima plus est quam esca, et corpus quam uestimentum. Considerate coruos, quia non seminant, neque metunt; quibus non est cellarium, neque horreum; et Deus pascit illos: quanto magis uos pluris estis illis? Quis autem uestrum cogitando potest adiicere ad staturam suam cubitum unum? Si ergo neque quod minimum est potestis, quid de ceteris solliciti estis? Considerate lilia [3 1Kb] quomodo crescunt; non laborant, neque nent. Dico autem uobis, nec Salomon in omni  gloria sua uestiebatur sicut unum ex istis. Si autem fenum agri quod hodie in agro est, et cras in clibanum mittitur, Deus sic uestit; quanto magis uos pusille fidei? Et uos nolite querere quid manducetis, aut quid bibatis; et nolite in sublime tolli. Hec enim omnia gentes mundi inquirunt: Pater autem uester scit quoniam his indigetis. uerumtamen querite regnum Dei [1 1Kb] , et hec omnia adiicientur uobis. Nolite timere, pusillus grex; quia complacuit Patri uestro dare uobis regnum. uendite que possidetis, et date eleemosynam. Facite uobis sacculos qui non ueterascunt, thesaurum non deficientem in celis; quo fur non appropiat, neque tinea corrumpit. Ubi enim thesaurus uester, ibi et cor uestrum erit. Et post paululum: Et uos estote parati; quia qua hora non putatis Filius hominis ueniet [2 1Kb] . Ait autem ei Petrus: Domine, ad nos dicis hanc parabolam, an et ad omnes? Dixit autem Dominus: Quis, putas, est fidelis dispensator et prudens, quem constituit dominus supra familiam suam, ut det illis in tempore tritici mensuram? Beatus ille seruus, quem cum uenerit dominus, inuenerit ita facientem. uere dico uobis, supra omnia que possidet, constituet illum. Quod si dixerit seruus ille in corde suo, Moram facit dominus meus uenire, et ceperit percutere pueros et ancillas, et edere, et bibere, et inebriari: ueniet dominus serui illius in die qua non sperat, et hora qua nescit, et diuidet eum, partemque eius cum infidelibus ponet. Ille autem seruus, qui cognouit uoluntatem domini sui, et non preparauit, et non fecit secundum uoluntatem eius, uapulabit multis: qui autem non cognouit, et fecit digna plagis, uapulabit paucis. Omni autem cui multum datum est, multum queretur ab eo; et cui commendauerunt multum, plus repetunt ab eo. Item paulo post: Hypocrite, faciem terre et celi nostis probare; hoc autem tempus quomodo non probatis? Quid autem et a uobis ipsis non iudicatis quod iustum est?

Et aliquanto post [XIII.]: Contendite intrare per angustam portam: quia multi, dico uobis, querent intrare, et non poterunt.

Et alio loco [XIu.]: Dicebat autem ad inuitatos parabolam, intendens quomodo primos accubitus eligerent, dicens ad illos: Cum inuitatus fueris ad nuptias, non discumbas in primo loco; ne forte honoratior te sit inuitatus ab eo, et ueniens is qui te et illum uocauit, dicat tibi, Da huic locum; et tunc incipias cum rubore nouissimum locum tenere. Sed cum uocatus fueris, uade, recumbe in nouissimo loco; ut cum uenerit qui te inuitauit, dicat tibi, Amice, ascende superius: tunc erit tibi gloria coram simul discumbentibus. Quia omnis qui se exaltat, humiliabitur, et qui se humiliat, exaltabitur. Dicebat autem et ei qui se inuitauerat. Cum facis prandium uel cenam, noli uocare amicos tuos, neque fratres tuos, neque cognatos, neque  uicinos diuites; ne forte et ipsi te reinuitent, et fiat tibi retributio. Sed cum facis conuiuium, uoca pauperes, debiles, claudos, cecos; et beatus eris, quia non habent retribuere tibi: retribuetur enim tibi in retributione [1 1Kb] iustorum. Et paulo post: Si quis uenit ad me, et non odit patrem suum et matrem, et uxorem, et filios, et fratres, et sorores, adhuc autem et animam, suam, non potest meus esse discipulus. Et qui non baiulat crucem suam, et uenit post me, non potest meus esse discipulus. Quis enim ex uobis uolens turrim edificare, non prius sedens, computat sumptus qui necessarii sunt, si habeat ad perficiendum; ne posteaquam posuerit fundamentum, et non potuerit perficere, omnes qui uident incipiant illudere ei, dicentes quia hic homo cepit edificare, et non potuit consummare? Aut quis rex iturus committere bellum aduersus alium regem, non sedens prius cogitat, si possit cum decem millibus occurrere ei, qui cum uiginti millibus uenit ad se? Alioquin adhuc illo longe agente, legationem mittens, rogat ea que pacis sunt. Sic ergo omnis ex uobis, qui non renuntiat omnibus que possidet, non potest meus esse discipulus.

Et post aliquantum [XuI.]: Et ego uobis dico, Facite uobis amicos de mammona iniquitatis, ut cum defeceritis, recipiant uos in eterna tabernacula. Qui fidelis est in minimo, et in maiori fidelis est, et qui in modico iniquus est, et in maiori iniquus est. Si ergo in iniquo mammona fideles non fuistis; quod uestrum est quis dabit uobis [2 1Kb] ? Nemo seruus potest duobus dominis seruire: aut enim unum odiet, et alterum diliget; aut uni adherebit, et alterum contemnet. Non potestis Deo seruire et mammone. Audiebant autem hec omnia Pharisei, qui erant auari; et deridebant illum. Et ait illis: uos estis qui iustificatis uos coram hominibus; Deus autem nouit corda uestra: quia quod hominibus altum est, abominatio est ante Deum. Et post paucos uersus: Omnis qui dimittit uxorem suam, et ducit alteram, mechatur.

Et post paululum [XuII.]: Impossibile est ut non ueniant scandala; ue autem illi per quem ueniunt! Utilius est illi, si lapis molaris imponatur circa collum eius, et proiiciatur in mare, quam ut scandalizet unum de pusillis istis. Attendite uobis: si peccauerit frater tuus, increpa illum; et si penitentiam egerit, dimitte illi. Et si septies in die peccauerit in te, et septies in die conuersus fuerit ad te, dicens, Penitet me, dimitte illi.

Et alio loco [XuIII.]: Dixit autem ad quosdam, qui in se confidebant tanquam iusti, et aspernabantur ceteros, parabolam istam: Duo homines ascenderunt in templum ut orarent; unus Phariseus, et alter Publicanus. Phariseus stans hec apud se orabat. Deus, gratias ago tibi, quia non sum sicut ceteri hominum,  raptores, iniusti, adulteri, ueluti etiam hic Publicanus: ieiuno bis in sabbato, decimas do omnium que possideo. Et Publicanus a longe stans, nolebat nec oculos ad celum leuare; sed percutiebat pectus suum, dicens: Deus, propitius esto mihi peccatori. Dico uobis, descendit hic iustificatus in domum suam ab illo. Quia omnis qui se exaltat, humiliabitur; et qui se humiliat, exaltabitur. Afferebant autem ad illum et infantes, ut eos tangeret. Quod cum uiderent discipuli, increpabant illos. iehsu autem conuocans illos, dixit: Sinite pueros uenire ad me, et nolite eos uetare. Talium est enim regnum Dei. Amen dico uobis, quicumque non acceperit regnum Dei sicut puer, non intrabit in illud. Et interrogauit eum quidam princeps, dicens: Magister bone, quid faciens uitam eternam possidebo? Dixit autem iehsu: Quid me dicis bonum? Nemo bonus, nisi solus Deus. Mandata nosti? Non occides, Non mechaberis, Non furtum facies, Non falsum testimonium dices, Honora patrem tuum et matrem. Qui ait: Hec omnia custodiui a iuuentute mea. Quo audito, iehsu ait ei, Adhuc tibi unum deest: omnia quecumque habes uende, et da pauperibus, et habebis thesaurum in celo; et ueni, sequere me. His ille auditis, contristatus est; quia diues erat ualde. uidens autem illum iehsu tristem factum, dixit: Quam difficile qui pecunias habent, in regnum Dei intrabunt! Facilius est enim camelum per foramen acus transire, quam diuitem intrare in regnum Dei. Et dixerunt qui audiebant: Et quis potest saluus fieri? ait illis: Que impossibilia sunt apud homines, possibilia sunt apud Deum. Ait autem Petrus: Ecce nos dimisimus omnia, et secuti sumus te. Qui dixit eis: Amen dico uobis, nemo est qui reliquit domum, aut parentes, aut fratres, aut uxorem, aut filios, propter regnum Dei, et non recipiat multo plura in hoc tempore, et in seculo uenturo uitam eternam.

Et alibi [XIX.]: Stans autem Zacheus, dixit ad Dominum: Ecce dimidium bonorum meorum, Domine, do pauperibus, et si quid aliquem defraudaui, reddo quadruplum. Ait iehsu ad eum: Quia hodie salus domui huic facta est, eo quod et ipse filius est Abrahe. uenit enim Filius hominis querere et saluum facere quod perierat.

Et post aliquantum [XX.]: Reddite ergo que sunt Cesaris, Cesari; et que sunt Dei, Deo. Et alio loco: Audiente autem omni populo, dixit discipulis suis: Attendite a Scribis, qui ambulare uolunt in stolis, et amant salutationes in foro, et primas cathedras in synagogis, et primos discubitus in conuiuiis; qui deuorant domos uiduarum, simulantes longam orationem: hi accipient damnationem maiorem.

[XXI.] Respiciens autem uidit eos qui mittebant munera sua in gazophylacium diuites: uidit autem et quamdam uiduam pauperculam mittentem era minuta duo; et dixit, uere dico uobis, quia uidua hec pauper plus quam omnes misit. Nam et omnes hi ex abundanti sibi miserunt in munera Dei: hec autem ex eo quod deest illi, omnem uictum suum quem habuit, misit. Item alio loco: Ponite ergo in cordibus  uestris, non premeditari quemadmodum respondeatis. Ego enim dabo uobis os et sapientiam, cui non poterunt resistere et contradicere omnes aduersarii uestri. Trademini autem a parentibus, et fratribus, et cognatis, et amicis, et morte afficient ex uobis; et eritis odio omnibus propter nomen meum: et capillus de capite uestro non peribit. In patientia uestra possidebitis animas uestras. Et post aliquantum: Attendite autem uobis, ne forte grauentur corda uestra a crapula et ebrietate, et curis huius uite, et superueniat in uos repentina dies illa. Tanquam enim laqueus superueniet in omnes qui sedent super faciem omnis terre. uigilate itaque omni tempore orantes, ut digni habeamini fugere omnia ista, que futura sunt, et stare ante Filium hominis.

Item post aliquantum [XXII.]: Facta est autem contentio inter eos, quis eorum uideretur esse maior. Dixit autem eis: Reges gentium dominantur eorum, et qui potestatem habent super eos, benefici uocantur. uos autem non sic: sed qui maior est in uobis, fiat sicut iunior [1 1Kb] ; et qui precessor est, sicut ministrator. Nam quis maior est, qui recumbit, an qui ministrat? nonne qui recumbit? Ego autem in medio uestrum sum sicut qui ministrat. Et alio in loco: Orate ne intretis in tentationem.



DE EuANGELIO SECUNDUM IOANNEM.

[Cap. u.] Quomodo potestis uos credere, qui gloriam ab inuicem accipitis, et gloriam que a solo Deo est non queritis?

Et post aliquantum [uIII.]: Dixit autem iehsu, Nec ego te condemnabo. uade, et amplius iam noli peccare. Et paulo post: Si uos manseritis in sermone meo, uere discipuli mei eritis, et cognoscetis ueritatem, et ueritas liberabit uos. Et post paululum: Amen, amen dico uobis, quia omnis qui facit peccatum, seruus est peccati. Et alibi: Amen, amen dico uobis, si quis sermonem meum seruauerit, non uidebit mortem in eternum.

Et post aliquantum [XII.]: Qui amat animam suam, perdet eam; et qui odit animam suam in hoc mundo, in uitam eternam custodit eam. Si quis mihi ministrat, me sequatur; et ubi sum ego, illic et minister meus erit. Si quis mihi ministrauerit, honorificabit eum Pater meus. Et alio loco: Dilexerunt enim gloriam hominum magis quam gloriam Dei.

Et alibi [XIII.]: uos uocatis me, Magister, et Domine; et bene dicitis, sum etenim: si ergo ego laui pedes uestros Dominus et magister, et uos debetis alter alterius lauare pedes. Exemplum enim dedi uobis, ut quemadmodum ego feci uobis, ita et uos faciatis. Et paulo post: Mandatum nouum do uobis, ut diligatis inuicem, sicut dilexi uos, ut et uos diligatis inuicem. In hoc cognoscent omnes quia mei discipuli estis, si dilectionem habueritis ad inuicem.

Et paulo post [XIu.]: Si diligitis me, mandata mea seruate. Et post paululum: Qui habet mandata mea  et seruat ea, ille est qui diligit me: qui autem diligit me, diligetur a Patre meo; et ego diligam eum, et manifestabo ei meipsum. Et post tres uersus [1 1Kb] : Si quis diligit me, sermonem meum seruabit; et Pater meus diliget eum, et ad eum ueniemus, et mansionem apud eum faciemus. Qui non diligit me, sermones meos non seruat.

Et paulo post [Xu.]: Manete in me, et ego in uobis. Sicut palmes non potest facere fructum a semetipso, nisi manserit in uite; sic nec uos, nisi in me manseritis. Ego sum uitis, uos palmites: qui manet in me, et ego in eo, hic fert fructum multum. Quia sine me nichil potestis facere. Si quis in me non manserit, mittetur foras, sicut palmes, et arescet; et colligent eum, et in ignem mittent, et ardet. Si manseritis in me, et uerba mea in uobis manserint; quodcumque uolueritis petetis, et fiet uobis. In hoc clarificatus est Pater meus, ut fructum plurimum afferatis, et efficiamini mei discipuli. Sicut dilexit me Pater, et ego dilexi uos: manete in dilectione mea. Si precepta mea seruaueritis, manebitis in dilectione mea: sicut et ego Patris mei precepta seruaui, et maneo in eius dilectione. Hec locutus sum uobis, ut gaudium meum in uobis sit, et gaudium uestrum impleatur. Hoc est preceptum meum, ut diligatis inuicem, sicut dilexi uos. Maiorem hac dilectionem nemo habet, quam ut animam suam quis ponat pro amicis suis. Et paulo post: Hec mando uobis, ut diligatis inuicem.

Hec de quatuor Euangeliis in hoc opere ponenda existimaui: ubi intelligi potest, tres euangelistas, Mattheum scilicet et Marcum et Lucam, ideo nobis plura dedisse precepta uiuendi; quia eam maxime secuti sunt partem, que actiua dicitur. Quia uero Ioannes contemplatiuam magis tenuit, ideo cum eius euangelium superemineat ceteris, multo pauciora tamen in eo morum precepta comperimus. Hinc iam de illo libro cui titulum dederunt, Actus Apostolorum, commemorabimus que inuenimus omnino paucissima. Eo quippe rerum gestarum continetur historia, quibus edificatur fides, magisque ibi exempla quam precepta conscripta sunt.



DE LIBRO ACTUUM APOSTOLORUM.

[Cap. Xu.] Iacobus ergo loquens. Propter quod, inquit, ego iudico non inquietari eos qui ex Gentibus conuertuntur ad Dominum; sed scribere ad eos ut abstineant se a contaminationibus simulacrorum, et fornicatione, et suffocatis, et sanguine. Et paulo post: uisum est enim Spiritui sancto et nobis, nichil ultra imponere uobis oneris, quam hec necessaria; ut abstineatis uos ab immolatis simulacrorum, et sanguine, et suffocato, et fornicatione, a quibus custodientes uos, bene agetis. ualete.

Et post multa, cum Paulus apostolus prepositis Ecclesie, quos congregauerat [2 1Kb] , loqueretur [XX.]: Attendite, inquit, uobis, et uniuerso gregi, in quo uos Spiritus sanctus posuit episcopos, regere Ecclesiam Dei, quam acquisiuit sanguine suo. Et paulo post idem  ad eosdem: Argentum, aut aurum [1 1Kb] , aut uestem nullius concupiui, ipsi scitis; quoniam ad ea que mihi opus erant, et iis qui mecum sunt, ministrauerunt manus iste. Omnia ostendi uobis, quoniam sic laborantes oportet suscipere infirmos, ac meminisse uerbi Domini Iesu, quoniam ipse dixit, Beatius est magis dare quam accipere.

Et alio loco, cum Iacobus et qui cum eo erant, Paulo apostolo loquerentur, dixerunt ei [XXI.]: uides, frater, quot millia sunt in Iudeis, qui crediderunt; et omnes emulatores sunt Legis. Audierunt autem de te, quia discessionem doceas a Moyse eorum, qui per Gentes sunt, Iudeorum, dicens non debere eos circumcidere filios suos, neque secundum consuetudinem ingredi. Quid ergo est? Utique oportet conuenire multitudinem; audient enim te superuenisse: hoc ergo fac quod tibi dicimus. Sunt nobis uiri quatuor uotum habentes super se; his assumptis, sanctifica te cum illis, et impende in illis ut radant capita: et scient omnes quia que de te audierunt, falsa sunt, sed ambulas et ipse custodiens Legem. De iis autem qui crediderunt ex Gentibus, nos scripsimus, iudicantes ut abstineant se ab idolis immolato, et sanguine, et suffocato, et fornicatione.

Hec de libro Actuum Apostolorum, nostro huic operi congruentia, que hic poneremus, satis esse comperimus. Ubi uidemus Apostolos, eis qui ex Gentibus crediderunt, nulla uoluisse onera ueteris Legis imponere, quantum attinet ad corporalis abstinentiam uoluptatis; nisi ut obseruarent ab his tribus, id est, ab eis que idolis immolarentur, et a sanguine, et a fornicatione. Unde nonnulli putant tria tantum crimina esse mortifera, idololatriam, et homicidium, et fornicationem; ubi utique et adulterium, et omnis preter uxorem concubitus intelligitur. quasi non sint mortifera crimina quecumque alia sunt preter hec tria, que a regno Dei separant, aut inaniter et fallaciter dictum sit, Neque fures, neque auari, neque ebriosi, neque maledici [2 1Kb] , neque rapaces regnum Dei possidebunt . Sed oportet nos repressa disputatione nostra, ad Epistolas apostolicas iam uenire, et uidere etiam in ipsis quid huic operi conuenienter aptetur.



DE EPISTOLA B. PAULI APOSTOLI AD ROMANOS.

[Cap. I.] Non enim erubesco Euangelium. uirtus enim Dei est in salutem omni credenti, Iudeo primum et Greco. Iustitia enim Dei in eo reuelatur ex fide in fidem, sicut scriptum est, Iustus autem ex fide uiuit [3 1Kb] . Reuelatur enim ira Dei de celo super omnem impietatem et iniustitiam hominum eorum, qui ueritatem [4 1Kb] in iniustitia detinent: quia quod notum est Dei, manifestum est in illis; Deus enim illis manifestauit. Inuisibilia enim ipsius, a creatura mundi, per ea que facta sunt, intellecta conspiciuntur, sempiterna quoque  eius uirtus et diuinitas; ut sint inexcusabiles: quia cum cognouissent Deum, non sicut Deum glorificauerunt, aut gratias egerunt; sed euanuerunt in cogitationibus suis, et obscuratum est insipiens cor eorum. Dicentes enim se esse sapientes, stulti facti sunt: et mutauerunt gloriam incorruptibilis Dei, in similitudinem imaginis corruptibilis hominis, et uoluerum, et quadrupedum, et serpentium. Propter quod tradidit illos Deus in desideria cordis eorum, in immunditiam, ut contumeliis afficiant corpora sua in semetipsis. Qui commutauerunt ueritatem Dei in mendacium; et coluerunt, et seruierunt creature potius quam Creatori, qui est benedictus in secula. Amen. Propterea tradidit illos Deus in passiones ignominie. Nam femine eorum immutauerunt naturalem usum, in eum usum qui est contra naturam. Similiter autem et masculi relicto naturali usu femine, exarserunt in desideriis suis in inuicem, masculi in masculos turpitudinem operantes; et mercedem, quam oportuit, erroris sui in semetipsis recipientes. Et sicut non probauerunt Deum habere in notitia; tradidit eos Deus in reprobum sensum, ut faciant que non conueniunt; repletos omni iniquitate, malitia, fornicatione, auaritia, nequitia; plenos inuidia, homicidio, contentione, dolo, malignitate; susurrones, detractores, Deo odibiles, contumeliosos, superbos, elatos, inuentores malorum, parentibus non obedientes, insipientes, incompositos, sine affectione, absque federe, sine misericordia. Qui cum iustitiam Dei cognouissent, non intellexerunt quoniam qui talia agunt, digni sunt morte; non solum qui ea faciunt, sed et qui consentiunt facientibus.

[II.] Propter quod inexcusabilis es, o homo omnis, qui iudicas. In quo enim iudicas alterum, teipsum condemnas; eadem enim agis, que iudicas [1 1Kb] . Scimus enim quoniam iudicium Dei est secundum ueritatem in eos qui talia agunt. Existimas autem hoc, o homo, qui iudicas eos qui talia agunt, et facis ea, quod tu effugies iudicium Dei? An diuitias bonitatis eius et patientie et longanimitatis contemnis? Ignoras [2 1Kb] quoniam benignitas Dei ad penitentiam te adducit? Secundum duritiam autem tuam, et impenitens cor, thesaurizas tibi iram in die ire et reuelationis iusti iudicii Dei, qui reddet unicuique secundum opera eius: his quidem, qui secundum patientiam boni operis, gloriam et honorem et incorruptionem querentibus, uitam eternam; his autem, qui ex contentione [3 1Kb] , et qui non acquiescunt ueritati, credunt autem iniquitati, ira et indignatio. Tribulatio et angustia in omnem animam hominis operantis malum, Iudei primum et Greci. Gloria autem, et honor, et pax omni operanti bonum, Iudeo primum et Greco. Et post paululum: Non enim auditores Legis iusti sunt apud Deum, sed factores Legis iustificabuntur. Item paulo post: Qui ergo alium doces, teipsum non doces: qui predicas  non furandum, furaris, qui dicis non mechandum, mecaris; qui abominaris idola, sacrilegium facis; qui in Lege gloriaris, per preuaricationem Legis Deum inhonoras. Nomen enim Dei per uos blasphematur inter Gentes, sicut scriptum est.

Et aliquanto post [u.]: Iustificati igitur ex fide, pacem habeamus ad Deum per Dominum nostrum Iesum Christum: per quem et accessum habemus fide in gratia ista [1 1Kb] , in qua stamus, et gloriamur in spe glorie filiorum Dei. Non solum autem, sed et gloriamur in tribulationibus, scientes quia tribulatio patientiam operatur, patientia autem probationem, probatio uero spem, spes autem non confundit: quia caritas Dei diffusa est in cordibus nostris per Spiritum sanctum, qui datus est nobis.

Et alio loco [uI.]: Non ergo regnet peccatum in uestro mortali corpore, ut obediatis concupiscentiis eius. Sed neque exhibeatis membra uestra arma iniquitatis peccato: sed exhibete uos Deo, tanquam ex mortuis uiuentes, et membra uestra arma iustitie Deo. Et post paululum: Humanum dico propter infirmitatem carnis uestre. Sicut enim exhibuistis membra uestra seruire immunditie et iniquitati ad iniquitatem; ita nunc exhibete membra uestra seruire iustitie in sanctificationem.

Et alio loco [uIII.]: Ergo, fratres, debitores sumus non carni, ut secundum carnem uiuamus. Si enim secundum carnem uixeritis, moriemini: si autem spiritu facta carnis mortificaueritis, uiuetis. Quicumque enim Spiritu Dei aguntur, hi filii sunt Dei. Et post paululum: Heredes quidem Dei, coheredes autem Christi; si tamen compatiamur, ut et conglorificemur. Et post paululum: Si autem quod non uidemus, speramus; per patientiam exspectamus. Et post paucos uersus Scimus autem quoniam diligentibus Deum omnia cooperantur in bonum. Et paulo post: Quis nos separabit a caritate Christi? tribulatio? an angustia? an persecutio? an fames? an nuditas? an periculum? an gladius? Sicut scriptum est, Quia propter te mortificamur tota die, estimati sumus ut oues occisionis. Sed in his omnibus superamus, propter eum qui dilexit nos. Certus sum enim quia neque mors, neque uita, neque angeli, neque principatus [2 1Kb] , neque instantia, neque futura, neque fortitudo, neque altitudo, neque profundum, neque creatura alia poterit nos separare a caritate Dei, que est in Christo Iesu Domino nostro.

Et alio loco [X.]: Corde enim creditur ad iustitiam: ore autem confessio fit ad salutem. Dicit enim Scriptura, Omnis qui credit in illum, non confundetur. Non enim est distinctio Iudei et Greci. Nam idem Dominus omnium, diues in omnes qui inuocant illum. Omnis enim quicumque inuocauerit nomen Domini, saluus erit.

Et alio loco [XI.]: Tu autem fide sta [3 1Kb] : noli altum sapere, sed time. Si enim Deus naturalibus ramis non  pepercit, ne forte nec tibi parcat. uide ergo bonitatem et seueritatem Dei: in eos quidem qui ceciderunt, seueritatem; in te autem bonitatem [1 1Kb] , si permanseris in bonitate.

Et paulo post [XII.]: Obsecro itaque uos, fratres, per misericordiam Dei, ut exhibeatis corpora uestra hostiam uiuentem, sanctam, Deo placentem, rationabile obsequium uestrum. Et nolite conformari huic seculo; sed reformamini in nouitate sensus uestri: ut probetis que sit uoluntas Dei bona, et placens, et perfecta. Dico enim per gratiam que data est mihi, omnibus qui sunt inter uos, non plus sapere quam oportet sapere, sed sapere ad sobrietatem, unicuique sicut Deus diuisit mensuram fidei. Sicut enim in uno corpore multa membra habemus, omnia autem membra non eumdem actum habent: ita multi unum corpus sumus in Christo, singuli autem alter alterius membra. Habentes autem donationes secundum gratiam, que data est nobis, differentes; siue prophetiam secundum rationem fidei; siue ministerium, in ministrando; siue qui docet, in doctrina; qui exhortatur, in exhortando; qui tribuit, in simplicitate; qui preest, in sollicitudine; qui miseretur, in hilaritate: dilectio sine simulatione, odientes malum, adherentes bono; caritatem [2 1Kb] fraternitatis inuicem diligentes, honore inuicem preuenientes; sollicitudine non pigri, spiritu feruentes, Domino seruientes, spe gaudentes, in tribulatione patientes, orationi instantes, necessitatibus sanctorum communicantes, hospitalitatem sectantes. Benedicite persequentibus uos, benedicite, et nolite maledicere. Gaudere cum gaudentibus, flere cum flentibus. Idipsum inuicem sentientes. Non alta sapientes, sed humilibus consentientes. Nolite esse prudentes apud uosmetipsos. Nulli malum pro malo reddentes: prouidentes bona, non tantum coram Deo, sed etiam coram omnibus hominibus. Si fieri potest, quod ex uobis est, cum omnibus hominibus pacem habentes. Non uosmetipsos defendentes, karissimi; sed date locum ire. Scriptum est enim, Mihi uindictam, ego retribuam, dicit Dominus. Sed si esurierit inimicus tuus, ciba illum; si sitit, potum da illi: hoc enim faciens, carbones ignis congeres super caput eius. Noli uinci a malo, sed uince in bono malum.

[XIII.] Omnis anima potestatibus sublimioribus subdita sit. Non est enim potestas nisi a Deo. Que autem sunt a Deo, ordinata sunt [3 1Kb] . Itaque qui resistit potestati, Dei ordinationi resistit. Qui autem resistunt, ipsi sibi damnationem acquirunt. Nam principes non sunt timori boni operis, sed mali. uis autem non timere potestatem? Bonum fac, et habebis laudem ex illa. Dei enim minister est tibi in bonum. Si autem malum feceris, time: non enim sine causa gladium portat. Dei enim minister est, uindex in iram ei qui malum agit. Ideo necessitate subiecti estote, non solum propter  iram, sed et propter conscientiam. Ideo enim et tributa prestatis. Ministri enim Dei sunt, in hoc ipsum seruientes. Reddite omnibus debita; cui tributum, tributum; cui uectigal, uectigal; cui timorem, timorem; cui honorem, honorem. Nemini quidquam debeatis, nisi ut inuicem diligatis. Qui enim diligit proximum, Legem impleuit. Nam, Non adulterabis, Non occides, Non furaberis, Non falsum testimonium dices, Non concupisces, et si quod est aliud mandatum, in hoc uerbo instauratur, Diliges proximum tuum sicut teipsum. Dilectio proximi malum non operatur. Plenitudo ergo Legis est dilectio. Et hoc scientes tempus, quia hora est iam nos de somno surgere. Nunc enim propior est nostra salus, quam cum credidimus. Nox precessit, dies autem appropinquauit. Abiiciamus ergo opera tenebrarum, et induamur arma lucis: sicut in die, honeste ambulemus, non in comessationibus et ebrietatibus, non in cubilibus et impudicitiis, non in contentione et emulatione; sed induimini Dominum Iesum Christum. Et carnis curam ne feceritis in desideriis.

[XIu.] Infirmum autem in fide [1 1Kb] assumite, non in disceptationibus cogitationum. Alius enim credit manducare omnia: qui autem infirmus est, olera manducet. Is qui manducat, non manducantem non spernat: et qui non manducat, manducantem non iudicet; Deus enim illum assumpsit. Tu quis es qui iudices alienum seruum? Suo domino stat, aut cadit: stabit autem; potens est enim Deus statuere illum. Nam alius iudicat diem inter diem, alius iudicat omnem diem. Unusquisque in suo sensu abundet. Qui sapit diem, Domino sapit: et qui manducat, Domino manducat; gratias enim agit Deo. Et qui non manducat, Domino non manducat, et gratias agit Deo. Nemo enim nostrum sibi uiuit, et nemo sibi moritur. Siue enim uiuimus, Domino uiuimus: siue morimur, Domino morimur. Siue ergo uiuimus, siue morimur, Domini sumus. In hoc enim Christus et mortuus est, et resurrexit, ut et mortuorum et uiuorum dominetur. Tu autem, quid iudicas fratrem tuum? aut tu quare spernis fratrem tuum? Omnes enim stabimus ante tribunal Dei [2 1Kb] . Scriptum est enim, uiuo ego, dicit Dominus, quoniam mihi flectetur omne genu, et omnis lingua confitebitur Deo. Itaque unusquisque nostrum pro se rationem reddet Deo. Non ergo amplius inuicem iudicemus. Sed hoc magis iudicate, ne ponatis offendiculum fratribus uel scandalum. Scio et confido in Domino Iesu, quia nichil commune per ipsum, nisi ei qui existimat quid commune esse, illi commune est. Si enim propter cibum frater tuus contristatur, iam non secundum caritatem ambulas. Noli cibo tuo illum perdere, pro quo Christus mortuus est. Non ergo blasphemetur bonum nostrum. Non enim est regnum Dei esca et potus, sed iustitia et pax et gaudium in Spiritu sancto. Qui enim in hoc seruit Christo, placet Deo,  et probatus est hominibus. Itaque que pacis sunt, sectemur, et que edificationis sunt in inuicem [1 1Kb] . Noli propter escam destruere opus Dei. Omnia quidem munda sunt; sed malum est homini qui per offendiculum manducat. Bonum est non manducare carnem, et non bibere uinum: neque in quo frater tuus offenditur [2 1Kb] , aut scandalizatur, aut infirmatur. Tu fidem habes [3 1Kb] penes temetipsum? habe coram Deo. Beatus qui non iudicat semetipsum in eo quod probat. Qui autem discernit, si manducauerit, damnatus est; quia non ex fide. Omne autem quod non est ex fide, peccatum est.

[Xu.] Debemus autem nos firmiores imbecillitates infirmorum sustinere, et non nobis placere. Unusquisque nostrum [4 1Kb] proximo suo placeat in bonum ad edificationem. Etenim Christus non sibi placuit, sed, sicut scriptum est, Improperia improperantium tibi ceciderunt super me. Quecumque autem scripta sunt, ad nostram doctrinam scripta sunt, ut per patientiam et consolationem Scripturarum spem habeamus. Deus autem patientie et solatii det uobis idipsum sapere in alterutrum secundum Iesum Christum, ut unanimes uno ore honorificetis Deum et Patrem Domini nostri Iesu Christi. Propter quod suscipite inuicem, sicut et Christus suscepit uos in honorem Dei. Et aliquanto post: Probauerunt enim Macedonia et Achaia collationem aliquam facere in pauperes sanctorum, qui sunt in Ierusalem. Placuit enim eis, et debitores sunt eorum. Nam si spiritualium eorum participes facti sunt Gentiles, debent et in carnalibus ministrare eis. Et post paucos uersus: Obsecro igitur uos, fratres, per Dominum nostrum Iesum Christum, et per caritatem Spiritus [5 1Kb] , ut ad iuuetis me in orationibus pro me ad Deum.

Et paulo post [XuI.]: Rogo autem uos, fratres, ut obseruetis eos qui dissensiones et offendicula, preter doctrinam quam uos didicistis, faciunt; et declinate ab eis. Huiusmodi enim Christo Domino nostro non seruiunt, sed suo uentri, et per dulces sermones et benedictiones seducunt corda innocentium. uestra enim obedientia in omnem locum diuulgata est. Gaudeo igitur in uobis: sed uolo uos sapientes esse in bono, et simplices in malo.



DE EPISTOLA B. PAULI AD CORINTHIOS.

[Cap. I.] Obsecro autem uos, fratres, per nomen Domini Iesu Christi, ut idipsum dicatis omnes, et non sint in uobis schismata. Sitis autem perfecti in eodem sensu, et in eadem sententia. Significatum est enim mihi de uobis, fratres mei, ab his qui sunt Chles, quia contentiones inter uos sunt. Hoc autem dico, quod unusquisque uestrum dicit, Ego quidem sum  Pauli, ego autem Apollo, ego uero Cephe, ego autem Christi. Diuisus est Christus? Numquid Paulus crucifixus est pro uobis? aut in nomine Pauli baptizati estis? Et post paululum: Ex ipso autem uos estis in Christo Iesu, qui factus est sapientia nobis a Deo, et iustitia, et sanctificatio, et redemptio: ut quemadmodum scriptum est, Qui gloriatur, in Domino glorietur.

Et alio loco [III.]: Cum enim sit inter uos zelus et contentio, nonne carnales estis, et secundum hominem ambulatis? Cum enim quis dicit, Ego quidem sum Pauli; alius autem, Ego Apollo: nonne homines estis? Et post paululum: Nescitis quia templum Dei estis, et Spiritus Dei habitat in uobis? Si quis autem templum Dei uiolauerit, disperdet illum Deus. Templum enim Dei sanctum est quod estis uos. Nemo se seducat: si quis uidetur inter uos sapiens esse in hoc seculo, stultus fiat ut sit sapiens. Sapientia enim huius mundi stultitia est apud Deum.

Et post paucos uersus [Iu.]: Itaque nolite ante tempus iudicare, quoadusque ueniat Dominus, qui et illuminabit abscondita tenebrarum, et manifestabit consilia cordium; et tunc laus erit unicuique a Deo. Hec autem, fratres, transfiguraui in me et Apollo propter uos; ut in nobis discatis, ne supra quam scriptum est, unus aduersus alterum infletur pro alio. Quis enim te discernit? Quid autem habes quod non accepisti? Si autem accepisti, quid gloriaris quasi non acceperis? Et post paululum: Usque in hanc horam et esurimus, et sitimus, et nudi sumus, et colaphis cedimur, et instabiles sumus, et laboramus operantes manibus nostris. Maledicimur, et benedicimus: persecutionem patimur, et sustinemus: blasphemamur, et obsecramus. Tanquam purgamenta huius mundi facti sumus omnium peripsema usque adhuc. Non ut confundam uos hec scribo, sed ut filios meos carissimos moneo.

Item post paululum [u.]: Omnino auditur inter uos fornicatio, et talis fornicatio, qualis nec inter Gentes, ita ut uxorem patris aliquis habeat. Et uos inflati estis, et non magis luctum habuistis, ut tollatur de medio uestrum, qui hoc opus fecit. Ego quidem absens corpore, presens autem spiritu, iam iudicaui ut presens, eum qui sic operatus est, in nomine Domini nostri Iesu Christi congregatis uobis et meo spiritu, cum uirtute Domini Iesu, tradere huiusmodi satane [1 1Kb] in interitum carnis, ut spiritus saluus sit in die Domini nostri Iesu Christi. Non est bona gloriatio uestra. Nescitis quia modicum fermentum totam massam corrumpit? Expurgate uetus fermentum, ut sitis noua conspersio, sicut estis azymi. Etenim Pascha nostrum immolatus est Christus. Itaque epulemur non in fermento ueteri, neque in fermento malitie et nequitie, sed in azymis sinceritatis et ueritatis. Scripsi uobis in epistola, ne commisceamini fornicariis: non utique fornicariis huius mundi, aut auaris, aut rapacibus, aut idolis seruientibus; alioquin debueratis de hoc mundo exiisse. Nunc autem scripsi uobis, non commisceri, si is qui frater nominatur, est fornicator, aut auarus, aut idolis seruiens,  aut maledicus, aut ebriosus, aut rapax, cum eiusmodi nec cibum sumere. Quid enim mihi de iis qui foris sunt iudicare? Nonne de iis qui intus sunt, uos iudicatis? Nam eos qui foris sunt, Deus iudicabit. Auferte malum ex uobis ipsis.

[uI.] Audet aliquis uestrum habens negotium aduersus alterum, iudicari apud iniquos, et non apud sanctos? An nescitis quoniam sancti de hoc mundo iudicabunt? Et si in uobis iudicabitur mundus, indigni estis qui de minimis iudicetis? Nescitis quoniam angelos iudicabimus? quanto magis secularia? Secularia igitur iudicia si habueritis, contemptibiles qui sunt in Ecclesia, illos constituite ad iudicandum. Ad uerecundiam uestram dico. Sic non est inter uos sapiens quisquam, qui possit iudicare inter fratrem suum? sed frater cum fratre iudicio contendit, et hoc apud infideles? Iam quidem omnino delictum est in uobis, quod iudicia habetis inter uos. Quare non magis iniuriam accipitis? quare non magis fraudem patimini? Sed uos iniuriam facitis, et fraudatis, et hoc fratribus. An nescitis quia iniqui regnum Dei non possidebunt? Nolite errare: neque fornicarii, neque idolis seruientes, neque adulteri, neque molles, neque masculorum concubitores, neque fures, neque auari, neque ebriosi, neque maledici, neque rapaces regnum Dei possidebunt. Et post paululum: Nescitis quoniam corpora uestra membra Christi sunt? Tollens ergo membra Christi, faciam membra meretricis? Absit. An nescitis quoniam qui adheret meretrici, unum corpus efficitur? Erunt enim, inquit, duo in carne una. Qui autem adheret Domino, unus spiritus est. Fugite fornicationem. Omne peccatum quodcumque fecerit homo extra corpus est: qui autem fornicatur, in corpus suum peccat. An nescitis quoniam membra uestra templum est Spiritus sancti, qui in uobis est, quem habetis a Deo; et non estis uestri? Empti enim estis pretio magno: glorificate et portate Dominum in corpore uestro.

[uII.] De quibus autem scripsistis mihi, bonum est homini mulierem non tangere: propter fornicationem [1 1Kb] autem unusquisque suam uxorem habeat, et unaqueque suum uirum habeat. Uxori uir debitum reddat; similiter autem et uxor uiro. Mulier sui corporis potestatem non habet, sed uir. Similiter autem et uir sui corporis potestatem non habet, sed mulier. Nolite fraudare inuicem, nisi forte ex consensu ad tempus, ut uacetis orationi; et iterum reuertimini in idipsum, ne tentet uos satanas propter incontinentiam uestram. Hoc autem dico secundum indulgentiam, non secundum imperium. uolo autem omnes homines [2 1Kb] esse sicut meipsum: sed unusquisque proprium habet donum ex Deo; alius quidem sic, alius uero sic. Dico autem non nuptis et uiduis, bonum est illis si sic maneant, sicut et ego. Quod si non se continent, nubant. Melius est enim nubere, quam uri. His autem qui matrimonio iuncti sunt, precipio, non ego, sed Dominus,  uxorem a uiro non discedere: quod si discesserit, manere innuptam, aut uiro suo reconciliari. Et uir uxorem non dimittat. Nam ceteris ego dico, non Dominus, si quis frater uxorem habet infidelem, et hec consentit habitare cum illo, non dimittat illam. Et si qua mulier [1 1Kb] habet uirum infidelem, et hic consentit habitare cum illa, non dimittat uirum. Sanctificatus est enim uir infidelis in muliere fideli; et sanctificata est mulier infidelis in uiro fideli. Alioquin filii uestri immundi essent: nunc autem sancti sunt. Quod si infidelis discedit, discedat. Non est enim seruituti subiectus frater aut soror in eiusmodi: in pace autem uocauit nos Deus. Unde enim scis, mulier, si uirum saluum facies? aut unde scis, uir, si mulierem saluam facies? nisi unicuique sicut diuisit Dominus. Unumquemque sicut uocauit Deus ita ambulet; sicut in omnibus Ecclesiis doceo. Circumcisus aliquis uocatus est? non adducat preputium. In preputio aliquis uocatus est? non circumcidatur. Circumcisio nichil est, et preputium nichil est: sed obseruatio mandatorum Dei. Unusquisque in qua uocatione uocatus est, in ea permaneat. Seruus uocatus es? non sit sibi cure: sed et si potes liber fieri, magis utere. Qui enim in Domino uocatus est seruus, libertus est Domini: similiter qui liber uocatus est, seruus est Christi. Pretio empti estis; nolite fieri serui hominum. Unusquisque in quo uocatus est, frater [2 1Kb] , in hoc permaneat apud Deum. De uirginibus autem preceptum Domini non habeo; consilium autem do, tanquam misericordiam consecutus a Domino, ut sim fidelis. Existimo ergo hoc bonum esse propter instantem necessitatem, quoniam bonum est homini sic esse. Alligatus es uxori? noli querere solutionem. Solutus es ab uxore? noli querere uxorem. Si autem acceperis uxorem, non peccasti: et si nupserit uirgo, non peccauit; tribulationem tamen carnis habebunt huiusmodi. Ego autem uobis parco. Hoc itaque dico, fratres: tempus breue est; reliquum est, ut et qui habent uxores, tanquam non habentes sint; et qui flent, tanquam non flentes; et qui gaudent, tanquam non gaudentes [3 1Kb] ; et qui utuntur hoc mundo, tanquam non utantur. Preterit enim figura huius mundi. uolo autem uos sine sollicitudine esse. Qui sine uxore est, sollicitus est que Domini sunt, quomodo placeat Deo. Qui autem cum uxore est, sollicitus est que sunt huius mundi, quomodo placeat uxori; et diuisus est. Et mulier innupta et uirgo cogitat que Domini sunt, ut sit sancta et corpore et spiritu. Que autem nupta est, cogitat que sunt mundi, quomodo placeat uiro. Porro hoc ad utilitatem uestram dico: non ut laqueum uobis iniiciam, sed ad id quod honestum est, et quod facultatem prebeat sine impedimento Dominum obsecrandi [4 1Kb] . Si quis autem turpem se uideri  existimat super uirginem suam, quod sit superadulta, et ita oportet fieri; quod uult faciat; non peccat, si nubat. Nam qui statuit in corde suo firmus, non habens necessitatem, potestatem autem habet sue uoluntatis, et hoc iudicauit in corde suo seruare uirginem suam, bene facit. Igitur et qui matrimonio iungit uirginem suam, bene facit; et qui no iungit, melius facit. Mulier alligata est legi quanto tempore uir eius uiuit: quod si dormierit uir eius, liberata est; cui uult, nubat, tantum in Domino. Beatior autem erit, si sic permanserit, secundum meum consilium. Puto autem quod et ego Spiritum Dei habeam.

[uIII.] De iis autem que idolis sacrificantur, scimus quia omnes scientiam habemus. Scientia inflat: caritas uero edificat. Si quis se existimat scire aliquid, nondum cognouit quemadmodum oporteat eum scire. Si quis autem diligit Deum, hic cognitus est ab eo. De escis autem que idolis immolantur, scimus quia nichil est idolum in mundo. Et post paululum: Sed non in omnibus est scientia. Quidam autem conscientia usque nunc idoli, quasi idolothytum manducant; et conscientia ipsorum cum sit infirma, polluitur. Esca autem nos non commendat Deo. Neque enim si non manducauerimus, deficiemus; neque si manducauerimus, abundabimus. uidete autem ne forte hec licentia uestra offendiculum fiat infirmis. Si enim quis uiderit eum qui habet scientiam, in idolio recumbentem; nonne conscientia eius cum sit infirma, edificabitur ad manducandum idolothyta? Et peribit infirmus in tua scientia frater, propter quem Christus mortuus est. Sic autem peccantes in fratres, et percutientes conscientiam eorum infirmam, in Christum peccatis. Quapropter si esca scandalizat fratrem meum, non manducabo carnem in eternum, ne fratrem meum scandalizem.

Et post pauca [IX.]: Numquid non habemus potestatem manducandi et bibendi? numquid non habemus potestatem sororem mulierem circumducendi, sicut et ceteri Apostoli, et fratres Domini, et Cephas? aut solus ego et Barnabas non habemus potestatem hoc operandi? Quis militat suis stipendiis unquam? quis plantat uineam, et de fructu eius non edit? quis pascit gregem, et de lacte gregis non manducat? Numquid secundum hominem hec dico? an et Lex hec non dicit? Scriptum est enim in Lege Moysi, Non alligabis os boui trituranti. Numquid de bobus cura est Deo? An propter nos hoc utique dicit? Nam propter nos utique scripta sunt: quoniam debet in spe qui arat arare, et qui triturat in spe fructus percipiendi. Si nos uobis spiritualia seminauimus, magnum est si carnalia uestra metamus? Si alii potestatis uestre participes sunt, non potius nos? Sed non usi sumus hac potestate: sed omnia sustinemus ne quod offendiculum demus Euangelio Christi. Nescitis quoniam qui in sacrario operantur, que de sacrario sunt, edunt: et qui  altorio deseruiunt, cum altario participantur [1 1Kb] . Ita et Dominus ordinauit iis qui Euangelium annuntiant, de Euangelio uiuere. Ego autem nullo horum usus sum. Non scripsi autem hec, ut ita fiant in me. Bonum est enim mihi magis mori, quam ut gloriam meam quis euacuet. Nam et si euangeliza uero, non est mihi gloria: necessitas enim mihi incumbit; ue enim mihi est, si non euangeliza uero. Si enim uolens hoc ago, mercedem habeo: si autem inuitus, dispensatio mihi credita est. Que est ergo merces mea? Ut Euangelium predicans, sine sumptu ponam Euangelium Christi [2 1Kb] , ut non abutar potestate mea in Euangelio. Nam cum liber essem ex omnibus, omnium me seruum feci, ut plures lucrifacerem. Et factus sum Iudeis tanquam Iudeus, ut Iudeos lucrarer: iis qui sub Lege sunt, quasi sub Lege essem, cum ipse non essem sub Lege, sed sub gratia [3 1Kb] , ut eos qui sub Lege erant lucrifacerem: iis qui sine Lege erant tanquam sine Lege essem, cum sine Lege Dei non essem, sed in Lege essem Christi, ut lucrifacerem eos qui sine Lege erant. Factus sum infirmis ut infirmus, ut infirmos lucrifacerem. Omnibus omnia factus sum, ut omnes lucrifacerem [4 1Kb] . Omnia autem facio propter Euangelium, ut particeps eius efficiar. Nescitis quod hi qui in stadio currunt, omnes quidem currunt, sed unus accipit brauium? Sic currite ut comprehendatis. Omnis autem qui in agone contendit, ab omnibus se abstinet: et illi quidem ut corruptibilem coronam accipiant, nos autem incorruptam. Ego igitur sic curro, non quasi in incertum; sic pugno, non quasi erem uerberans: sed castigo corpus meum et in seruitutem redigo, ne forte cum aliis predicauerim, ipse reprobus efficiar.

[X.] Nolo enim uos ignorare, fratres, quoniam patres nostri omnes sub nube fuerunt. Et post paucos uersus: Sed non in pluribus eorum bene placitum est Deo: nam prostrati sunt in deserto. Hec autem in figura facta sunt nostri, ut non simus concupiscentes malorum, sicut et illi concupierunt. Neque idololatre efficiamini, sicut quidam ex ipsis, quemadmodum scriptum est, Sedit populus manducare et bibere, et surrexerunt ludere. Neque fornicemur, sicut quidam ex ipsis fornicati sunt, et ceciderunt una die uiginti tria millia. Neque tentemus Christum, sicut quidam eorum tentauerunt, et a serpentibus perierunt. Neque murmuraueritis, sicut quidam eorum murmurauerunt, et perierunt ab exterminatore. Hec autem omnia in figura contingebant illis: scripta sunt autem ad correptionem nostram, in quos fines seculorum deuenerunt. Itaque qui se existimat stare, uideat ne cadat. Tentatio uos non apprehendat, nisi humana. Fidelis autem Deus est, qui non patietur uos tentari supra id quod potestis; sed faciet cum tentatione  etiam prouentum, ut possitis sustinere. Propter quod, karissimi mihi, fugite ab idolorum cultura. Et paulo post: Sed que immolant Gentes, demoniis immolant, et non Deo. Nolo autem uos socios fieri demoniorum. Non potestis calicem Domini bibere, et calicem demoniorum. Non potestis mense Domini participes esse, et mense demoniorum. An emulamur Dominum? Numquid fortiores illo sumus? Omnia mihi licent, sed non omnia expediunt. Omnia mihi licent, sed non omnia edificant. Nemo quod suum est querat, sed quod alterius. Omne quod in macello uenit, manducate, nichil interrogantes propter conscientiam. Et paulo post: Si quis autem dixerit, Hoc immolatum est idolis; nolite manducare, propter illum qui indicauit, et propter conscientiam. Conscientiam autem dico non tuam, sed alterius. Utquid enim libertas mea iudicatur ab alia conscientia? Si ego cum gratia participo, quid blasphemor pro eo quod gratias ago? Siue ergo manducatis, siue bibitis, uel aliud quid facitis, omnia in gloriam Dei facite. Sine offensione estote Iudeis, et Gentibus, et Ecclesie Dei: sicut et ego per omnia omnibus placeo, non querens quod mihi utile est, sed quod multis, ut salui fiant.

[XI.] Imitatores mei estote, sicut et ego Christi. Et post paululum: Omnis uir orans aut prophetans uelato capite, deturpat caput suum. Omnis autem mulier orans aut prophetans non uelato capite, deturpat caput suum. Et post aliquantum: Hoc autem precipio non laudans, quod non in melius, sed in deterius conuenitis. Primum quidem conuenientibus uobis in ecclesiam, audio scissuras inter uos esse, et ex parte credo. Nam oportet et hereses esse, ut et qui probati sunt, manifesti fiant in uobis. Conuenientibus ergo uobis in unum, iam non est dominicam cenam manducare. Unusquisque enim suam cenam presumit ad manducandum; et alius quidem esurit, alius autem ebrius est. Numquid domos non habetis ad manducandum et bibendum? aut Ecclesiam Dei contemnitis, et confunditis eos qui non habent? Quid dicam uobis? laudo uos? In hoc non laudo. Et post aliquos uersus: Itaque quicumque manducauerit panem [1 1Kb] , uel biberit calicem Domini indigne, reus erit corporis et sanguinis Domini. Probet autem seipsum homo, et sic de pane illo edat, et de calice bibat. Qui enim manducat et bibit indigne, iudicium sibi manducat et bibit, non diiudicans corpus Domini. Ideo inter uos multi infirmi, et imbecilles, et dormiunt multi. Quod si nosmetipsos diiudicaremus, non utique iudicaremur. Dum iudicamur autem, a Domino corripimur, ut non cum hoc mundo damnemur. Itaque, fratres mei, cum conuenitis ad manducandum, inuicem expectate. Si quis esurit, domi manducet, ut non in iudicium conueniatis. Cetera autem cum uenero, disponam.

Et alio loco [XII.]: Sed Deus temperauit corpus, ei, cui deerat, abundantiorem tribuendo honorem; ut non sit schisma in corpore, sed in idipsum pro inuicem sollicita sint membra. Et si quid patitur unum membrum, compatiuntur omnia membra: siue gloriatur  [1 1Kb] unum membrum, congaudent omnia membra. uos autem estis corpus Christi, et membra de membro. Et quosdam quidem posuit Deus in Ecclesia, primum apostolos, secundo prophetas, tertio doctores, deinde uirtutes, exinde gratias curationum, gubernationes, opitulationes, genera linguarum, interpretationes sermonum. Numquid omnes apostoli? numquid omnes prophete? numquid omnes doctores? numquid omnes uirtutes? numquid omnes gratiam habent curationum? numquid omnes linguis loquuntur? numquid omnes interpretantur? Aemulamini autem carismata meliora: et adhuc excellentiorem uobis uiam demonstro.

[XIII.] Si linguis hominum loquar, et Angelorum, caritatem autem non habeam, factus sum uelut eramentum sonans aut cymbalum tinniens. Et si habuero prophetiam, et nouerim mysteria omnia et omnem scientiam; et si habuero omnem fidem, ita ut montes transferam, caritatem autem non habuero, nichil sum. Et si distribuero in cibos pauperum omnes facultates meas, et si tradidero corpus meum ut ardeam, caritatem autem non habuero, nichil mihi prodest. Charitas patiens est, benigna est. Charitas non emulatur, non agit perperam, non inflatur, non est ambitiosa, non querit que sua sunt, non irritatur, non cogitat malum, non gaudet super iniquitate, congaudet autem ueritati. Omnia suffert, omnia credit, omnia sperat, omnia sustinet. Charitas nunquam excidit. Et post aliquos uersus: Nunc autem manent fides, spes, caritas, tria hec: maior autem his est caritas.

[XIu.] Sectamini autem caritatem. Et paulo post: Quoniam emulatores estis spirituum, ad edificationem Ecclesie querite ut abundetis. Item post paululum: Fratres, nolite pueri effici sensibus, sed malitia paruuli estote, sensibus autem perfecti estote. Et alio loco: Quid ergo est, fratres? Cum conuenitis, unusquisque uestrum psalmum habet, doctrinam habet, apocalypsim habet, linguam habet, interpretationem habet? omnia ad edificationem fiant. Et post aliquos uersus: Mulieres in ecclesiis taceant: non enim permittitur illis loqui, sed subditas esse, sicut et Lex dicit. Si quid autem uolunt discere, domi uiros suos interrogent. Turpe est enim mulieri loqui in Ecclesia. An a uobis uerbum Dei processit, aut in uos solos deuenit?

Et post paululum [Xu.]: Nolite seduci: corrumpunt mores bonos colloquia mala. Euigilate, iusti [2 1Kb] , et nolite peccare. Ignorantiam enim Dei quidam habent: ad reuerentiam uobis loquor. Et post paululum: Itaque, fratres mei dilecti, estote stabiles et immobiles, abundantes in opere Domini semper, scientes quod labor uester non est inanis in Domino.

[XuI.] De collectis autem que fiunt in sanctos, sicut ordinaui in Ecclesiis Galatie, ita et uos facite. Per unam sabbati unusquisque uestrum apud se ponat, recondens quod ei bene placuerit: ut non cum uenero,  tunc collecte fiant. Cum autem presens fuero, quos probaueritis, per epistolas hos mittam perferre gratiam uestram in Ierusalem. Quod si dignum fuerit ut et ego eam, mecum ibunt. ueniam autem ad uos cum Macedoniam pertransiero. Nam Macedoniam pertransibo. Apud uos autem forsitan remanebo, uel etiam hiemabo, ut uos me deducatis quocumque iero. Nolo enim uos modo in transitu uidere: spero autem me aliquantum temporis manere apud uos, si Dominus permiserit. Permanebo autem Ephesi usque ad Pentecosten. Ostium enim mihi apertum est magnum et euidens, et aduersarii multi. Si autem uenerit Timotheus, uidete ut sine timore sit apud uos. Et post paululum: uigilate, state in fide, uiriliter agite, et confortamini. Omnia uestra in caritate fiant.



DE EPISTOLA II B. PAULI AD CORINTHIOS.

[Cap. I.] Nam gloria nostra hec est, testimonium conscientie nostre, quod in simplicitate [1 1Kb] et sinceritate Dei, et non in sapientia carnali, sed in gratia Dei conuersati sumus in mundo.

Et post paululum [II.]: Si quis autem contristauit me [2 1Kb] , non me contristauit; sed ex parte, ut non onerem, omnes uos. Sufficit illi qui eiusmodi est, obiurgatio hec que fit a pluribus; ita ut e contrario magis donetis et consolemini, ne forte abundantiore tristitia absorbeatur, qui eiusmodi est. Propter quod obsecro uos, ut confirmetis in illum caritatem. Ideo enim scripsi, ut cognoscam experimentum uestrum, an in omnibus obedientes sitis. Cui autem aliquid donastis, et ego. Nam et ego quod donaui, si quid donaui, propter uos in persona Christi; ut non circumueniamur a satana: non enim ignoramus cogitationes eius.

Et alio loco [Iu.]: Ideo habentes hanc administrationem [3 1Kb] , iuxta quod misericordiam consecuti sumus, non deficimus; sed abdicamus occulta dedecoris, non ambulantes in astutia, neque adulterantes uerbum Dei, sed in manifestatione ueritatis commendantes nosmetipsos ad omnem conscientiam hominum coram Deo. Et post paucos uersus: Non enim nosmetipsos predicamus, sed Iesum Christum Dominum nostrum, nos autem seruos uestros per Iesum. Et paulo post: Habemus autem thesaurum istum in uasis fictilibus, ut sublimitas sit uirtutis Dei, et non ex nobis. In omnibus tribulationem patimur, sed non angustiamur; aporiamur, sed non destituimur; persecutionem patimur, sed non derelinquimur [4 1Kb] ; deiicimur, sed non perimus: semper mortificationem Iesu in corpore nostro circumferentes, ut et uita Iesu in corporibus nostris manifestetur. Semper enim nos qui uiuimus,  in mortem tradimur propter Iesum, ut et uita Iesu manifestetur in carne nostra mortali. Ergo mors in nobis operatur, uita autem in uobis. Habentes autem eumdem spiritum fidei, sicut scriptum est, Credidi propter quod locutus sum, et nos credimus propter quod et loquimur. Et post sex uersus: Propter quod non deficimus: sed licet is qui foris est homo noster corrumpatur, tamen is qui intus est renouatur de die in diem. Id enim quod in presenti est momentaneum et leue tribulationis nostre, supra modum in sublimitate [1 1Kb] eternum glorie pondus operatur in nobis: non contemplantibus nobis que uidentur, sed que non uidentur. Que enim uidentur, temporalia sunt: que autem non uidentur, eterna sunt.

Et post paululum [uI.]: Adiuuantes [2 1Kb] autem adhortamur, ne in uacuum gratiam Dei recipiatis. Ait enim, Tempore accepto exaudiui te, et in die salutis adiuui te. Ecce nunc tempus acceptabile, ecce nunc dies salutis. Nemini dantes ullam offensionem, ut non uituperetur ministerium nostrum: sed in omnibus exhibeamus nosmetipsos sicut Dei ministros, in multa patientia, in tribulationibus, in necessitatibus, in angustiis, in plagis, in carceribus, in seditionibus, in laboribus, in uigiliis, in ieiuniis, in castitate, in scientia, in longanimitate, in suauitate, in Spiritu sancto, in caritate non ficta, in uerbo ueritatis, in uirtute Dei; per arma iustitie, a dextris et a sinistris, per gloriam et ignobilitatem, per infamiam et bonam famam; ut seductores et ueraces, sicut qui ignoti et cogniti; quasi morientes, et ecce uiuimus; ut castigati et non mortificati; quasi tristes, semper autem gaudentes; sicut egentes, multos autem locupletantes; tanquam nichil habentes, et omnia possidentes. Et post paucos uersus: Dilatamini et uos. Nolite iugum ducere cum infidelibus. Que enim participatio iustitie cum iniquitate? aut que societas luci ad tenebras? Que autem conuentio Christi ad Belial? aut que pars fideli cum infideli? Qui autem consensus templo Dei cum idolis? uos enim estis templum Dei uiui, sicut dicit Dominus: Quoniam inhabitabo in illis, et inambulabo inter eos, et ero illorum Deus, et ipsi erunt mihi populus. Propter quod exite de medio eorum, et separamini, dicit Dominus, et immundum ne tetigeritis; et ego recipiam uos, et ero uobis in patrem, et uos eritis mihi in filios et filias, dicit Dominus omnipotens.

[uII.] Has igitur habentes promissiones, karissimi, mundemus nos ab omni inquinamento carnis et spiritus, perficientes sanctificationem in timore Dei. Et post paululum: Quoniam et si contristaui uos in epistola, non me penitet: et si peniteret, uidens quod epistola illa etsi ad horam uos contristauit, nunc gaudeo, non quia contristati estis, sed quia contristati estis ad penitentiam. Contristati enim estis secundum Deum, ut in nullo detrimentum patiamini ex nobis. Que enim secundum Deum tristitia est, penitentiam  in salutem stabilem operatur. Seculi autem tristitia mortem operatur. Ecce enim hoc ipsum secundum Deum contristari uos, quantam in uobis operatur sollicitudinem?

Et post paucos uersus [uIII.]: Notam autem uobis facimus, fratres, gratiam Dei, que data est in Ecclesiis Macedonie, quod in multo experimento tribulationis abundantia gaudii ipsorum [1 1Kb] , et altissima paupertas eorum abundauit in diuitias simplicitatis eorum. Quia secundum uirtutem , et supra uirtutem uoluntarii fuerunt, cum multa exhortatione obsecrantes nos gratiam, et communicationem ministerii quod fit in sanctos: et non sicut sperauimus, sed semetipsos dederunt, primum Domino, deinde nobis per uoluntatem Dei; ita ut rogaremus Titum, ut quemadmodum cepit, ita et perficiat in uobis [2 1Kb] etiam gratiam istam. Sed sicut in omnibus abundatis fide, et sermone, et scientia, et omni sollicitudine, insuper et caritate uestra in nos, ut et in hac gratia abundetis: non quasi imperans dico, sed per aliorum sollicitudinem etiam uestre caritatis ingenium bonum comprobans [3 1Kb] . Scitis enim gratiam Domini nostri Iesu Christi, quoniam propter uos egenus factus est, cum esset diues, ut inopia illius uos diuites essetis. Et consilium in hoc do. Hoc enim uobis utile est, qui non solum facere, sed et uelle cepistis ab anno priori. Nunc uero et facto perficite, ut quemadmodum promptus est animus uoluntatis, ita sit et perficiendi ex eo quod habetis. Si enim uoluntas prompta est, secundum id quod habet accepta est, non secundum id quod non habet. Non enim ut aliis sit remissio, uobis autem tribulatio; sed ex equalitate, in presenti tempore uestra abundantia illorum inopiam suppleat, ut et illorum abundantia uestre inopie sit supplementum, ut fiat equalitas, sicut scriptum est: Qui multum, non abundauit; et qui modicum, non minorauit. Gratias autem Deo, qui dedit eamdem sollicitudinem pro uobis in corde Titi: quoniam exhortationem quidem suscepit, sed cum sollicitior esset, sua uoluntate profectus est ad uos. Misimus autem cum illo fratrem, cuius laus est in Euangelio per omnes Ecclesias. Non solum autem, sed et ordinatus ab Ecclesiis comes peregrinationis nostre, in hac gratia [4 1Kb] , que ministratur a nobis ad Domini gloriam et destinatam uoluntatem nostram: deuitantes hoc, ne quis nos uituperet in hac plenitudine, que ministratur a nobis [5 1Kb] . Prouidemus enim bona non solum coram Deo, sed etiam coram hominibus.

 Et post aliquos uersus [IX.]: Nam de ministerio quod fit in sanctos, ex abundanti est mihi scribere uobis. Scio enim promptum animum uestrum, pro quo de uobis glorior apud Macedones; quoniam Achaia parata est ab anno preterito, et uestra emulatio prouocauit plurimos. Misi autem fratres, ut ne quod gloriamur de uobis, euacuetur in hac parte: ut, quemadmodum dixi, parati sitis; ne cum uenerint mecum Macedones, et inuenerint uos imparatos, erubescamus nos  in hac substantia. Necessarium ergo existimaui rogare fratres, ut preueniant ad uos, et preparent repromissam benedictionem hanc paratam esse, sic quasi benedictionem, non quasi auaritiam. Hoc autem dico: qui parce seminat, parce et metet; et qui seminat in benedictionibus, de benedictionibus et metet. Unusquisque prout destinauit in corde suo, non ex tristitia, aut ex necessitate. Hilarem enim datorem diligit Deus. Potens est autem Deus omnem gratiam abundare facere in uobis, ut in omnibus semper omnem sufficientiam habentes, abundetis in omne opus bonum, sicut scriptum est: Dispersit, dedit pauperibus, iustitia eius manet in eternum [1 1Kb] . Qui autem administrat semen seminanti, et panem ad manducandum prestabit, et multiplicabit semen uestrum, et augebit incrementa frugum iustitie uestre; ut in omnibus locupletati abundetis in omnem simplicitatem, que operatur per nos gratiarum actionem Deo: quoniam ministerium huius officii, non solum supplet ea que desunt sanctis, sed etiam abundat per multas gratiarum actiones in Domino, per probationem ministerii huius; glorificantes Deum in obedientia confessionis uestre [2 1Kb] , et simplicitate communicationis in illos et in omnes; et ipsorum obsecratione pro uobis, desiderantium uos propter eminentem gratiam Dei in uobis. Gratias ago Deo [3 1Kb] . super inenarrabili dono eius.

Et alio loco [X.]: Qui autem gloriatur, in Domino glorietur. Non enim qui seipsum commendat, ille probatus est; sed quem Deus commendat.

Et post aliquantum [XI.]: Ministri Christi sunt? et ego [4 1Kb] : ut minus sapiens dico, plus ego. In laboribus plurimis, in carceribus abundantius, in plagis supra modum, in mortibus frequenter: a Iudeis quinquies quadragenas, una minus, accepi. Ter uirgis cesus sum, semel lapidatus sum, te naufragium feci; nocte et die in profundo maris fui: in itineribus sepe, periculis fluminum, periculis latronum, periculis ex genere, periculis ex Gentibus, periculis in ciuitate, periculis in solitudine, periculis in mari, periculis in falsis fratribus: in labore et erumna, in uigiliis multis, in fame et siti, in ieiuniis multis, in frigore et nuditate: preter illa que extrinsecus sunt, instantia  mea quotidiana, sollicitudo omnium Ecclesiarum. Quis infirmatur, et ego non infirmor? quis scandalizatur, et ego non uror? Si gloriari oportet, que infirmitatis mee sunt gloriabor.

Et post paululum [XII.]: Libenter igitur gloriabor in infirmitatibus meis, ut inhabitet in me uirtus Christi. Propter quod placeo mihi in infirmitatibus meis, in contumeliis, in necessitatibus, in persecutionibus, in angustiis multis pro Christo [1 1Kb] . Cum enim infirmor, tunc potens sum. Et post aliquos uersus: Ecce tertio paratus sum uenire ad uos, et non ero grauis uobis. Non enim quero que uestra sunt, sed uos. Nec enim debent filii parentibus thesaurizare, sed parentes filiis. Ego autem libentissime impendam, et superimpendar ipse pro animabus uestris, licet plus uos diligens, minus diligar. Et post aliquos uersus: Timeo enim ne forte cum uenero, non quales uolo inueniam uos, et ego inueniar a uobis qualem non uultis: ne forte contentiones, emulationes, animositates, dissensiones, detractiones, susurrationes, inflationes, seditiones sint inter uos; ne iterum cum uenero, humiliet me Deus apud uos, et lugeam multos ex iis qui ante peccauerunt, et non egerunt penitentiam super immunditia [2 1Kb] et impudicitia quam gesserunt.

Et alio loco [XIII.]: Oremus autem Deum, ut nichil mali faciatis: non ut nos probati pareamus, sed ut uos quod iustum est faciatis [3 1Kb] . Et post sex uersus: De cetero, fratres, gaudete, perficimini, exhortamini, idipsum sapite, pacem habete; et Deus dilectionis et pacis erit uobiscum.



DE EPISTOLA B. PAULI AD GALATAS.

[Cap. I.] Si adhuc hominibus placerem, Christi seruus non essem.

Et post aliquantum [u.]: Nam in Christo Iesu neque circumcisio aliquid ualet, neque preputium; sed fides que per dilectionem operatur. Et alio loco: uos autem in libertatem uocati estis [4 1Kb] , fratres: tantum ne libertatem in occasionem carnis detis, sed per caritatem spiritus seruite inuicem [5 1Kb] . Omnis enim Lex in uno sermone impletur: Diliges proximum tuum sicut teipsum. Quod si inuicem mordetis et comeditis, uidete ne ab inuicem consumamini. Dico autem [6 1Kb] : Spiritu ambulate, et desideria carnis non perficietis. Caro enim concupiscit aduersus spiritum, spiritus autem aduersus carnem. Hec enim sibi inuicem aduersantur, ut non quecumque uultis, illa faciatis. Quod si spiritu ducimini, non estis sub Lege. Manifesta autem sunt opera carnis, que sunt, fornicatio, immunditia [7 1Kb] , luxuria, idolorum seruitus, ueneficia,  inimicitie, contentiones, emulationes, ire, rixe, dissensiones, secte, inuidie, homicidia, ebrietates, comessationes, et his similia: que predico uobis, sicut predixi, quoniam qui talia agunt, regnum Dei non possidebunt [1 1Kb] . Fructus autem spiritus est caritas, gaudium, pax, patientia, longanimitas, bonitas, benignitas [2 1Kb] , fides, modestia, continentia. Aduersus huiusmodi non est lex. Qui autem Christi sunt, carnem suam crucifixerunt cum uitiis et concupiscentiis. Si spiritu uiuimus, spiritu et ambulemus. Non efficiamur inanis glorie cupidi, inuicem prouocantes, inuicem inuidentes.

[uI.] Fratres, etsi preoccupatus fuerit homo in aliquo delicto, uos qui spirituales estis, huiusmodi instruite in spiritu lenitatis, considerans teipsum, ne et tu tenteris. Alter alterius onera portate, et sic adimplebitis legem Christi. Nam si quis existimat se aliquid esse, cum nichil sit; ipse se seducit. Opus autem suum probet unusquisque, et sic in semetipso tantum habebit gloriam, et non in altero. Unusquisque enim onus suum portabit. Communicet autem is qui catechizatur uerbum [3 1Kb] , ei qui se catechizat, in omnibus bonis. Nolite errare: Deus non irridetur. Que enim seminauerit homo, hec et metet: quoniam qui seminat in carne sua, de carne et metet corruptionem; qui autem seminat in spiritu, de spiritu et metet uitam eternam. Bonum autem facientes non deficiamus; tempore enim suo metemus non deficientes. Ergo dum tempus habemus, operemur bonum ad omnes, maxime autem ad domesticos fidei.



DE EPISTOLA B. PAULI AD EPHESIOS.

[Cap. Iu.] Obsecro itaque uos, fratres, ego uinctus in Domino, ut digne ambuletis uocatione qua uocati estis, cum omni humilitate et mansuetudine, cum patientia supportantes inuicem in caritate, solliciti seruare unitatem spiritus in uinculo pacis. Et alio loco: Hoc itaque dico, et testificor in Domino, ut iam non ambuletis sicut et Gentes ambulant, in uanitate sensus sui, tenebris obscuratum habentes intellectum, alienati a uita Dei per ignorantiam, que est in illis propter cecitatem cordis ipsorum: qui desperantes semetipsos tradiderunt impudicitie in operationem immunditie omnis et auaritie [4 1Kb] . uos autem non ita didicistis Christum: si tamen illum audistis, et in ipso docti estis, sicut est ueritas in Iesu. Deponite [5 1Kb] uos secundum pristinam conuersationem ueterem hominem, qui corrumpitur secundum desideria  erroris. Renouamini autem spiritu mentis uestre; et induite nouum hominem, qui secundum Deum creatus est in iustitia et sanctitate ueritatis. Propter quod deponentes mendacium, loquimini ueritatem unusquisque cum proximo suo; quoniam sumus inuicem membra. Irascimini, et nolite peccare. Sol non occidat super iracundiam uestram. Nolite locum dare diabolo. Qui furabatur, iam non furetur; magis autem laboret operando manibus suis quod bonum est, ut habeat unde tribuat necessitatem patienti. Omnis sermo malus ex ore uestro non procedat; sed si quis bonus ad edificationem opportunitatis [1 1Kb] , ut det gratiam audientibus. Et nolite contristare Spiritum sanctum Dei, in quo signati estis in die redemptionis [2 1Kb] . Omnis amaritudo, et ira, et indignatio, et clamor, et blasphemia tollatur a uobis, cum omni malitia. Estote autem inuicem benigni, misericordes, donantes inuicem, sicut et Deus in Christo donauit uobis.

[u.] Estote ergo imitatores Dei, sicut filii karissimi; et ambulate in dilectione, sicut et Christus dilexit nos, et tradidit semetipsum pro nobis oblationem et hostiam Deo in odorem suauitatis. Fornicatio autem, et omnis immunditia, aut auaritia, nec nominetur in uobis, sicut decet sanctos; aut turpitudo, aut stultiloquium, aut scurrilitas que ad rem non pertinet; sed magis gratiarum actio. Hoc enim scitote intelligentes, quod omnis fornicator, aut immundus, aut auarus, quod est idolorum seruitus, non habet hereditatem in regno Christi et Dei. Nemo uos seducat inanibus uerbis: propter hec enim uenit ira Dei in filios diffidentie. Nolite ergo effici participes eorum. Eratis enim aliquando tenebre; nunc autem lux in Domino: ut filii lucis ambulate , probantes quid sit beneplacitum Deo. Et nolite communicare operibus infructuosis tenebrarum: magis autem redarguite. Que enim in occulto fiunt ab ipsis, turpe est et dicere. Omnia autem que arguuntur, a lumine manifestantur. Omne enim quod manifestatur, lumen est. Propter quod dicit: Surge qui dormis, et exsurge a mortuis, et illuminabit tibi Christus [3 1Kb] . uidete itaque, fratres, quomodo caute ambuletis, non quasi insipientes, sed ut sapientes, redimentes tempus; quoniam dies mali sunt. Propterea nolite fieri imprudentes, sed intelligentes que sit uoluntas Dei. Et nolite inebriari uino, in quo est luxuria: sed implemini Spiritu sancto [4 1Kb] , loquentes uobismetipsis in psalmis et hymnis et canticis spiritualibus, cantantes et psallentes in cordibus  uestris Domino, gratias agentes semper pro omnibus in nomine Domini nostri Iesu Christi, Deo et Patri, subiecti inuicem in timore Christi. Mulieres uiris suis subdite sint, sicut Domino: quoniam uir caput est mulieris, sicut Christus caput est Ecclesie, ipse Saluator corporis eius [1 1Kb] . Sed sicut Ecclesia subiecta est Christo, ita et mulieres uiris suis in omnibus. uiri, diligite uxores uestras, sicut et Christus dilexit Ecclesiam, et seipsum tradidit pro ea, ut illam sanctificaret, mundans lauacro aque in uerbo [2 1Kb] : ut exhiberet ipse sibi gloriosam Ecclesiam, non habentem maculam aut rugam, aut aliquid eiusmodi; sed ut sit sancta et immaculata. Ita et uiri debent diligere uxores suas, ut corpora sua. Qui suam uxorem diligit, seipsum diligit. Nemo unquam carnem suam odio habuit; sed nutrit et fouet eam, sicut et Christus Ecclesiam: quia membra sumus corporis eius, de carne eius et de ossibus eius. Propter hoc relinquet homo patrem et matrem suam, et adherebit uxori sue; et erunt duo in carne una. Sacramentum hoc magnum est: ego autem dico in Christo et in Ecclesia. uerumtamen et uos singuli, unusquisque uxorem suam sicut seipsum diligat: uxor autem timeat uirum.

[uI.] Filii, obedite parentibus uestris in Domino. Hoc enim iustum est. Honora patrem tuum et matrem, quod est primum mandatum in promissione, ut bene sit tibi, et sis longeuus super terram. Et, patres, nolite ad iracundiam prouocare filios uestros, sed educate eos in disciplina et correptione Domini. Serui, obedite dominis carnalibus cum timore et tremore, in simplicitate cordis uestri, sicut Christo: non ad oculum seruientes, quasi hominibus placentes; sed ut serui Christi, facientes uoluntatem Dei ex animo, cum bona uoluntate seruientes ut Domino, et non hominibus: scientes quoniam unusquisque quodcumque fecerit bonum, hoc recipiet a Domino, siue seruus, siue liber. Et uos, domini, eadem facite illis, remittentes minas; scientes quia et illorum et uester Dominus est in celis, et personarum acceptio non est apud eum. De cetero, fratres, confortamini in Domino, et in potentia uirtutis eius. Induite uos armaturam Dei, ut possitis stare aduersus insidias diaboli: quia non est nobis colluctatio aduersus carnem et sanguinem; sed aduersus principes et potestates, aduersus mundi rectores, tenebrarum harum, contra spiritualia nequitie in celestibus. Propterea accipite armaturam Dei, ut possitis resistere in die mala, et in omnibus perfecti stare. State ergo succincti lumbos uestros in ueritate, et induti loricam iustitie, et calceati pedes in preparatione Euangelii pacis: in omnibus sumentes scutum fidei, in quo possitis omnia tela nequissimi ignea exstinguere; et galeam salutis assumite, et gladium spiritus, quod est uerbum Dei, per omnem orationem et obsecrationem orantes omni tempore in spiritu, et in ipso  uigilantes in omni instantia et obsecratione pro omnibus sanctis; et pro me, ut detur mihi sermo in apertione oris mei cum fiducia notum facere mysterium Euangelii, propter quod legatione fungor in catena [1 1Kb] , ita ut in ipso audeam prout oportet me loqui.



DE EPISTOLA B. PAULI AD PHILIPPENSES.

[Cap. I.] Quia in nullo confundar, sed in omni fiducia, sicut semper, et nunc magnificabitur Christus in corpore meo, siue per uitam, siue per mortem. Mihi enim uiuere Christus est, et mori lucrum. Quod si uiuere in carne, hic mihi fructus operis est; et quid eligam, ignoro. Coarctor enim e duobus: desiderium habens dissolui et cum Christo esse, multo magis melius; permanere autem in carne, necessarium propter uos. Et post sex uersus: Tantum digne Euangelio Christi conuersamini, ut siue cum uenero et uidero uos, siue absens audiam de uobis, quia statis in uno spiritu unanimes, collaborantes fidei Euangelii. Et in nullo terreamini ab aduersariis, que est illis causa perditionis, uobis autem salutis: et hoc a Deo. Quia uobis donatum est pro Christo, non solum ut in eum credatis, sed ut etiam pro illo patiamini: idem certamen habentes, quale et uidistis in me, et nunc audistis de me.

[II.] Si qua ergo consolatio in Christo, si quod solatium caritatis, si qua societas spiritus, si qua uiscera et miserationes [2 1Kb] , implete gaudium meum, ut idem sapiatis, eamdem caritatem habentes, unanimes, idipsum sentientes. Nihil per contentionem, neque per inanem gloriam; sed in humilitate superiores sibi inuicem arbitrantes. Non que sua sunt singuli considerantes; sed ea que aliorum. Hoc enim sentite in uobis, quod et in Christo Iesu, qui cum in forma Dei esset, non rapinam arbitratus est esse se equalem Deo: sed semetipsum exinaniuit formam serui accipiens, in similitudinem hominum factus, et habitu inuentus ut homo; humiliauit semetipsum, factus obediens usque ad mortem, mortem autem crucis. Propter quod et Deus illum exaltauit, et donauit illi nomen quod est super omne nomen: ut in nomine Iesu omne genu flectatur, celestium, terrestrium, et infernorum, et omnis lingua confiteatur quia Dominus iehsu Christus in gloria est Dei Patris. Itaque, karissimi mei, sicut semper obedistis, non ut in presentia mei tantum, sed multo magis nunc in absentia mea, cum metu et tremore uestram salutem operamini. Deus est enim qui operatur in uobis et uelle, et perficere, pro bona uoluntate. Omnia autem facite sine murmurationibus et hesitationibus, ut sitis sine querela, et simplices filii Dei, sine reprehensione in medio nationis praue et peruerse; inter quos lucetis sicut luminaria in mundo: uerbum uite continentes ad gloriam mihi in diem Christi [3 1Kb] ;  quia non in uacuum cucurri, neque in uacuum laboraui. Sed et si immolor supra sacrificium et ministerium fidei uestre, gaudeo et congratulor omnibus uobis. Idipsum autem et uos gaudete, et congratulamini mihi. Spero autem in Domino Iesu Timotheum cito mittere ad uos, ut et ego bono animo sim, cognoscens que circa uos sunt. Neminem enim habeo tam unanimem, qui sincera affectione pro uobis sollicitus sit. Omnes enim sua querunt, non que sunt Iesu Christi. Experimentum autem eius cognoscite, quoniam sicut patri filius, mecum seruiuit in Euangelio. Hunc igitur spero me mittere, mox ut uidero que circa me sunt. Confido autem in Domino, quoniam et ipse ueniam ad uos cito. Necessarium autem existimaui Epaphroditum fratrem et cooperatorem et commilitonem meum, uestrum autem apostolum, et ministrum necessitatis mee, mittere ad uos: quoniam quidem omnes uos desiderabat, et mestus erat propter quod audistis illum infirmatum. Nam et infirmatus est usque ad mortem, sed Deus misertus est eius: non solum autem eius, uerum etiam et mei, ne tristitiam super tristitiam haberem. Festinantius ergo misi illum, ut uiso eo iterum gaudeatis, et ego sine tristitia sim. Excipite itaque illum cum omni gaudio in Domino; et eiusmodi cum honore habetote: quoniam propter opus Christi usque ad mortem accessit, tradens animam suam, ut impleret quod uobis deerat erga meum obsequium.

Et paulo post [III.]: Fratres, ego me non arbitror apprehendisse: unum autem, que quidem retro sunt obliuiscens, ad ea uero que sunt priora extendens me, ad destinatum persequor, ad brauium superne uocationis Dei in Christo Iesu. Quicumque ergo perfecti, hoc sentiamus; et si quid aliter sapitis, et hoc uobis Deus reuelabit: uerumtamen ad id [1 1Kb] quod peruenimus, ut idem sapiamus, et in eadem permaneamus regula. Imitatores mei estote, fratres; et obseruate eos qui ita ambulant, sicut habetis formam nostram. Multi enim ambulant, quos sepe dicebam uobis, nunc autem et fleus dico, inimicos crucis Christi: quorum finis interitus; quorum Deus uenter, et gloria in confusione ipsorum; qui terrena sapiunt. Nostra autem conuersatio in celis est.

Et post tredecim uersus [Iu.]: Gaudete in Domino semper; iterum dico, gaudete. Modestia uestra nota sit omnibus hominibus. Dominus enim prope est. Nihil solliciti sitis: sed in omni oratione et obsecratione cum gratiarum actione petitiones uestre innotescant apud Deum. Et pax Dei, que exsuperat omnem sensum, custodiat corda uestra et intelligentias uestras in Christo Iesu. De cetero, fratres, quecumque sunt uera, quecumque pudica, quecumque iusta, quecumque sancta, quecumque amabilia, quecumque bone fame; si qua uirtus, si qua laus [2 1Kb] , hec cogitate: que et didicistis, et accepistis, et audistis,  et uidistis in me, hec agite; et Deus pacis erit uobiscum. Gauisus sum autem in Domino uehementer, quoniam tandem aliquando refloruistis pro me sentire, sicut et sentiebatis: occupati autem eratis. Non quasi propter penuriam dico. Ego enim didici, in quibus sum, sufficiens esse. Scio et humiliari; scio et abundare: ubique et in omnibus institutus sum, et satiari, et esurire, et abundare, et penuriam pati: omnia possum in eo qui me confortat. uerumtamen bene fecistis communicantes tribulationi mee. Scitis autem et uos, Philippenses, quod in principio Euangelii, quando profectus sum a Macedonia, nulla mihi Ecclesia communicauit in ratione dati et accepti, nisi uos soli: quia et in Thessalonicam et semel et bis in usum mihi misistis. Non quia quero datum, sed requiro fructum abundantem in rationem uestram [1 1Kb] . Habeo autem omnia, et abundo. Repletus sum, acceptis ab Epaphrodito que misistis, odorem suauitatis, hostiam acceptabilem, placentem Deo.



DE EPISTOLA I B. PAULI AD THESSALONICENSES.

[Cap. II.] Ipsi scitis, fratres, introitum nostrum ad uos, quia non inanis fuit: sed ante passi multa [2 1Kb] et contumeliis affecti, sicut scitis, in Philippis, fiduciam habuimus in Deo nostro loqui ad uos Euangelium Dei in multa sollicitudine. Exhortatio enim nostra non de errore, neque de immunditia, neque in dolo: sed sicut probati sumus a Deo, ut crederetur nobis Euangelium, ita loquimur; non quasi hominibus placentes, sed Deo, qui probat corda nostra. Neque enim aliquando fuimus in sermone adulationis, sicut scitis: neque in occasione auaritie, Deus testis est: neque querentes ab hominibus gloriam, neque a uobis, neque ab aliis. Cum possemus uobis oneri esse, ut Christi Apostoli: sed facti sumus paruuli in medio uestrum, tanquam si nutrix foueat filios suos. Ita desiderantes uos, cupide uolebamus tradere uobis non solum Euangelium Dei, sed etiam animas nostras; quoniam karissimi nobis facti estis. Memores enim facti estis, fratres, laboris nostri et fatigationis: nocte et die laborantes, ne quem uestrum grauaremus, predicauimus in uobis Euangelium Dei. uos testes estis et Deus, quam sancte, et iuste, et sine querela uobis, qui credidistis, affuimus: sicut scitis, qualiter unumquemque uestrum, tanquam pater filios suos, deprecantes uos, et consolantes, testificati sumus ut ambularetis digne Deo, qui uocauit uos in suum regnum et gloriam. Ideo et nos gratias agimus Deo sine intermissione; quoniam cum accepissetis a nobis uerbum auditus Dei, accepistis illud non ut uerbum hominum, sed sicut est uere uerbum Dei, qui operatur in uobis, qui credidistis. uos enim imitatores facti estis, fratres, Ecclesiarum Dei, que sunt in Iudea, in Christo Iesu; quia eadem passi estis et uos a contribulibus uestris, sicut et ipsi a Iudeis.

Et alio loco [Iu.]: De cetero ergo, fratres, rogamus  uos, et obsecramus in Domino Iesu, ut quemadmodum accepistis a nobis quomodo uos oporteat ambulare, et placere Deo, sic et ambuletis, ut abundetis magis. Scitis enim que precepta dederimus uobis per Dominum Iesum. Hec est enim uoluntas Dei, sanctificatio uestra, ut abstineatis uos a fornicatione; ut sciat unusquisque uestrum suum uas possidere in sanctificatione et honore, non in passione desiderii, sicut et gentes que ignorant Deum; et ne quis supergrediatur, neque circumueniat in negotio fratrem suum: quoniam uindex est Deus de his omnibus, sicut prediximus uobis, et testificati sumus. Non enim uocauit nos Deus in immunditiam, sed in sanctificationem. Itaque qui hec spernit, non hominem spernit, sed Deum: qui etiam dedit Spiritum suum sanctum in uobis. De caritate autem fraternitatis non necesse habemus scribere uobis: ipsi enim uos a Deo didicistis ut diligatis inuicem. Etenim facitis illud in omnes fratres in uniuersa Macedonia. Rogamus autem uos, fratres, ut abundetis magis; et operam detis, ut quieti sitis; et ut uestrum negotium agatis, et operemini manibus uestris, sicut precepimus uobis: ut honeste ambuletis ad eos qui foris sunt, et nullius aliquid desideretis. Nolumus autem uos ignorare, fratres, de dormientibus, ut non contristemini, sicut et ceteri qui spem non habent.

Et post aliquos uersus [u.]: Igitur non dormiamus, sicut et ceteri: sed uigilemus et sobrii simus. Qui enim dormiunt, nocte dormiunt; et qui ebrii sunt, nocte ebrii sunt. Nos autem qui diei sumus, sobrii simus; induti loricam fidei et caritatis, et galeam spem salutis. Quoniam non posuit nos Deus in iram, sed in acquisitionem salutis, per Dominum nostrum Iesum Christum: qui mortuus est pro nobis, ut siue uigilemus, siue dormiamus, simul cum illo uiuamus. Propter quod consolamini inuicem, et edificate alterutrum, sicut et facitis. Rogamus autem uos, fratres, ut noueritis eos qui laborant inter uos, et presunt uobis in Domino, et monent uos, ut habeatis illos abundantius in caritate, propter opus illorum; pacem habete cum eis. Rogamus autem uos, fratres; corripite inquietos, consolamini pusillanimes, suscipite infirmos, patientes estote ad omnes. uidete ne quis malum pro malo alicui reddat: sed semper quod bonum est sectamini in inuicem, et in omnes. Semper gaudete; sine intermissione orate; in omnibus gratias agite. Hec enim uoluntas Dei est in Christo Iesu, in omnibus uobis. Spiritum nolite exstinguere. Prophetias nolite spernere. Omnia autem probate: quod bonum est tenete. Ab omni specie mala abstinete uos.



DE EPISTOLA II B. PAULI AD THESSALONICENSES.

[Cap. I.] Gratias agere debemus Deo semper pro uobis, fratres, ita ut dignum est; quoniam supercrescit fides uestra, et abundat caritas uniuscuiusque uestrum in inuicem: ita ut nos ipsi in uobis gloriemur in Ecclesiis Dei, pro patientia uestra et fide in omnibus persecutionibus uestris et tribulationibus, quas sustinetis in exemplum iusti iudicii Dei, ut digni  habeamini regno Dei, pro quo et patimini. Si tamen iustum est apud Deum, retribuere tribulationem iis qui uos tribulant; et uobis qui tribulamini, requiem nobiscum, in reuelatione Domini Iesu de celo cum Angelis uirtutis eius, in flamma ignis, dantis uindictam iis qui non nouerunt Deum, et qui non obediunt Euangelio Domini nostri Iesu Christi. Qui penas dabunt in interitum [1 1Kb] eternas, a facie Domini, et a gloria uirtutis eius, cum uenerit glorificari in sanctis suis, et admirabilis fieri in omnibus qui crediderunt, quia creditum est testimonium nostrum super uos in die illo. In quo etiam oramus semper pro uobis, ut dignetur uocatione uos sua Deus noster, et impleat omnem uoluntatem bonitatis [2 1Kb] , et opus fidei in uirtute: ut clarificetur nomen Domini nostri Iesu Christi in uobis, et uos in illo, secundum gratiam Dei nostri, et Domini Iesu Christi.

Et alio loco [III.]: Denuntiamus autem uobis, fratres, in nomine Domini nostri Iesu Christi, ut subtrahatis uos ab omni fratre ambulante inordinate, et non secundum traditionem quam acceperunt a nobis. Ipsi enim scitis quemadmodum oporteat imitari nos: quoniam non inquieti fuimus inter uos, neque gratis panem manducauimus ab aliquo; sed in labore et fatigatione, nocte ac die operantes, ne quem uestrum grauaremus. Non quasi non habuerimus potestatem; sed ut nosmetipsos formam daremus uobis ad imitandum nos. Nam et cum essemus apud uos, hoc denuntiabamus uobis, quoniam si quis non uult operari, nec manducet. Audiuimus enim inter uos quosdam ambulare inquiete, nichil operantes, sed curiose agentes. His autem qui eiusmodi sunt, denuntiamus, et obsecramus in Domino Iesu Christo, ut cum silentio operantes, suum panem manducent. uos autem, fratres, nolite deficere benefacientes. Quod si quis non obedierit uerbo nostro per epistolam, hunc notate, et non commisceamini cum illo, ut confundatur. Et nolite quasi inimicum existimare, sed corripite ut fratrem.



DE EPISTOLA B. PAULI AD COLOSSENSES.

[Cap. III.] Igitur, si consurrexistis cum Christo, que sursum sunt querite, ubi Christus est in dextera Dei sedens: que sursum sunt sapite, non que super terram. Mortui enim estis, et uita uestra abscondita est cum Christo in Deo. Cum autem Christus apparuerit uita uestra, tunc et uos apparebitis cum ipso in gloria. Mortificate ergo membra uestra, que sunt super terram, fornicationem, immunditiam, libidinem, concupiscentiam malam, et auaritiam, que est idolorum seruitus: propter que uenit ira Dei super filios incredulitatis. In quibus et uos ambulastis aliquando, cum uiueretis in illis. Nunc autem deponite et uos omnia, iram, indignationem, malitiam, blasphemiam; turpem sermonem de ore uestro ne emiseritis [3 1Kb] . Nolite mentiri inuicem; exspoliantes uos ueterem hominem cum  actibus eius, et induentes nouum, eum qui renouatur in agnitionem Dei, secundum imaginem eius, qui creauit eum: ubi non est Gentilis et Iudeus, circumcisio et preputium, Barbarus et Scytha, seruus et liber; sed omnia et in omnibus Christus. Induite ergo uos sicut electi Dei, sancti et dilecti, uiscera misericordie, benignitatem, humilitatem, modestiam, patientiam; supportantes inuicem, et donantes uobis ipsis, si quis aduersus aliquem habet querelam: sicut et Dominus donauit uobis, ita et uos facite [1 1Kb] . Super omnia autem hec caritatem habete, quod est uinculum perfectionis: et pax Christi exsultet in cordibus uestris, in qua et uocati estis in uno corpore; et grati estote. uerbum Christi habitet in uobis abundanter, in omni sapientia docentes et commonentes uosmetipsos psalmis, hymnis et canticis spiritualibus, in gratia cantantes in cordibus uestris Deo. Omne quodcumque facitis in uerbo aut in opere, omnia in nomine Domini nostri Iesu Christi, gratias agentes Deo et Patri per ipsum. Mulieres, subdite estote uiris, sicut oportet in Domino. uiri, diligite uxores uestras, et nolite amari esse ad illas. Filii, obedite parentibus per omnia; hoc enim placitum est in Domino. Patres, nolite ad indignationem prouocare filios uestros, ut non pusillo animo fiant. Serui, obedite per omnia dominis carnalibus, non ad oculum seruientes, quasi hominibus placentes; sed in simplicitate cordis, timentes Dominum. Quodcumque facitis, ex animo operamini, sicut Domino, et non hominibus; scientes quod a Domino accipietis retributionem hereditatis. Domino Christo seruite. Qui enim facit iniuriam, recipiet id quod inique gessit; et non est personarum acceptio apud Deum.

[Iu.] Domini, quod iustum est et equum, seruis prestate; scientes quoniam et uos Dominum habetis in celo. Orationi instate, uigilantes in ea cum gratiarum actione: orantes simul et pro nobis, ut Deus aperiat nobis ostium sermonis ad loquendum mysterium Christi, propter quod etiam uinctus sum, ut manifestem illud ita ut oportet me loqui. In sapientia ambulate ad eos qui foris sunt, tempus redimentes. Sermo uester semper in gratia sale conditus sit, ut sciatis quomodo oporteat uos unicuique respondere.



DE EPISTOLA I B. PAULI AD TIMOTHEUM.

[Cap. I.] Finis autem precepti est caritas de corde puro, et conscientia bona, et fide non ficta. A quibus quidam aberrantes, conuersi sunt in uaniloquium, uolentes esse legis doctores, non intelligentes neque que loquuntur, neque de quibus affirmant. Scimus autem quoniam bona est lex, si quis ea legitime utatur: scientes hoc [2 1Kb] , quia iusto lex non est posita, sed iniustis et non subditis, impiis et peccatoribus, sceleratis et contaminatis, parricidis et matricidis, homicidis, fornicariis, masculorum concubitoribus, plagiariis, mendacibus, periuris; et si quid aliud sane doctrine aduersatur, que est secundum Euangelium glorie beati Dei, quod creditum est mihi.

 Et post paululum [II.]: Obsecro igitur primum omnium fieri obsecrationes, orationes, postulationes, gratiarum actiones, pro omnibus hominibus: pro regibus, et omnibus qui in sublimitate sunt; ut quietam et tranquillam uitam agamus, in omni pietate et castitate. Item post paululum: uolo ergo uiros orare in omni loco, leuantes puras manus sine ira et disceptatione. Similiter et mulieres in habitu ornato, cum uerecundia et sobrietate ornantes se, non in tortis crinibus aut auro, aut margaritis, uel ueste pretiosa; sed, quod decet mulieres, promittentes pietatem per opera bona. Mulier in silentio discat cum omni subiectione. Docere autem mulieri non permitto, neque dominari in uirum, sed esse in silentio.

Et post aliquot uersus [III.]: Oportet ergo episcopum irreprehensibilem esse, unius uxoris uirum, sobrium, prudentem, ornatum, pudicum, hospitatem, doctorem: non uinolentum, non percussorem, sed modestum; non litigiosum, non cupidum, sed sue domui bene prepositum, filios habentem subditos cum omni castitate. Si quis autem domui sue preesse nescit, quomodo Ecclesie Dei diligentiam habebit? Non neophytum, ne in superbiam elatus in iudicium incidat diaboli. Oportet autem et illum testimonium habere bonum ab iis qui foris sunt, ut non in opprobrium incidat et laqueum diaboli. Diaconos similiter pudicos, non bilingues, non multo uino deditos, non turpe lucrum sectantes, habentes mysterium fidei in conscientia pura. Et hi autem probentur primum, et sic ministrent, nullum crimen habentes. Mulieres similiter pudicas, non detrahentes, sobrias, fideles in omnibus. Diaconi sint unius uxoris uiri, qui filiis suis bene presunt [1 1Kb] et suis domibus. Qui enim bene ministrauerint, gradum bonum sibi acquirunt [2 1Kb] , et multam fiduciam in fide que est in Christo Iesu.

Et post duodecim uersus [Iu.]: Spiritus autem manifeste dicit quia in nouissimis temporibus discedent quidam a fide, attendentes spiritibus erroris, et doctrinis demoniorum, in hypocrisi loquentium mendacium, et cauteriatam habentium suam conscientiam, prohibentium nubere, abstinere a cibis quos Deus creauit ad percipiendum cum gratiarum actione fidelibus, et iis qui cognouerunt ueritatem. Quia omnis creatura Dei bona, et nichil abiiciendum quod cum gratiarum actione percipitur. Sanctificatur enim per uerbum Dei et orationem. Hec proponens fratribus, bonus eris minister Christi Iesu, nutritus uerbis fidei et bone doctrine quam assecutus es. Ineptas autem et aniles fabulas deuita. Exerce teipsum ad pietatem. Nam corporalis exercitatio ad modicum utilis est: pietas autem ad omnia utilis est, promissionem habens uite que nunc est, et future. Fidelis sermo et omni acceptione dignus. In hoc enim laboramus et maledicimur, quia speramus in Deum uiuum, qui est saluator omnium hominum, maxime fidelium. Precipe hec, et doce. Nemo adolescentiam tuam contemnat: sed exemplum  esto fidelium, in uerbo, in conuersatione, in caritate, in fide, in castitate. Dum uenio, attende lectioni, exhortationi, doctrine. Noli negligere gratiam que in te est, que data est tibi per prophetiam, cum impositione manuum presbyterii. Hec meditare, in his esto, ut profectus tuus manifestus sit omnibus [1 1Kb] . Attende tibi et doctrine, insta in illis: hoc enim faciens, et teipsum saluum facies, et eos qui te audiunt.

[u.] Seniorem ne increpaueris, sed obsecra ut patrem; iuuenes, ut fratres; anus, ut matres; iuuenculas, ut sorores, in omni castitate. uiduas honora, que uere uidue sunt. Si qua autem uidua filios aut nepotes habet; discant [2 1Kb] primum domum suam regere, et mutuam uicem reddere parentibus: hoc enim acceptum est coram Deo. Que autem uere uidua est et desolata, sperat in Deum, et instat [3 1Kb] obsecrationibus et orationibus nocte et die. Nam que in deliciis est, uiuens mortua est. Et hoc precipe, ut irreprehensibiles sint. Si quis autem suorum, et maxime domesticorum curam non habet, fidem negauit, et est infideli deterior. uidua eligatur non minus sexaginta annorum, que fuerit unius uiri uxor, in operibus bonis testimonium habens, si filios educauit, si hospitio recepit, si sanctorum pedes lauit, si tribulationem patientibus subministrauit, si omne opus bonum subsecuta est. Adolescentiores autem uiduas deuita. Cum enim luxuriate fuerint in Christo, nubere uolunt; habentes damnationem, quia primam fidem irritam fecerunt. Simul autem et otiose discunt circumire domos; non solum otiose, sed et uerbose, loquentes que non oportet. uolo autem iuniores nubere, filios procreare, matresfamilias esse, nullam occasionem dare aduersario maledicti gratia. Iam enim quedam conuerse sunt retro post satanam. Si quis fidelis [4 1Kb] habet uiduas, subministret illis, ut non grauetur Ecclesia, ut iis que uere uidue sunt sufficiat. Qui bene presunt presbyteri, duplici honore digni habeantur: maxime qui laborant in uerbo et doctrina. Dicit enim Scriptura, Non infrenabis [5 1Kb] os boui trituranti; et, Dignus est operarius mercede sua. Aduersum presbyterum accusationem noli recipere, nisi sub duobus et tribus testibus. Peccantes coram omnibus argue, ut et ceteri timorem habeant. Testor coram Deo et Christo Iesu et electis Angelis, ut hec custodias sine preiudicio, nichil faciens in alteram partem declinando. Manus cito nemini imposueris, neque communicaueris peccatis alienis. Teipsum castum custodi. Noli adhuc aquam bibere, sed uino modico utere, propter stomachum tuum, et frequentes  tuas infirmitates. Quorumdam hominum peccata manifesta sunt, precedentia ad iudicium: quosdam autem et subsequuntur. Similiter et facta bona manifesta sunt; et que aliter se habent, abscondi non possunt.

[uI.] Quicumque sunt sub iugo serui, dominos suos omni honore dignos habeant [1 1Kb] , ne nomen Domini et doctrina blasphemetur. Qui autem fideles habent dominos, non contemnant, quia fratres sunt; sed magis seruiant, quia fideles sunt et dilecti, qui beneficii participes sunt: hec doce, et exhortare. Si quis aliter docet, et non acquiescit sanis sermonibus Domini nostri Iesu Christi, et ei que secundum pietatem est doctrine, superbus [2 1Kb] , nichil sciens, sed languens circa questiones et pugnas uerborum, ex quibus oriuntur inuidie, contentiones, blasphemie, suspiciones male, conflictationes hominum mente corruptorum, et qui priuati sunt ueritate; existimantium questum esse pietatem. Est autem questus magnus, pietas cum sufficientia. Nihil enim intulimus in hunc mundum: haud dubium quia nec auferre quid possumus. Habentes autem alimenta, et quibus tegamur, his contenti simus. Nam qui uolunt diuites fieri, incidunt in tentationes, et in laqueum diaboli, et desideria multa inutilia et nociua, que mergunt homines in interitum et perditionem. Radix enim omnium malorum est cupiditas, quam quidam appetentes errauerunt a fide, et inseruerunt se doloribus multis. Tu autem, o homo Dei, hec fuge: sectare uero iustitiam, pietatem, fidem, caritatem, patientiam, mansuetudinem. Certa bonum certamen fidei; apprehende uitam eternam, in qua [3 1Kb] uocatus es, et confessus bonam confessionem coram multis testibus. Precipio tibi coram Deo, qui uiuificat omnia, et Christo Iesu, qui testimonium reddidit sub Pontio Pilato bonam confessionem, ut serues mandatum sine macula, irreprehensibile, usque in aduentum Domini nostri Iesu Christi. Et post paucos uersus: Diuitibus huius seculi precipe, non superbe sapere neque sperare in incerto diuitiarum, sed in Deo, qui prestat nobis omnia abunde ad fruendum; bene agee, diuites fieri in operibus bonis, facile tribuere, communicare, thesaurizare sibi fundamentum bonum in futurum, ut apprehendant ueram uitam. O Timothee, depositum custodi, deuitans profanas uocum nouitates et oppositiones falsi nominis scientie, quam quidam promittentes circa fidem exciderunt. Gratia tecum. Amen.



DE EPISTOLA II B. PAULI AD TIMOTHEUM.

[Cap. I.] Non enim dedit nobis Deus spiritum timoris, sed uirtutis et dilectionis et sobrietatis. Noli itaque erubescere testimonium Domini nostri, neque me uinctum eius; sed collabora Euangelio secundum uirtutem Dei. Et post paucos uersus: Formam habe sanorum uerborum, que a me audisti in fide et dilectione in Christo Iesu. Bonum depositum custodi per Spiritum sanctum, qui habitat in nobis.

 Et paulo post [II.]: Tu ergo, fili mi, confortare in gratia, que est in Christo Iesu; et que audisti a me per multos testes, hec commenda fidelibus hominibus, qui idonei erunt et alios docere. Labora sicut bonus miles Christi Iesu. Nemo militans Deo, implicat se negotiis secularibus, ut ei placeat, cui se probauit. Nam et qui certat in agone, non coronatur nisi legitime certauerit. Laborantem agricolam oportet primum de fructibus accipere. Intellige que dico: dabit enim tibi Dominus intellectum in omnibus. Memor esto Dominum Iesum Christum resurrexisse a mortuis ex semine Dauid, secundum Euangelium meum; in quo laboro usque ad uincula, quasi male operans: sed uerbum Dei non est alligatum. Ideo omnia sustineo propter electos, ut et ipsi salutem consequantur, que est in Christo Iesu, cum gloria celesti. Fidelis sermo: Nam si commortui sumus, et conuiuemus; si sustinebimus [1 1Kb] , et conregnabimus; si negabimus, et ille negabit nos; si non credimus, ille fidelis permanet, negare seipsum non potest. Hec commone, testificans coram Deo. Noli uerbis contendere, in nichil utile, nisi ad subuersionem audientium. Sollicite autem cura teipsum probabilem exhibere Deo, operarium inconfusibilem [2 1Kb] , recte tractantem uerbum ueritatis. Profana autem et uaniloquia deuita: multum proficient [3 1Kb] ad impietatem; et sermo eorum ut cancer serpit. Et post sex uersus: Cognouit Dominus qui sunt eius; et discedant ab iniquitate omnes qui inuocant [4 1Kb] nomen Domini. In magna autem domo non solum sunt uasa aurea et argentea, sed et lignea et fictilia; et quedam quidem in honorem, quedam autem in contumeliam. Si quis ergo mundauerit se ab istis, erit uas in honorem sanctificatum, et utile Domino ad omne opus bonum paratum. Iuuenilia autem desideria fuge: sectare uero iustitiam, fidem, caritatem, pacem cum iis qui inuocant Dominum de corde puro. Stultas autem et sine disciplina questiones deuita, sciens quod generant lites. Seruum autem Domini non oportet litigare, sed mansuetum esse ad omnes, docibilem, patientem, cum modestia corripientem eos qui resistunt [5 1Kb] : nequando det illis Deus penitentiam ad cognoscendam ueritatem, et resipiscant a diaboli laqueis, a quo captiui tenentur ad ipsius uoluntatem.

[III.] Hoc autem scito, quod in nouissimis diebus instabunt tempora periculosa; et erunt homines seipsos amantes, cupidi, elati, superbi, blasphemi, parentibus non obedientes, ingrati, scelesti, sine affectione, sine pace, criminatores, incontinentes, immites, sine benignitate, proditores, proterui, tumidi,  uoluptatum amatores magis quam Dei, habentes speciem quidem pietatis, uirtutem autem eius abnegantes: et hos deuita. Ex iis enim sunt qui penetrant domos, et captiuas ducunt mulierculas oneratas peccatis, que ducuntur uariis desideriis; semper discentes, et nunquam ad scientiam ueritatis peruenientes. Et post octo uersus: Tu autem assecutus es meam doctrinam, institutionem, propositum, fidem, longanimitatem, dilectionem, patientiam, persecutiones, passiones, qualia mihi facta sunt Antiochie, Iconio, Lystris; quales persecutiones sustinui, et ex omnibus me eripuit Dominus. Et omnes qui uolunt pie uiuere in Christo Iesu, persecutionem patientur. Mali autem homines et seductores proficient in peius, errantes, et in errorem mittentes. Tu uero permane in iis que didicisti, et credita sunt tibi, sciens a quo didiceris. Et quoniam ab infantia sacras Litteras nosti, que te possunt instruere ad salutem, per fidem que est in Christo Iesu. Omnis Scriptura diuinitus inspirata, est utilis ad docendum, ad arguendum, ad corrigendum [1 1Kb] , ad erudiendum in iustitia: ut perfectus sit homo Dei, ad omne opus bonum instructus.

[Iu.] Testificor coram Deo et Christo Iesu, qui iudicaturus est uiuos et mortuos, et per aduentum ipsius et regnum eius, predica uerbum, insta opportune, importune; argue, obsecra, increpa in omni patientia, et doctrina. Erit enim tempus, cum sanam doctrinam non sustinebunt, sed ad sua desideria coaceruabunt sibi magistros, prurientes auribus; et a ueritate quidem auditum auertent, ad fabulas autem conuertentur. Tu uero uigila, in omnibus labora, opus fac euangeliste, ministerium tuum imple [2 1Kb] . Ego enim iam delibor, et tempus mee resolutionis instat. Bonum certamen certaui, cursum consummaui, fidem seruaui: in reliquo reposita est mihi iustitie corona, quam reddet mihi Dominus in illa die iustus iudex; non solum autem mihi, sed et iis qui diligunt aduentum eius.



DE EPISTOLA B. PAULI AD TITUM.

[Cap. I.] Huius rei gratia reliqui te Crete, ut ea que desunt, corrigas, et constituas per ciuitates presbyteros, sicut ego tibi disposui. Si quis sine crimine est, unius uxoris uir, filios habens fideles, non in accusatione luxurie, aut non subditos. Oportet enim episcopum sine crimine esse, sicut Dei dispensatorem; non superbum, non iracundum, non uinolentum, non percussorem, non turpis lucri cupidum [3 1Kb] : sed hospitalem, benignum, sobrium, iustum, sanctum, continentem, ampiectentem eum qui secundum doctrinam est fidelem sermonem, ut potens sit exhortari in doctrina sana, et eos qui contradicunt arguere. Et post aliquos uersus: Quam ob causam increpa illos dure, ut sani sint in fide, non intendentes Iudaicis fabulis, et mandatis hominum auersantium se a ueritate. Omnia munda mundis: coinquinatis autem et infidelibus  nichil mundum: sed inquinate sunt et mens eorum, et conscientia. Confitentur se nosse Deum, factis autem negant; cum sint abominati et incredibiles, et ad omne opus bonum reprobi.

[II.] Tu autem loquere que decent sanam doctrinam. Senes, ut sobrii sint, pudici, prudentes, sani in fide, in dilectione, in patientia. Anus similiter in habitu sancto, non criminatrices, non uino multo seruientes, bene docentes, ut prudentiam doceant adolescentulas, ut uiros suos ament, filios diligant, prudentes, castas [1 1Kb] , domus curam habentes, benignas, subditas suis uiris, ut non blasphemetur uerbum Dei. Iuuenes similiter hortare ut sobrii sint. In omnibus teipsum prebe exemplum bonorum operum in doctrina, in integritate, in grauitate. uerbum sanum, irreprehensibile: ut is qui ex aduerso est, uereatur, nichil habens malum dicere de nobis [2 1Kb] . Seruos dominis suis subditos esse, in omnibus placentes, non contradicentes, non fraudantes, sed in omnibus fidem bonam ostendentes, ut doctrinam saluatoris nostri Dei ornent in omnibus. Apparuit enim gratia Dei saluatoris [3 1Kb] omnibus hominibus, erudiens nos, ut abnegantes impietatem et secularia desideria, sobrie et iuste et pie uiuamus in hoc seculo, exspectantes beatam spem et aduentum glorie magni Dei et Saluatoris nostri Iesu Christi, qui dedit semetipsum pro nobis, ut nos redimeret ab omni iniquitate, et mundaret sibi populum acceptabilem, sectatorem bonorum operum. Hec loquere, et exhortare, et argue cum omni imperio. Nemo te contemnat.

[III.] Admone illos, principibus et potestatibus subditos esse, dicto obedire, ad omne opus bonum paratos esse: neminem blasphemare, non litigiosos esse, sed modestos, omnem ostendentes mansuetudinem ad omnes homines. Et post paucos uersus: Fidelis sermo est; et de his uolo te confirmare, ut curent bonis operibus preesse qui credunt Deo. Hec sunt bona et utilia hominibus. Stultas autem questiones, et genealogias, et contentiones, et pugnas legis deuita: sunt enim inutiles et uane. Hereticum hominem post unam et secundam correptionem deuita, sciens quia subuersus est qui eiusmodi est, et delinquit proprio iudicio condemnatus.



DE EPISTOLA B. PAULI AD PHILEMONEM.

Gaudium enim magnum habui et consolationem in caritate tua, quia uiscera sanctorum requieuerunt per te, frater. Et paulo post: Quem ego uolueram mecum detinere, ut pro te mihi ministraret in uinculis Euangelii: sine consilio autem tuo nichil uolui facere, uti ne uelut ex necessitate bonum tuum esset, sed uoluntarium.



DE EPISTOLA AD HEBRAEOS

[Cap. III.] uidete, fratres, ne forte sit in aliquo uestrum  cor malum incredulitatis, discedendi a Deo uiuo: sed adhortamini uosmetipsos per singulos dies, donec hodie cognominatur, ut non obduretur quis ex uobis fallacia peccati. Participes enim Christi effecti sumus; si tamen initium substantie eius usque ad finem firmum retineamus, dum dicitur, Hodie si uocem eius audieritis, nolite obdurare corda uestra, quemadmodum in exacerbatione.

Et post paucos uersus [Iu.]: Timeamus ergo, ne forte relicta pollicitatione intreundi in requiem eius, existimetur aliquis ex uobis deesse. Etenim et nobis nuntiatum est, quemadmodum et illis: sed non profuit illis sermo auditus, non admixtus [1 1Kb] fidei ex iis que audierunt. Et alio loco: Habentes ergo pontificem magnum, qui penetrauit celos, Iesum filium Dei, teneamus confessionem. Et post tres uersus: Adeamus ergo cum fiducia ad thronum gratie, ut misericordiam consequamur, et gratiam inueniamus in auxilio opportuno.

Et paulo post [uI.]: Non enim iniustus Deus, ut obliuiscatur operis uestri et dilectionis, quam ostendistis in nomine ipsius; qui ministrastis sanctis, et ministratis. Cupimus autem unumquemque uestrum eamdem ostentare sollicitudinem ad expletionem spei [2 1Kb] usque in finem: ut non segnes efficiamini, uerum imitatores eorum qui fide et patientia hereditabunt promissiones. Et post septem uersus: Homines enim per maiorem sui iurant, et omnis controuersie eorum finis ad confirmationem est iuramentum.

Et post aliquantum [X.]: Teneamus spei nostre confessionem indeclinabilem , et consideremus inuicem in prouocationem caritatis et bonorum operum: non deserentes collectionem nostram, sicut est consuetudinis quibusdam; sed consolantes, et tanto magis quanto uideritis appropinquantem diem. uoluntarie enim peccantibus nobis post acceptam notitiam ueritatis, iam non relinquitur hostia pro peccatis. Terribilis namque quedam exspectatio iudicii, et ignis emulatio, que consumptura est aduersarios. Irritam quis faciens Legem Moysi, sine ulla miseratione duobus uel tribus moritur testibus: quanto magis putatis deteriora mereri supplicia, qui Filium Dei conculcauerit, et sanguinem Testamenti pollutum duxerit, in quo sanctificatus est, et Spiritui gratie contumeliam fecerit? Scimus enim qui dixit, Mihi uindictam, et ego reddam [3 1Kb] ; et iterum, Quia iudicabit Dominus populum suum. Horrendum est incidere in manus Dei uiuentis. Rememoramini autem pristinos dies, in quibus illuminati magnum certamen sustinuistis passionum. Et in altero quidem opprobriis et tribulationibus spectaculum facti, in altero autem socii taliter conuersantium effecti. Nam et uinctis compassi estis, et rapinam bonorum uestrorum  cum gaudio suscepistis, cognoscentes uos habere meliorem et manentem substantiam. Nolite itaque amittere confidentiam uestram, que magnam habet remunerationem. Patientia enim uobis necessaria est, ut uoluntatem Dei facientes, reportetis promissionem. Adhuc enim modicum aliquantulumque, qui uenturus est ueniet, et non tardabit. Iustus autem meus ex fide uiuit [1 1Kb] : quod si subtraxerit se, non placebit anime mee.

Et aliquanto post [XII.]: Ideoque et nos tantam habentes impositam nubem testium, deponentes omne pondus et circumstans nos peccatum, per patientiam curramus ad propositum nobis certamen, aspicientes in auctorem fidei et consummatorem Iesum: qui proposito sibi gaudio, sustinuit crucem, confusione contempta, atque in dextera sedis Dei sedet. Recogitate enim eum, qui talem sustinuit a peccatoribus aduersum semetipsum contradictionem, ut ne fatigemini animis uestris deficientes. Nondum enim usque ad sanguinem restitistis aduersum peccatum repugnantes: et obliti estis consolationis, que uobis tanquam filiis loquitur dicens, Fili mi, noli negligere disciplinam Domini, neque fatigeris dum ab eo argueris. Quem enim diligit Dominus, castigat: flagellat autem omnem filium, quem recipit. In disciplina perseuerate; tanquam filiis uobis offert se Deus. Quis enim filius quem non corripit pater? Quod si extra disciplinam estis, cuius participes facti sunt omnes; ergo adulteri, et non filii estis. Deinde patres quidem carnis nostre habuimus eruditores, et uerebamur: non multo magis obtemperabimus Patri spirituum; et uiuemus? Et illi quidem in tempore paucorum dierum secundum uoluntatem suam erudiebant nos; hic autem ad id quod utile est, in recipiendo sanctificationem eius. Omnis autem disciplina in presenti quidem uidetur non esse gaudii, sed meroris; postea autem fructum pecatissimum exercitatis per eam reddet iustitie. Propter quod remissas manus et soluta genua erigite, et gressus rectos facite pedibus uestris; ut non claudicans quis erret, magis autem sanetur. Pacem sequimini cum omnibus, et sanctimoniam, sine qua nemo uidebit Deum. Contemplantes ne quis desit gratie Dei, ne qua radix amaritudinis sursum germinans impediat, et per illam inquinentur multi: ne quis fornicator, aut profanus, ut Esau, qui propter unam escam uendidit primitiua sua.

Et alio loco [XIII.]: Charitas fraternitatis maneat in uobis, et hospitalitatem nolite obliuisci. Per hanc enim placuerunt [2 1Kb] quidam, angelis hospitio receptis. Mementote uinctorum, tanquam simul uincti, et laborantium, tanquam et ipsi in corpore manentes. Honorabile connubium in omnibus, et torus immaculatus: fornicatores enim et adulteros iudicabit Deus. Sint mores sine auaritia, contenti presentibus. Ipse enim dixit, Non te deseram neque derelinquam: ita ut confidenter dicamus, Dominus mihi adiutor est, non timebo quid  faciat mihi homo. Mementote prepositorum uestrorum, qui uobis locuti sunt uerbum Dei: quorum intuentes exitum conuersationis, imitamini fidem. iehsu Christus heri et hodie, ipse et in secula. Doctrinis uariis et peregrinis nolite abduci. Optimum est enim gratia stabilire cor, non escis, que non profuerunt ambulantibus in eis. Habemus altare, de quo edere non habent potestatem qui tabernaculo deseruiunt. Quorum enim animalium infertur sanguis pro peccato in sancta per pontificem, horum corpora cremantur extra castra. Propter quod et iehsu, ut sanctificaret per suum sanguinem populum, extra portam passus est. Exeamus igitur ad eum extra castra, improperium eius portantes. Non enim habemus hic manentem ciuitatem, sed futuram inquirimus. Per ipsum ergo offeramus hostiam laudis semper Deo, id est fructum labiorum confitentium nomini eius. Beneficentie autem et communionis nolite obliuisci: talibus enim hostiis promeretur Deus. Obedite prepositis uestris, et subiacete eis; ipsi enim peruigilant, quasi rationem pro animabus uestris reddituri: ut cum gaudio hoc faciant, et non gementes; hoc enim non expedit uobis. Orate pro nobis. Confidimus autem, quia bonam conscientiam habemus in omnibus bene uolentes conuersari.



DE EPISTOLA I PETRI.

[Cap. 1.] Modicum nunc si oportet contristari in uariis tentationibus, ut probatio uestre fidei multo pretiosior sit auro, quod per ignem probatur. Et alio loco: Propter quod succincti lumbos mentis uestre, sobrii perfecte sperate in eam, que offertur uobis, gratiam, in reuelatione [1 1Kb] Iesu Christi: quasi filii obedientie, non configurati prioribus ignorantie uestre desideriis, sed secundum eum qui uocauit uos sanctum, ut et ipsi in omni conuersatione sancti sitis; quoniam scriptum est, Sancti eritis, quoniam ego sanctus sum. Et si Patrem inuocatis eum, qui sine acceptione personarum iudicat secundum uniuscuiusque opus, in timore incolatus uestri tempore conuersamini. Et post aliquos uersus: Animas uestras castificantes in obedientia caritatis, in fraternitatis amore, simplici ex corde inuicem diligite attentius, renati [2 1Kb] .

Et post paucos uersus [II.]: Deponentes igitur omnem malitiam, et omnem dolum, et simulationes, et inuidias, et omnes detractiones, sicut modo geniti infantes rationabile sine dolo lac concupiscite. Et post paululum: Charissimi, obsecro uos tanquam aduenas et peregrinos abstinere uos a carnalibus desideriis, que militant aduersus animam. Conuersationem uestram inter Gentes habentes bonam, ut in eo quod detrectant de uobis tanquam de malefactoribus, ex bonis operibus uos considerantes glorificent Deum in die uisitationis. Subiecti estote omni humane ordinationi [3 1Kb] propter Deum; siue regi, quasi precellenti;  siue ducibus, tanquam ab eo missis ad uindictam malefactorum, laudem uero bonorum. Quia sic est uoluntas Dei, ut benefacientes obmutescere faciatis imprudentium hominum ignorantiam: quasi liberi, et non quasi uelamen habentes malitie libertatem, sed sicut serui Dei. Omnes honorate, fraternitatem diligite, Deum timete, regem honorificate. Serui, subditi estote in omni timore dominis uestris; non tantum bonis et modestis, sed etiam dyscolis. Hec est enim gratia, si propter conscientiam Dei sustinet quis tristitias, patiens iniuste. Que enim gloria est [1 1Kb] , si peccantes et colaphizati suffertis? Sed si bene facientes patimini, et patienter sustinetis; hec est gratia apud Deum. In hoc enim uocati estis: quia et Christus passus est pro nobis, uobis relinquens exemplum, ut sequamini uestigia eius. Qui peccatum non fecit, nec inuentus est dolus in ore eius. Qui cum malediceretur, non maledicebat; cum pateretur, non comminabatur: tradebat autem iudicanti se iniuste [2 1Kb] . Qui peccata nostra ipse pertulit in corpore suo super lignum, ut peccatis mortui, iustitie uiuamus, huius [3 1Kb] liuore sanati estis. Eratis enim sicut oues errantes, sed conuersi estis nunc ad pastorem et episcopum animarum uestrarum.

Et alio loco [III.]: Similiter et mulieres subdite sint uiris suis, ut et si qui non credunt uerbo, per mulierum conuersationem sine uerbo lucrifiant, considerantes in timore castam conuersationem uestram. Quarum sit non extrinsecus capillatura, aut circumdatio auri, aut indumenti uestimentorum cultus: sed qui absconditus est cordis homo in incorruptibilitate quieti ac modesti spiritus, qui est in conspectu Dei locuples. Sic enim aliquando et sancte mulieres, sperantes in Deo, ornabant se, subiecte propriis uiris: sicut Sara obediebat Abrahe, dominum eum uocans. Cuius estis filie bene facientes, et non timentes ullam perturbationem. uiri similiter cohabitantes, secundum scientiam, quasi infirmiori uasculo muliebri impartientes honorem, tanquam et coheredibus gratie uite, ut non impediantur orationes uestre. In fide autem omnes unanimes, compatientes, fraternitatis amatores, misericordes, modesti [4 1Kb] , humiles: non reddentes malum pro malo, uel maledictum pro maledicto, sed e contrario benedicentes; quia in hoc uocati estis, ut benedictionem hereditate possideatis. Qui enim uult uitam diligere, et uidere dies bonos, cerceat linguam suam a malo, et labia eius ne loquantur dolum. Declinet autem a malo, et faciat bonum; inquirat pacem, et sequatur eam. Quia oculi Domini super iustos, et aures eius in preces eorum. uultus autem Domini super facientes mala. Et quis est qui uobis noceat, si boni emulatores fueritis? Sed et si quid patimini propter iustitiam, beati. Timorem autem eorum ne timueritis,  ut non conturbemini. Dominum autem Christum sanctificate in cordibus uestris, parati semper ad satisfactionem omni poscenti uos rationem de ea, que in uobis est, spe: sed cum modestia et timore, conscientiam habentes bonam, ut in eo quod detrahunt uobis, confundantur qui calumniantur uestram bonam in Christo conuersationem. Melius est enim benefacientes, si uelit Dei uoluntas, pati, quam malefacientes.

Et post aliquos uersus [Iu.]: Christo igitur passo in carne, et uos eadem cogitatione armamini: quia qui passus est in carne, desiit a peccatis, ut iam non hominum desideriis, sed uoluntati Dei, quod reliquum est in carne uiuat temporis. Sufficit enim preteritum tempus ad uoluntatem gentium consummandam, his qui ambulauerunt in luxuriis, desideriis, uinolentiis, comessationibus, potationibus, ebrietatibus [1 1Kb] , et illicitis idolorum cultibus. Et post aliquos uersus: Estote itaque prudentes, et uigilate in orationibus. Ante omnia mutuam in uobismetipsis caritatem continuam habentes: quia caritas operit multitudinem peccatorum. Hospitales inuicem, sine murmuratione. Unusquisque sicut accepit gratiam, in alterutrum illam administrantes, sicut boni dispensatores multiformis gratie Dei. Si quis loquitur, quasi sermones Dei; si quis ministrat, tanquam ex uirtute quam administrat Deus: ut in omnibus honorificetur Deus, per Iesum Christum Dominum, cui est gloria et imperium in secula seculorum. Charissimi, nolite peregrinari [2 1Kb] in feruore, qui ad tentationem uobis fit; nolite pauere quasi aliquid noui uobis contingat: sed communicantes Christi passionibus gaudete, ut et in reuelatione glorie eius gaudeatis exsultantes. Si exprobramini in nomine Christi, beati eritis [3 1Kb] : quoniam quod est honoris, glorie, et uirtutis Dei, et qui est eius spiritus, super uos requiescet. Nemo autem uestrum patiatur quasi homicida, aut fur, aut maledicus, aut alienorum appetitor. Si autem ut christianus, non erubescat: glorificet autem Deum in isto nomine; quoniam tempus est ut incipiat iudicium de domo [4 1Kb] Dei. Si autem primum a uobis, quis finis eorum qui non credunt Dei Euangelio? et si iustus uix saluabitur, impius et peccator ubi parebunt? Itaque et ii qui patiuntur secundum uoluntatem Dei, fideli Creatori commendent animas suas in benefactis.

[u.] Seniores ergo qui in uobis sunt, obsecro consenior et testis Christi passionum, qui et eius que in futuro reuelanda est glorie communicator, pascite qui in uobis est gregem Dei, prouidentes non coacte, sed spontance secundum Deum: neque turpis lucri gratia, sed uoluntarie; neque ut dominantes in cleris, sed forme facti gregis ex animo. Et cum apparuerit  princeps pastorum, percipietis immarcescibilem glorie coronam. Similiter, adolescentes, subditi estote senioribus. Omnes autem inuicem humilitatem insinuate; quia Deus superbis resistit, humilibus autem dat gratiam. Humiliamini igitur sub potenti manu Dei, ut uos exaltet in tempore uisitationis. Omnem sollicitudinem uestram proiicientes in eum; quoniam ipsi cura est de uobis. Sobrii estote, uigilate: quia aduersarius uester diabolus, tanquam leo rugiens circuit querens quem deuoret. Cui resistite fortes in fide, scientes eamdem passionem ei, que in mundo est, uestre fraternitati fieri. Deus autem omnis gratie, qui uocauit nos in eternam suam gloriam in Christo Iesu, modicum passos, ipse perficiet, confirmabit, solidabitque. Ipsi gloria et imperium in secula seculorum. Amen.



DE EPISTOLA II PETRI.

[Cap. I.] Per quem [1 1Kb] maxima nobis et pretiosa promissa donauit, ut per hec efficiamini diuine consortes nature, fugientes eius que in mundo est concupiscentie corruptionem. uos autem curam omnem subinferentes, ministrate in fide uestra uirtutem; in uirtute autem, scientiam; in scientia autem, abstinentiam; in abstinentia autem, patientiam; in patientia autem, pietatem; in pietate autem, fraternitatis amorem; in amore autem fraternitatis, caritatem. Hec enim uobis cum adsint [2 1Kb] et superent, non uacuos, nec sine fructu uos constituent in Domini nostri Iesu Christi cognitione [3 1Kb] . Cui enim non presto sunt hec, cecus est, et manu tentans, obliuionem accipiens purgationis ueterum suorum delictorum. Quapropter, fratres, magis satagite, ut per bona opera certam uestram uocationem et electionem faciatis. Hec enim facientes non peccabitis aliquando.

Et post paululum [II.]: Sicut et in uobis erunt magistri mendaces, qui introducent sectas perditionis, et eum qui emit eos, Deum negabunt [4 1Kb] , superducentes sibi celerem perditionem. Et multi sequentur eorum luxurias, per quos uia ueritatis blasphemabitur, et in auaritia fictis uerbis de uobis negotiabuntur. Quibus iudicium iam olim non cessat, et perditio eorum non dormitat. Et alio loco: Nouit Dominus pios de tentatione eripere, iniquos uero in diem iudicii reseruare cruciandos. Magis autem eos qui post carnem in concupiscentia immunditie ambulant, dominationemque contemnunt: audaces, sibi placentes, sectas non metuunt introducere [5 1Kb] , blasphemantes. Ubi angeli fortitudine  et uirtute cum sint maiores, non portant aduersus se exsecrabile iudicium. Hi uero uelut irrationabilia pecora naturaliter in captionem et perniciem, in iis que ignorant blasphemantes, in corruptione sua peribunt, percipientes mercedem iniustitie, uoluptatem existimantes diei delicias, coinquinationes et macule deliciis affluentes, in conuiuiis suis luxuriantes uobiscum, oculos habentes plenos adulterii et incessabilis delicti, pellicientes animas instabiles, cor exercitatum in auaritia habentes, maledictionis filii, derelinquentes rectam uiam errauerunt. Et post paucos uersus: Superba enim uanitatis loquentes, pelliciunt in desideriis carnis luxurie, eos qui paululum effugiunt, qui in errore conuersantur, libertatem illis promittentes, cum ipsi serui sint corruptionis. A quo enim quis superatus est, huius et seruus est. Si enim refugientes coinquinationes mundi in cognitione Domini nostri saluatoris Iesu Christi, his rursus implicati superantur; facta sunt eis posteriora deteriora prioribus. Melius enim erat illis non cognoscere uiam iustitie, quam post agnitionem, retrorsum conuerti ab eo, quod illis traditum est, sancto mandato. Contigit enim illis illud ueri prouerbii: Canis reuersus ad uomitum suum; et, Sus lota in uolutabro luti.

Et post aliquantum [III.]: Cum hec omnia dissoluenda sint, quales oportet esse uos in sanctis conuersationibus et pietatibus, exspectantes et properantes in aduentum diei Dei. Et paulo post: Charissimi, hec exspectantes satagite immaculati et inuiolati inueniri in pace, et Domini nostri longanimitatem, salutem arbitramini. Et alio loco: uos igitur, fratres, prescientes custodite, ne insipientium errore traducti, excidatis a propria firmitate. Crescite uero in gratia et in cognitione Domini nostri et saluatoris Iesu Christi. Ipsi gloria, et nunc et in diem eternitatis. Amen.



DE EPISTOLA IACOBI.

[Cap. I.] Omne gaudium existimate, fratres mei, cum in tentationes uarias incideritis; scientes quod probatio fidei uestre patientiam operatur: patientia autem opus perfectum patientiam operatur: patientia autem opus perfectum habet, ut sitis perfecti et integri, in nullo deficientes. Si quis autem uestrum indiget sapientia, postulet a Deo, qui dat omnibus affluenter, et non improperat; et dabitur ei. Postulet autem in fide, nichil hesitans. Qui enim hesitat, similis est fluctui maris, qui a uento mouetur et circumfertur. Non enim estimet homo ille quod accipiat aliquid a Domino. uir duplex animo, inconstans in omnibus uiis suis. Glorietur autem frater humilis in exaltatione sua, diues autem in humilitate sua; quoniam sicut flos feni transiet. Exortus est enim sol cum ardore, et arefecit fenum, et flos eius decidit, et decor uultus eius deperiit: ita et diues in itineribus suis  marcescet. Beatus uir qui suffert tentationem; quia cum probatus fuerit, accipiet coronam uite [1 1Kb] , quam repromisit Deus diligentibus se. Et post paululum: Nolite itaque errare, fratres dilectissimi. Omne datum optimum, et omne donum perfectum desursum est, descendens a Patre luminum. Et post paucos uersus: Scitis, fratres mei dilectissimi: Sit autem omnis homo uelox ad audiendum, tardus ad loquendum, et tardus ad iram. Ira enim uiri iustitiam Dei non operatur. Propter quod abiicientes omnem immunditiam et abundantiam malitie, in mansuetudine suscipite insitum uerbum, quod potest saluare animas uestras. Estote autem factores uerbi, et non auditores tantum, fallentes uosmetipsos. Quia si quis auditor est uerbi, et non factor, hic comparabitur uiro consideranti uultum natiuitatis sue in speculo: considerauit enim se, et abiit, et statim oblitus est qualis fuerit. Qui autem perspexerit in lege perfecte libertatis [2 1Kb] , et permanserit in ea, non auditor obliuiosus factus, sed factor operis, hic beatus in facto suo erit. Si quis autem putat se religiosum esse, non refrenans linguam suam, sed seducens cor suum, huius uana est religio. Religio munda et immaculata apud Deum et Patrem hec est: uisitare pupillos et uiduas in tribulatione eorum, et immaculatum se custodire ab hoc seculo.

[II.] Fratres mei, nolite in personarum acceptione habere fidem Domini nostri Iesu Christi glorie. Et post aliquos uersus: Audite, fratres mei dilectissimi: nonne Deus elegit pauperes in hoc mundo, diuites in fide, et heredes regni quod repromisit Deus diligentibus se? uos autem exhonorastis pauperem. Nonne diuites per potentiam opprimunt uos, et ipsi trahunt uos ad iudicia? Nonne ipsi blasphemant bonum nomen, quod inuocatum est super uos? Si tamen legem perficitis regalem secundum Scripturas, Diliges proximum tuum sicut teipsum, bene facitis. Si autem personas accipitis, peccatum operamini, redarguti a lege quasi transgressores. Et post paucos uersus: Iudicium enim sine misericordia illi qui non fecit misericordiam. Superexultat autem misericordia iudicio [3 1Kb] .

Et post aliquantum [III.]: Nolite plures magistri fieri, fratres mei, scientes quoniam maius iudicium sumitis. In multis enim offendimus omnes. Si quis in uerbo non offendit, hic perfectus est uir. Potest etiam [4 1Kb] freno circumducere totum corpus. Et alio loco: Linguam autem nullus hominum domare potest: inquietum  malum, plena ueneno mortifero. In ipsa benedicimus Deum et Patrem, et in ipsa maledicimus homines, qui ad similitudinem Dei facti sunt. Ex ipso ore procedit benedictio, et maledictio. Non oportet, fratres mei, hec ita fieri. Et post paucos uersus: Quis sapiens et disciplinatus inter uos, ostendat ex bona conuersatione operam suam [1 1Kb] in mansuetudine sapientie? Quod si zelum amarum habetis, et contentiones sunt in cordibus uestris; nolite gloriari et mendaces esse aduersus ueritatem. Non est ista sapientia desursum descendens, sed terrena, animalis, diabolica. Ubi enim zelus et contentio, ibi inconstantia et omne opus prauum. Que autem desursum est sapientia, primum quidem pudica est, deinde pacifica, modesta, suadibilis, bonis consentiens, plena misericordia et fructibus bonis, diiudicans sine simulatione [2 1Kb] . Fructus autem iustitie in pace seminatur facientibus pacem.

[Iu.] Unde bella et lites in uobis? Nonne ex concupiscentiis uestris, que militant in membris uestris? Item post paucos uersus: Petitis, et non accipitis, eo quod male petatis, ut in concupiscentiis uestris insumatis. Adulteri, nescitis quia amicitia huius mundi inimica est Dei? Quicumque ergo uoluerit amicus esse huius seculi, inimicus Dei constituitur, Et paulo post: Propter quod dicit: Deus superbis resistit, humilibus autem dat gratiam. Subditi ergo estote Deo: resistite autem diabolo, et fugiet a uobis. Appropinquate autem Deo, et appropinquabit uobis. Emundate manus, peccatores; et purificate corda, duplices animo. Miseri estote, et lugete, et plorate. Risus uester conuertatur in luctum, et gaudium in merorem. Humiliamini in conspectu Domini, et exaltabit uos. Nolite detrahere alterutrum, fratres. Et post paucos uersus: Unus est legislator et iudex, qui potest perdere et liberare. Tu autem quis es, qui iudicas proximum? Ecce nunc qui dicitis, Hodie aut crastino ibimus in ciuitatem illam, et faciemus ibi quidem annum, et mercabimur, et lucrum faciemus; qui ignoratis quid erit in crastinum [3 1Kb] . Que est enim uita uestra? uapor est ad modicum parens; deinceps exterminabitur. Pro eo ut dicatis: Si Dominus uoluerit; et, Si uixerimus, faciemus hoc aut illud. Nunc autem exsultatis in superbiis uestris: omnis exsultatio talis maligna est. Scienti igitur bonum facere, et non facienti, peccatum est illi.

[u.] Agite nunc, diuites, plorate ululantes in miseriis que aduenient uobis. Diuitie uestre putrefacte sunt, et uestimenta uestra a tineis comesta sunt. Aurum et argentum uestrum eruginauit, et erugo eorum in testimonium uobis erit, et manducabit carnes uestras sicut ignis. Thesaurizastis uobis iram in nouissimis diebus [4 1Kb] . Ecce merces operariorum qui messuerunt  regiones uestras, qui fraudati sunt a uobis clamant [1 1Kb] ; et clamor ipsorum in aures Domini sabaoth introiit. Epulati estis super terram, et in luxuriis enutristis corda uestra. In die occisionis adduxistis [2 1Kb] , occidistis iustum, et non restitit uobis. Patientes igitur estote, fratres, usque ad aduentum Domini. Et paulo post: Patientes estote et uos, confirmate corda uestra; quoniam aduentus Domini appropinquauit. Nolite ingemiscere, fratres, in alterutrum, ut non iudicemini. Et alio loco: Ante omnia autem, fratres mei, nolite iurare, neque per celum, neque per terram, neque aliud quodcumque iuramentum: sit autem sermo uester, Est est, Non non; ut non sub iudicio decidatis. Tristatur aliquis uestrum? oret: equo animo est? psallat. Infirmatur quis in uobis? inducat presbyteros Ecclesie, et orent super eum, ungentes eum oleo in nomine Domini: et oratio fidei saluabit infirmum, et alleuabit [3 1Kb] eum Dominus; et si in peccatis sit, remittentur ei. Confitemini ergo alterutrum peccata uestra, et orate pro inuicem, ut saluemini. Multum enim ualet deprecatio iusti assidua. Et post aliquot uersus: Fratres mei, si quis ex uobis errauerit a ueritate, et conuerterit quis eum, scire debet quoniam qui conuerti fecerit peccatorem ab errore uie sue, saluabit animam eius a morte, et operiet multitudinem peccatorum.



DE EPISTOLA IOANNIS I.

[Cap. I.] Si dixerimus quoniam societatem habemus cum eo, et in tenebris ambulamus; mentimur, et ueritatem non facimus: si autem in luce ambulamus, sicut et ipse in luce est; societatem habemus ad inuicem, et sanguis Iesu Christi, Filii eius, emundat nos ab omni peccato. Si dixerimus quoniam peccatum non habemus; ipsi nos seducimus, et ueritas in nobis non est. Si confiteamur peccata nostra, fidelis et iustus est, ut remittat nobis peccata nostra [4 1Kb] , et emundet nos ab omni iniquitate. Si dixerimus quoniam non peccauimus; mendacem facimus eum, et uerbum eius non est in nobis.

[II.] Filioli mei, hec scribo uobis, ut non peccetis: sed et si quis peccauerit, aduocatum habemus apud Patrem, Iesum Christum iustum; et ipse est propitiatio pro peccatis nostris: non pro nostris autem tantum, sed etiam pro totius mundi. Et in hoc scimus quoniam cognouimus eum, si mandata eius obseruemus. Qui dicit se nosse eum, et mandata eius non custodit, mendax est, et in hoc ueritas non est. Qui autem seruat uerbum eius, uere in hoc caritas Dei perfecta est. In hoc scimus quoniam in ipso sumus; si in eo maneamus [5 1Kb] . Qui dicit se in illo manere, debet sicut ille ambulauit et ipse ambulare. Et post aliquot uersus: Qui dicit se in luce esse, et fratrem suum odit, in tenebris est usque adhuc. Qui diligit fratrem  suum, in lumine manet, et scandalum in eo non est. Qui autem odit fratrem suum, in tenebris est, et in tenebris ambulat, et nescit quo eat; quoniam tenebre obcecauerunt oculos eius. Et paulo post: Nolite diligere mundum, neque ea que in mundo sunt [1 1Kb] : quoniam omne quod est in mundo, concupiscentia carnis est, et concupiscentia oculorum, et superbia uite, que non est ex Patre, sed ex mundo est; et mundus transit, et concupiscentia eius. Qui autem facit uoluntatem Dei, manet in eternum [2 1Kb] . Et alio loco: Omne mendacium non ex ueritate est.

Et post paululum [III.]: Charissimi, nunc filii Dei sumus, et nondum apparuit quid erimus. Scimus quoniam cum apparuerit, similes ei erimus; quoniam uidebimus eum sicuti est. Et omnis qui habet hanc spem in eo, sanctificat se, sicut et ille sanctus est. Omnis qui facit peccatum, et iniquitatem facit: et peccatum est iniquitas. Et scitis quoniam ille apparuit, ut peccata [3 1Kb] tolleret, et peccatum in eo non est. Omnis qui in eo manet, non peccat: et omnis qui peccat, non uidit eum, nec cognouit eum. Filioli, nemo uos seducat. Qui facit iustitiam, iustus est, sicut et ille iustus est. Qui facit peccatum, ex diabolo est: quoniam ab initio diabolus peccat. In hoc apparuit Filius Dei, ut dissoluat opera diaboli. Omnis qui natus est ex Deo, peccatum non facit; quoniam semen ipsius in eo manet: et non potest peccare; quoniam ex Deo natus est. In hoc manifesti sunt filii Dei, et filii diaboli. Omnis qui non est iustus, non est ex Deo, et qui non diligit fratrem suum: quoniam hec est annuntiatio quam audistis ab initio, ut diligatis alterutrum [4 1Kb] . Et post paucos uersus: Nolite mirari, fratres, si odit uos mundus. Nos scimus quoniam translati sumus de morte in uitam, quoniam diligimus fratres: qui non diligit, manet in morte. Omnis qui odit fratrem suum, homicida est. Et scitis quoniam omnis homicida non habet uitam eternam in se manentem. In hoc cognouimus caritatem Dei, quoniam ille pro nobis animam suam posuit: et nos debemus pro fratribus animas ponere. Qui habuerit substantiam mundi [5 1Kb] , et uiderit fratrem suum necessitatem habere, et clauserit uiscera sua ab eo, quomodo caritas Dei manet in eo? Filioli mei, non diligamus uerbo nec lingua, sed opere et ueritate. In hoc cognoscimus, quoniam ex ueritate sumus, et in conspectu eius suademus corda nostra: quoniam si reprehenderit nos cor nostrum, maior est Deus corde nostro, et nouit omnia. Charissimi, si cor nostrum non reprehenderit nos, fiduciam habemus ad Deum, et quidquid petierimus, accipiemus ab eo: quoniam mandata eius custodimus, et ea que placita sunt coram eo, facimus. Et hoc est mandatum eius, ut credamus in nomine Filii eius Iesu Christi, et diligamus alterutrum, sicut dedit mandatum  nobis. Et qui seruat mandata eius, in illo manet, et ipse in eo. Et in hoc scimus quoniam manet in nobis de Spiritu quem nobis dedit.

[Iu.] Charissimi, nolite omni spiritui credere, sed probate spiritus si ex Deo sunt: quoniam multi pseudoprophete exierunt in mundum. In hoc cognoscitur spiritus Dei: omnis spiritus qui confitetur Iesum Christum in carne uenisse, ex Deo est; et omnis spiritus qui soluit Iesum, ex Deo non est, et hic est antichristus, de quo audistis quoniam uenit; et nunc iam in mundo est. uos ex Deo estis, filioli, et uicistis eos [1 1Kb] ; quoniam maior est qui in uobis est, quam qui in mundo. Ipsi de mundo sunt, ideo de mundo loquuntur, et mundus eos audit. Nos ex Deo sumus: qui nouit Deum, audit nos; qui non est ex Deo, non audit nos. In hoc cognoscimus spiritum ueritatis, et spiritum erroris. Charissimi, diligamus inuicem: quoniam caritas ex Deo est; et omnis qui diligit, ex Deo natus est, et cognoscit Deum. Qui non diligit, non nouit Deum, quoniam Deus caritas est. Et paulo post: Charissimi, si sic Deus dilexit nos, et nos debemus alterutrum diligere. Deum nemo uidit unquam. Si diligamus inuicem, Deus in nobis manet, et caritas eius in nobis perfecta est. Item paulo post: Quisquis confessus fuerit quoniam iehsu est Filius Dei, Deus in eo manet, et ipse in Deo. Et nos cognouimus, et credidimus caritati quam habet Deus in nobis. Deus caritas est, et qui manet in caritate, in Deo manet, et Deus in eo. In hoc perfecta est caritas Dei nobiscum, ut fiduciam habeamus in die iudicii: quoniam sicut ille est, et nos sumus in hoc mundo. Timor non est in caritate, sed perfecta caritas foras mittit timorem: quoniam timor penam habet. Qui autem timet, non est perfectus in caritate [2 1Kb] . Nos ergo diligamus Deum, quoniam ipse prior dilexit nos. Si quis dixerit quoniam diligo Deum, et fratrem suum oderit, mendax est. Qui enim non diligit fratrem suum quem uidet, Deum quem non uidet quomodo potest diligere? Et hoc mandatum habemus ab eo, ut qui diligit Deum, diligat et fratrem suum.

[u.] Omnis qui credit quoniam iehsu est Christus, ex Deo natus est: et omnis qui diligit eum qui genuit, diligit et eum qui natus est ex eo. In hoc cognoscimus quoniam diligimus natos Dei, cum Deum diligamus, et mandata eius faciamus. Hec est enim caritas Dei, ut mandata eius custodiamus: et mandata eius grauia non sunt. Quoniam omne quod natum est ex Deo, uincit mundum. Et post paululum: Hec est fiducia quam habemus ad eum, quia quodcumque petierimus secundum uoluntatem eius, audit nos: et seimus quoniam audit nos. Et post tres uersus: Qui scit fratrem suum peccare peccatum non ad mortem, petat [3 1Kb] , et dabit ei uitam, peccantibus non ad mortem.  Est peccatum ad mortem; non pro illo dico ut roget quis [1 1Kb] . Omnis iniquitas peccatum est, et est peccatum non ad mortem [2 1Kb] . Scimus quoniam omnis qui natus est ex Deo, non peccat; sed generatio Dei conseruat eum, et malignus non tangit eum. Et alio loco: Filioli, custodite uos a simulacris.



DE EPISTOLA IOANNIS II.

Non tanquam mandatum nouum scribens tibi, sed quod habuimus ab initio, ut diligamus alterutrum. Et hec est caritas, ut ambulemus secundum mandata eius. Hoc mandatum est, ut quemadmodum audistis ab initio, in eo ambuletis. Et post paucos uersus: Omnis qui recedit, et non permanet in doctrina Christi, Deum non habet: qui permanet in doctrina, hic et Filium et Patrem habet. Si quis uenit ad uos, et hanc doctrinam non affert, nolite recipere eum in domum, nec Aue ei dixeritis. Qui enim dicit illi Aue, communicat operibus eius malignis.



DE EPISTOLA IOANNIS III.

Charissime, fideliter facis quidquid operaris in fratres, et hoc in peregrinos, qui testimonium reddiderunt caritati tue in conspectu Ecclesie: quos benefacies deducens [3 1Kb] digne Deo. Pro nomine enim eius profecti sunt, nichil accipientes a Gentibus. Nos ergo debemus suscipere huiusmodi, ut cooperatores simus ueritatis. Et post paululum: Charissime, noli imitari malum, sed quod bonum est. Qui bene facit, ex Deo est: qui male facit, non uidit Deum.



DE EPISTOLA IUDAE APOSTOLI.

Subintroierunt enim quidam homines, qui olim prescripti sunt in hoc iudicium, impii, Domini nostri gratiam transferentes in luxuriam, et solum dominatorem  et Dominum nostrum Iesum Christum negantes. Et paulo post: Hi sunt in epulis suis macule, conuiuantes sine timore, semetipsos pascentes. Et alio loco: Hi sunt murmuratores querulosi, secundum desideria sua ambulantes; et os eorum loquitur blasphemiam [1 1Kb] , mirantes personas questus causa. uos autem, karissimi, memores estote uerborum que predicta sunt ab Apostolis Domini nostri Iesu Christi, qui dicebant uobis, quoniam in nouissimo tempore uenient illusores, secundum desideria sua ambulantes in impietate [2 1Kb] . Hi sunt qui segregant semetipsos, animales, spiritum non habentes. uos autem, karissimi, superedificantes uosmetipsos sanctissime uestre fidei, in Spiritu sancto orantes, ipsos uos in dilectione Dei seruate, exspectantes misericordiam Domini nostri Iesu Christi, in uitam eternam. Et hos quidem arguite iudicatos; illos uero saluate de igne rapientes: aliis autem miseremini in timore, odientes et eam que carnalis est, maculatam tunicam.



DE LIBRO APOCALYPSIS IOANNIS.

[Cap. II.] Si homines, imo quia homines intelliguntur moneri, cum Angeli monentur, in omnibus eisdem preceptis discimus falsos fratres per patientiam sustinendos propter nomen Dei, et per penitentiam ad prima opera bona redeundum, et usque ad mortem persecutiones pro fide tolerandas, et in caritate seruiendum [3 1Kb] .

Circa autem finem libri, cum de sancta ciuitate loqueretur [XXI.]: Non intrabit, inquit, in eam aliquid coinquinatum, et faciens abominationem et mendacium.

Et alibi [XXII.]: Beati qui lauant stolas suas in sanguine Agni, ut sit potestas eorum in ligno uite, et portis intrent ciuitatem. Foris canes, et uenefici, et impudici, et homicide, et idolis seruientes, et omnis qui amat et facit mendacium. Ego iehsu misi angelum meum testificari hec uobis.



[DE CONSENSU EuANGELISTARUM.]





ADMONITIO IN LIBROS DE CONSENSU EuANGELISTARUM.

 Hoc in opere S. Augustinus Euangelium a Paganorum calumniis defendendum suscipit. Ei quidem statim ab ipsa promulgatione multum apud populos omnes auctoritatis ac fidei cum patrata diuinitus tot miracula, tum corporea specie illapsus, ut illud suo numine sanciret, Spiritus sanctus conciliarat; sed non defuere, a quibus impugnaretur. Primum enim tormentorum atque suppliciorum uim, qua dire in primos Christianos seuitum, sustinuit; deinde immanitates illas excepit doctrine pariter atque historie, quam afflatu diuino sacri quatuor Scriptores de eo texuerant, criminatio: utrumque incassum. Enimuero, quemadmodum primis suis conatibus nichil aliud consecuti sunt euangelice ueritatis aduersarii, nisi ut illa certior exploratiorque redderetur, diuino Spiritu martyribus, qui eam suo sanguine assererent, uires suggerente: sic idem ille Spiritus prestantissimorum uirorum mentes ardore succendit, quo refutatis multa cum eruditionis laude Idololatrarum calumniis, maiorem ei firmitudinem ac dignitatem compararent. Porro illud in primis crimini dabatur, inter se neutiquam consentire sacros historicos: »Hoc enim solent,« ait Augustinus, »quasi palmare sue uanitatis  obiicere, quod ipsi Euangeliste inter seipsos dissentiant« . Ethnicis quod ad certos locos succinebant Manichei, quos, ut uidere licet in libris contra Faustum, Euangeliis additos fuisse calumniabantur. Atqui Augustino non satis fuit ea conciliare de quibus litem mouebant isti heretici, contra quos potissimum uetus Testamentum defendebat; uerum, ut Noui quoque Testamenti propugnator merito iure audiret, quatuor Euangelistarum, tam in gestis recensendis, quam in ordine ipso narrationis summam concordiam demonstrare est aggressus.

Fieri sane non potuit quin ei lucubratio hec magno staret. Hinc illam in Tractatu 112 in Ioannem, n. 1, laboriosas litteras uocat; ac rursus in Tractatu 117, n. 2, res ibi esse operosissime disputatas dicit. Scilicet destitutus erat iis adiumentis, quibus instructi fuere quotquot postea in idem illud argumentum desudarunt, qui tamen ipsi uestigiis eius insistentes, uix quidquam alicuius momenti inuenere, quod ille non dixisset. Hoc opus libris de Trinitate, quos iam inchoarat, intermissis, confecit labore continuo, ex libro 2 Retractationum, cap. 16, nec porro ante anni 399 exitum; cum in libro 1, cap. 27, testetur idola tum temporis legum ab imperatoribus latarum auctoritate confringi. Expressam enim legem hac de re nullam habemus iis superiorem, que anno 399 promulgate, atque exsecutioni demandate in Africa fuerunt : quibus nondum constitutis, euertendi simulacra, nisi ex eorum quorum erant, consensu, ius penes se haud quaquam esse fatebatur Augustinus .

Librum primum insumit iis reuincendis, qui cum Christum uiri longe sapientissimi loco haberent, aut uerius, habere simularent, Euangelio fidem derogabant; eo scilicet pretextu, quod non ab ipso Christo scriptum esset, sed ab eius discipulis, quos ei diuinitatem affinxisse dicebant, neque ab illo accepisse doctrinam quam de deorum abdicando cultu ipsi predicarunt. In libro secundo Mattheum Euangelistam usque ad cene narrationem ex ordine considerat, cumque eo collatis Marco, Luca et Ioanne, demonstrat perpetuam inter eos reperiri consensionem. Liber tertius est de eorumdem quatuor Euangelistarum a cene narratione ad Euangelii finem concordia. Quartus denique de iis que peculiaria sunt Marco, Luce et Ioanni. Opus in Corbeiensi codice ante 900 uel 1000 annos exarato inscribitur, »Aurelii Augustini episcopi de Concordia Euangelistarum:« sic et in aliis plerisque Mss. In iis omnibus autem libri quique, primo excepto, diuiduntur in capitula, quorum lemmata in librorum fronte prefixa sunt.





[1Kb] S. AURELII AUGUSTINI HIPPONENSIS EPISCOPI De Consensu EuANGELISTARUM LIBRI QUATUOR  . [1Kb] [1Kb] 



LIBER PRIMUS.

 Dicto breuiter de Euangelistarum auctoritate, numero, ordine ac uaria scribendi ratione, Augustinus, priusquam de eorumdem consensu agat, illis hoc libro occurrit qui uel mouentur cur Christus ipse nichil scripserit, uel fingunt scriptos ab ipso fuisse libros de magicis; quique aduersus euangelicam doctrinam iactitant Christi discipulos non tantum magistro suo amplius tribuisse quam re uera erat, dicendo illum Deum; sed etiam deorum cultum prohibendo, non hoc docuisse quod ab ipso didicissent. Contra quos doctrinam Apostolorum ex Prophetarum eloquiis uindicat, ostendens Deum Isrel solum colendum esse, qui solus a Romanis quod deos alios coli secum uetaret, ante non receptus, iam demum Romanum imperium suo nomini subiugauit, atque apud omnes gentes, uti per suos Prophetas futurum promiserat, idola comminuit per Euangelii predicationem.



CAPUT PRIMUM.---Euangeliorum auctoritas.


1. Inter omnes diuinas auctoritates, que sanctis  Litteris continentur, Euangelium merito excellit. Quod enim Lex et Prophete futurum prenuntiauerunt,  hoc redditum [1 1Kb] atque completum in Euangelio demonstratur. Cuius primi predicatores Apostoli fuerunt, qui Dominum ipsum et Saluatorem nostrum Iesum Christum etiam presentem in carne uiderunt. Qui [2 1Kb] non solum ea que ex ore eius audita uel ab illo sub oculis suis operata, dicta et facta meminerant; uerum etiam que priusquam illi per discipulatum adheserant, in eius natiuitate, uel infantia, uel pueritia, diuinitus gesta et digna memoria, siue ab ipso, siue a parentibus eius, siue a quibuslibet aliis, certissimis indiciis et fidelissimis testimoniis requirere et cognoscere potuerunt, imposito sibi euangelizandi munere, generi humano annuntiare curarunt. Quorum quidam, hoc est Mattheus et Ioannes, etiam scripta de illo, que scribenda uisa sunt, libris singulis ediderunt.

2. Ac ne putaretur, quod attinet ad percipiendum et predicandum Euangelium, interesse aliquid utrum illi annuntient, qui eumdem Dominum hic in carne apparentem discipulatu famulante secuti sunt, an ii qui ex illis fideliter comperta crediderunt; diuina prouidentia procuratum est per Spiritum sanctum, ut quibusdam etiam ex illis qui primos Apostolos sequebantur, non solum annuntiandi, uerum etiam scribendi Euangelium tribueretur auctoritas: hi sunt Marcus et Lucas. Ceteri autem homines, qui de Domini uel Apostolorum actibus aliqua scribere conati uel ausi sunt, non tales suis temporibus exstiterunt, ut eis fidem haberet Ecclesia, atque in auctoritatem canonicam sanctorum Librorum eorum scripta reciperet: nec solum quia illi non tales erant, quibus narrantibus credi oporteret; sed etiam quia scriptis suis quedam fallaciter indiderunt, que catholica atque apostolica regula fidei et sana doctrina condemnat.



CAPUT II.---Ordo Euangelistarum, et scribendi ratio.

3. Isti igitur quatuor Euangeliste uniuerso terrarum orbe notissimi, et ob hoc fortasse quatuor, quoniam quatuor sunt partes orbis terre, per cuius uniuersitatem Christi Ecclesiam dilatari, ipso sui numeri sacramento quodammodo declararunt, hoc ordine scripsisse perhibentur. Primum Mattheus, deinde Marcus, tertio Lucas, ultimo Ioannes. Unde alius eis fuit ordo cognoscendi atque predicandi, alius autem scribendi. Ad cognoscendum quippe atque predicandum, primi utique fuerunt qui secuti Dominum in carne presentem, dicentem audierunt, facientemque uiderunt; atque ex eius ore ad euangelizandum missi sunt. Sed in conscribendo Euangelio, quod diuinitus ordinatum esse credendum est, ex numero eorum quos ante passionem Dominus elegit, primum atque ultimum locum duo tenuerunt; primum Mattheus, ultimum Ioannes: ut reliqui duo qui ex illo numero non erant, sed tamen Christum in illis loquentem secuti erant, tanquam filii amplectendi, ac per hoc in loco medio constituti, utroque ab eis latere munirentur.

 4. Horum sane quatuor solus Mattheus hebreo scripsisse perhibetur eloquio, ceteri greco. Et quamuis singuli suum quemdam narrandi ordinem tenuisse uideantur, non tamen unusquisque eorum uelut alterius precedentis ignarus uoluisse scribere reperitur, uel ignorata pretermisisse que scripsisse alius inuenitur; sed sicut unicuique inspiratum est, non superfluam cooperationem sui laboris adiunxit. Nam Mattheus suscepisse intelligitur incarnationem Domini secundum stirpem regiam, et pleraque secundum hominum presentem uitam facta et dicta eius. Marcus eum subsecutus, tanquam pedissequus et breuiator eius uidetur. Cum solo quippe Ioanne, nichil dixit; solus ipse, perpauca; cum solo Luca, pauciora; cum Mattheo uero, plurima; et multa pene totidem atque ipsis uerbis, siue cum solo, siue cum ceteris consonante. Lucas autem circa sacerdotalem Domini stirpem atque personam magis occupatus apparet. Nam et ad ipsum Dauid non regium stemma secutus ascendit, sed per eos qui reges non fuerunt, exiit ad Nathan filium Dauid , qui nec ipse rex fuit. Non sicut Mattheus, qui per Salomonem regem descendens , ceteros etiam reges ex ordine persecutus est, seruans in eis, de quo postea loquemur, mysticum numerum.



CAPUT III.---Mattheus cum Marco ad regiam, Lucas ad sacerdotalem Christi personam intentionem retulit.

5. Dominus enim iehsu Christus unus uerus rex et unus uerus sacerdos, illud ad regendos nos, istud ad expiandos, has duas personas apud Patres [1 1Kb] singillatim commendatas suam figuram egisse declarauit, siue titulo illo qui cruci eius superfixus erat, Rex Iudeorum; unde arcano instinctu Pilatus respondit, Quod scripsi scripsi : predictum quippe erat in Psalmis, Ne corrumpas tituli inscriptionem : siue quod ad personam sacerdotis attinet, in eo quod nos offerre atque accipere docuit; unde prophetiam [2 1Kb] de se premisit dicentem, Tu es sacerdos in eternum secundum ordinem Melchisedech . Multisque aliis documentis diuinarum Scripturarum rex et sacerdos Christus apparet. Hinc et ipse Dauid, cuius non frustra crebrius filius dictus est, quam filius Abrahe, et quem communiter tenuerunt Mattheus et Lucas, ille a quo per Salomonem descenderet, iste ad quem per Nathan ascenderet, quanquam aperte rex fuit, figurauit tamen et sacerdotis personam, quando panes propositionis manducauit, quos non licebat manducare nisi solis sacerdotibus . Huc accedit quod solus etiam Lucas Mariam commemorat ab Angelo manifestatam cognatam fuisse Elisabeth [3 1Kb] , que uxor erat Zacarie sacerdotis. De quo idem scripsit, quod eam de filiabus Aaron, hoc est de tribu sacerdotum habebat uxorem .

6. Cum ergo Mattheus circa regis, Lucas circa  sacerdotis personam gereret intentionem, utrique humanitatem Christi maxime commendarunt. Secundum hominem quippe Christus et rex et sacerdos effectus est, cui dedit Deus sedem Dauid patris sui, ut regni eius non esset finis , et esset ad interpellandum pro nobis mediator Dei et hominum homo Christus iehsu . Non autem habuit tanquam breuiatorem coniunctum Lucas, sicut Marcum Mattheus. Et hoc fortasse non sine aliquo sacramento, quia regum est non esse sine comitum obsequio [1 1Kb] : unde ille qui regiam personam Christi narrandam susceperat, habuit sibi tanquam comitem adiunctum, qui sua uestigia quodammodo sequeretur. Sacerdos autem quoniam in sancta sanctorum solus intrabat, propterea Lucas, cuius circa sacerdotium Christi erat intentio, non habuit tanquam socium subsequentem, qui suam narrationem quodammodo breuiaret.



CAPUT Iu.---Ioannes ipsius diuinitatem exprimendam curauit.

7. Tres tamen isti Euangeliste in his rebus maxime diuersati sunt, quas Christus per humanam carnem temporaliter gessit: porro autem Ioannes ipsam maxime diuinitatem Domini, qua Patri est equalis, intendit, eamque precipue suo Euangelio, quantum inter homines sufficere credidit, commendare curauit. Itaque longe a tribus istis superius fertur, ita ut hos uideas quodammodo in terra cum Christo homine conuersari; illum autem transcendisse nebulam, qua tegitur omnis terra, et peruenisse ad liquidum celum, unde acie mentis acutissima atque firmissima uideret, in principio uerbum Deum apud Deum, per quem facta sunt omnia; et ipsum agnosceret carnem factum, ut habitaret in nobis : quod acceperit carnem, non quod fuerit mutatus in carnem. Nisi enim carnis assumptio seruata incommutabili diuinitate facta esset, non diceretur, Ego et Pater unum sumus : neque enim Pater et caro unum sunt. Et hoc de seipso Domini testimonium solus idem Ioannes commemorauit; et, Qui me uidit, uidit et Patrem [2 1Kb] ; et, Ego in Patre, et Pater in me est ; et, Ut sint unum, sicut et nos unum sumus ; et, Quecumque Pater facit, hec eadem et Filius facit similiter ; et si qua alia sunt, que Christi diuinitatem, in qua equalis est Patri, recte intelligentibus intiment, pene solus Ioannes in Euangelio suo posuit: tanquam qui de pectore ipsius Domini, super quod discumbere in eius conuiuio solitus erat , secretum diuinitatis eius uberius et quodammodo familiarius biberit.



CAPUT u.---uirtutes due; circa contemplatiuam Ioannes, circa actiuam Euangeliste alii uersantur.

8. Proinde cum due uirtutes proposite sint anime humane, una actiua, altera contemplatiua; illa qua itur, ista qua peruenitur; illa qua laboratur, ut cor mundetur ad uidendum Deum; ista qua uacatur et uidetur Deus: illa est in preceptis exercende uite  huius temporalis, ista in doctrina uite illius sempiterne. Ac per hoc illa operatur, ista requiescit; quia illa est in purgatione peccatorum, ista in lumine [1 1Kb] purgatorum. Ac per hoc in hac uita mortali, illa est in opere bone conuersationis; ista uero magis in fide, et apud perpaucos per speculum in enigmate, et ex parte in aliqua uisione incommutabilis ueritatis . He due uirtutes in duabus uxoribus Iacob figurate intelliguntur. De quibus aduersus Faustum Manicheum pro modulo meo, quantum illi operi sufficere uidebatur, disserui . Lia quippe interpretatur, Laborans; Rachel autem, uisum principium [2 1Kb] . Ex quo intelligi datur, si diligenter aduertas, tres Euangelistas temporalia facta Domini et dicta que ad informandos mores uite presentis maxime ualerent, copiosius persecutos, circa illam actiuam uirtutem fuisse uersatos; Ioannem uero facta Domini multo pauciora narrantem, dicta uero eius, ea presertim que Trinitatis unitatem et uite eterne felicitatem insinuarent, diligentius et uberius conscribentem, in uirtute contemplatiua commendanda, suam intentionem predicationemque tenuisse.



CAPUT uI.---Quatuor animalia ex Apocalypsi de quatuor Euangelistis alii aliis aptius intellexerunt.

9. Unde mihi uidentur, qui ex Apocalypsi illa quatuor animalia ad intelligendos quatuor Euangelistas interpretati sunt, probabilius aliquid attendisse illi qui leonem in Mattheo, hominem in Marco, uitulum in Luca, aquilam in Ioanne intellexerunt, quam illi qui hominem Mattheo, aquilam Marco, leonem Ioanni tribuerunt. De principiis enim librorum quamdam coniecturam capere uoluerunt, non de tota intentione Euangelistarum, que magis fuerat perscrutanda. Multo enim congruentius ille qui regiam Christi personam maxime commendauit, per leonem significatus accipitur: unde et in Apocalypsi cum ipsa tribu regia leo commemoratus est, ubi dictum est, uicit leo de tribu Iuda . Secundum Mattheum enim et Magi narrantur uenisse ab Oriente ad regem querendum et adorandum, qui eis per stellam natus apparuit: et ipse rex Herodes regem formidat infantem, atque ut eum possit occidere, tot paruulos necat . Quod autem per uitulum Lucas significatus sit, propter maximam uictimam sacerdotis, neutri dubitauerunt. Ibi enim a sacerdote Zacaria incipit sermo narrantis; ibi cognatio Marie et Elisabeth commemoratur ; ibi sacramenta primi sacerdotii in infante Christo impleta narrantur : et quecumque alia possunt diligenter aduerti, quibus appareat Lucas intentionem circa sacerdotis personam habuisse. Marcus ergo, qui neque stirpem regiam, neque sacerdotalem uel cognationem, uel consecrationem narrare uoluit, et tamen in eis uersatus ostenditur que homo Christus operatus est, tantum hominis figura in illis quatuor animalibus  significatus uidetur. Hec autem animalia tria siue leo, siue homo, siue uitulus, in terra gradiuntur: unde isti tres Euangeliste in his maxime occupati sunt, que Christus in carne operatus est, et que precepta mortalis uite exercende carnem portantibus tradidit. At uero Ioannes super nubila infirmitatis humane uelut aquila uolat, et lucem incommutabilis ueritatis acutissimis atque firmissimis oculis cordis intuetur  .



CAPUT uII.---Causa suscepti operis de Euangelistarum consensu. Occurritur iis qui dicunt Christum nichil scripsisse, discipulos uero eius Deum illum predicando, mentitos fuisse.

10. Has Domini sanctas quadrigas, quibus per orbem uectus subigit populos leni suo iugo et sarcine leui, quidam uel impia uanitate uel imperita temeritate calumniis appetunt, ut eis ueracis narrationis derogent fidem, per quos christiana religio disseminata per mundum, tanta fertilitate prouenit, ut homines infideles iam inter seipsos calumnias suas mussitare uix audeant, compressi fide Gentium et omnium deuotione populorum. uerumtamen, quia nonnullos adhuc calumniosis disputationibus suis, uel retardant a fide ne credant, uel iam credentes, quantum potuerint, agitando perturbant; nonnulli autem fratres salua fide nosse desiderant quid talibus respondeant questionibus, uel ad profectum scientie sue, uel ad illorum uaniloquia refellenda; inspirante atque adiuuante Domino Deo nostro , hoc opere demonstrare suscepimus errorem uel temeritatem eorum qui contra Euangelii quatuor libros, quos Euangeliste quatuor singulos conscripserunt, satis argutas criminationes se proferre arbitrantur: quod ut fiat, quam non sibi aduersentur iidem scriptores quatuor, ostendendum est. Hoc enim solent quasi palmare [1 1Kb] sue uanitatis obiicere, quod ipsi Euangeliste inter seipsos dissentiant.

11. Sed illud prius discutiendum est, quod solet nonnullos mouere, cur ipse Dominus nichil scripserit, ut aliis de illo scribentibus necesse sit credere. Hoc enim dicunt illi uel maxime pagani, qui Dominum ipsum Iesum Christum culpare aut blasphemare non audent, eique tribuunt excellentissimam sapientiam, sed tamen tanquam homini: discipulos uero eius dicunt magistro suo amplius tribuisse quam erat, ut eum Filium Dei dicerent, et uerbum Dei per quod facta sunt omnia, et ipsum ac Deum Patrem unum esse; ac si qua similia sunt in apostolicis Litteris, quibus eum cum Patre unum Deum colendum esse didicimus. Honorandum enim tanquam sapientissimum uirum putant; colendum autem tanquam Deum negant.

12. Cum ergo querunt quare ipse non scripserit, uidentur parati fuisse hoc de illo credere, quod de se ipse scripsisset, non quod alii de illo pro suo arbitrio predicassent. A quibus quero, cur de quibusdam nobilissimis philosophis suis hoc crediderint, quod de illis eorum discipuli scriptum memorie reliquerunt,  cum de se ipsi nichil scripsissent? Nam Pythagoras, quo in illa contemplatiua uirtute nichil tunc [1 1Kb] habuit Grecia clarius, non tantum de se, sed nec de ulla re aliquid scripsisse perhibetur. Socrates autem, quem rursus in actiua, qua mores informantur, omnibus pretulerunt, ita ut testimonio quoque Dei sui Apollinis omnium sapientissimum pronuntiatum esse non taceant, Aesopi fabulas pauculis uersibus persecutus est, uerba et numeros suos adhibens rebus alterius, usque adeo nichil scribere uoluit, ut hoc se coactum imperio sui demonis fecisse dixerit, sicut nobilissimus discipulorum eius Plato commemorat: in quo tamen opere maluit alienas quam suas exornare sententias. Quid igitur cause est cur de istis hoc credant, quod de illis discipuli eorum litteris commendarunt, et de Christo nolint credere quod eius de illo discipuli conscripserunt; presertim cum ab eo ceteros homines sapientia superatos esse fateantur, quamuis eum fateri Deum nolint? An uero illi, quos isto multo inferiores fuisse non dubitant, ueraces de se discipulos facere potuerunt, et iste non potuit? Quod si absurdissime dicitur, credant de illo quem sapientem fatentur, non quod ipsi uolunt, sed quod apud eos legunt, qui ea que scripserunt, ab illo sapiente didicerunt.



CAPUT uIII.---Si fama narrante Christus creditur sapientissimus, cur maiori fama predicante non credatur Deus.

13. Deinde dicant, unde saltem quod sapientissimus fuerit, nosse uel audire potuerunt. Si fama disseminante, certiorne de illo nuntia fama est [2 1Kb] , quam discipuli eius, quibus eum predicantibus ipsa per totum mundum fama fragrauit? Postremo famam preferant fame, et ei fame de illo credant que maior est. Ea quippe fama, que de catholica Ecclesia, quam stupent toto orbe diffusam, mirabili claritate dispergitur, tenues istorum rumores incomparabiliter uincit: ea porro fama tam magna, tam celebris, ut eam timendo isti trepidas et tepidas contradictiunculas in sinu suo rodant, iam plus metuentes audiri, quam uolentes credi, Filium Dei Unigenitum et Deum predicat Christum [3 1Kb] , per quem facta sunt omnia: si ergo famam eligunt testem, cur non hanc eligunt, que tanta claritate prefulget? Si scripturam, cur non euangelicam, que tanta auctoritate prepollet? Nos certe hec de diis eorum credimus, que habet et scriptura eorum antiquior, et fama celebrior. Que si adoranda sunt, cur ea rident in theatris? Si autem ridenda sunt, plus ridendum est cum adorantur in templis. Restat ut ipsi uelint testes esse de Christo, qui sibi auferunt meritum sciendi quid loquantur, loquendo quod nesciunt. Aut si aliquos libros se habere dicunt, quos eum scripsisse asserant, prodant eos nobis. Profecto enim utilissimi et saluberrimi sunt,  quos, ut ipsi fatentur, uir sapientissimus scripsit. Si autem timent eos proferre, utique mali sunt; porro si mali sunt, non eos sapientissimus scripsit: sapientissimum autem Christum fatentur; non ergo Christus tale aliquid scripsit.



CAPUT IX.---Quidam fingunt Christum scripsisse libros de magicis.

14. Ita uero isti desipiunt, ut illis libris quos eum scripsisse existimant, dicant contineri eas artes quibus eum putant illa fecisse miracula, quorum fama ubique percrebuit: quod existimando seipsos produnt quid diligant, et quid affectent; quandoquidem Christum propterea sapientissimum putant fuisse, quia nescio que illicita nouerat, que non solum disciplina christiana, sed etiam ipsa terrene reipublice administratio iure condemnat. Et certe qui tales Christi libros se legisse affirmant, cur ipsi nulla talia faciunt, qualia illum de libris talibus fecisse mirantur?



CAPUT X.---Eosdem libros Petro et Paulo inscriptos quidam delirant.

15. Quid quod etiam diuino iudicio sic errant quidam eorum, qui talia Christum scripsisse uel credunt uel credi uolunt, ut eosdem libros ad Petrum et Paulum dicant, tanquam epistolari titulo prenotatos. Et fieri potest ut siue inimici nominis Christi, siue qui eiusmodi exsecrabilibus artibus de tam glorioso nomine pondus auctoritatis dare se posse putauerunt, talia sub Christi et Apostolorum nomine scripserint: in qua fallacissima audacia sic excecati sunt, ut etiam a pueris, qui adhuc pueriliter in gradu Lectorum christianas Litteras norunt, merito rideantur.

16. Cum enim uellent tale aliquid fingere Christum scripsisse ad discipulos suos, cogitauerunt ad quos potissimum scribere potuisse facile crederetur, tanquam ad illos qui ei familiarius adhesissent, quibus illud quasi secretum digne committeretur: et occurrit eis Petrus et Paulus, credo quod pluribus locis simul eos cum illo pictos uiderent; quia merita Petri et Pauli etiam propter eumdem passionis diem celebrius solemniter [1 1Kb] Roma commendat. Sic omnino errare meruerunt, qui Christum et Apostolos eius non in sanctis codicibus, sed in pictis parietibus quesierunt: nec mirum si a pingentibus fingentes decepti sunt. Toto enim tempore quo Christus in carne mortali cum suis discipulis uixit, nondum erat Paulus discipulus eius, quem post passionem suam, post resurrectionem, post ascensionem, post missum de celis Spiritum sanctum, post multorum Iudeorum conuersionem et mirabilem fidem, post lapidationem Stephani diaconi et martyris, cum adhuc Saulus appellaretur, et eos qui in Christum crediderant, grauiter persequeretur, de celo uocauit, et suum discipulum atque apostolum fecit . Quomodo igitur potuit libros, quos antequam moreretur eum scripsisse putari uolunt, ad discipulos, tanquam familiarissimos, Petrum et Paulum scribere, cum Paulus nondum fuerit discipulus eius?



CAPUT XI.---In eos qui somniant Christum magico arte populos ad se conuertisse.


17. Illud quoque attendant qui magicis artibus tanta eum potuisse, et nomen suum ad populos in se conuertendos arte ipsa consecrasse delirant, utrum potuerit magicis artibus tantos Prophetas diuino Spiritu, antequam in terra nasceretur, implere, qui de illo talia futura prelocuti sunt, qualia iam preterita in Euangelio legimus, et qualia in orbe terrarum presentia nunc uidemus. Neque enim, si magicis artibus fecit ut coleretur et mortuus, magus erat antequam natus: cui prophetando uenturo gens una deputata est, cuius reipublice tota administratio prophetia esset illius regis uenturi, et ciuitatem celestem ex omnibus gentibus condituri.



CAPUT XII.---Iudeorum Deus, illis subiugatis, ideo non fuit a Romanis receptus, quod is iuberet se solum coli simulacris deletis.

18. Proinde illius Hebree gentis ad prophetandum Christum, sicut dixi, deputate nullus alius deus erat, nisi Deus unus, Deus uerus, qui fecit celum et terram et omnia que in eis sunt: quo offenso sepe suis hostibus subdebantur; nunc etiam pro grauissimo scelere occisi Christi, ex ipsa Ierosolyma, quod erat regni eorum caput, penitus eradicati, et Romano imperio subiugati sunt. Solebant autem Romani deos gentium quas subiugabant, colendos propitiare [1 1Kb] , et eorum sacra suscipere. Hoc de Deo gentis Hebree, cum eam uel oppugnauerunt uel uicerunt, facere noluerunt. Credo quod uidebant, si eius Dei sacra reciperent, qui se solum, deletis etiam simulacris, coli iuberet, dimittenda esse omnia que prius colenda susceperant, quorum religionibus imperium suum creuisse arbitrabantur. In quo eos plurimum fallacia demonum decipiebat: nam utique intelligere debebant, occulta Dei ueri uoluntate, penes quem rerum summa potestas est, sibi datum et auctum regnum, non illorum deorum fauore; qui si aliquid in hac re potestatis habuissent, suos potius protexissent, ne a Romanis superarentur, aut ipsos eis Romanos edomitos subiugassent.

19. Neque enim possunt dicere pietatem ac mores suos a diis gentium quas uicerunt, dilectos et electos. Nunquam hoc dicent, si primordia sua recolant, facinorosorum asylum et Romuli fratricidium. Neque enim quando asylum constituerunt Remus et Romulus, ut quisquis cuiuslibet sceleris reus eo confugisset, inultum haberet commissum, precepta penitentie dederunt ad sanandas animas miserorum; ac non potius collectam timentium manum contra suas ciuitates, quarum leges timebant, mercede impunitatis armarunt: aut quando Romulus fratrem, qui nichil in eum mali perpetrarat, occidit, iustitiam uindicandi, ac non principatum dominandi cogitauit. Itane istos mores dilexerunt dii, hostes suarum ciuitatum fauendo hostibus earum? Quin potius nec illas deserendo presserunt, nec ad istos transeundo eos aliquid adiuuerunt; quia non habent in potestate regnum dare et  auferre: sed Deus unus et uerus hoc agit occulto iudicio, non continuo beatos facturus, quibus terrenum regnum dederit; nec continuo miseros, quibus ademerit; sed beatos uel miseros propter aliud et aliunde faciens, temporalia regna atque terrena quibus uoluerit, et quamdiu uoluerit, secundum predestinatum ordinem seculorum, uel sinendo uel donando distribuit.



CAPUT XIII.---Iudeos cur Deus passus est subiugari.

20. Unde nec illud possunt dicere: Cur ergo Deus Hebreorum, quem summum et uerum Deum dicitis, non solum eis Romanos non subiugauit, sed nec ipsos Hebreos, ne a Romanis subiugarentur, adiuuit? Precesserunt enim manifesta peccata eorum, propter que illis hoc euenturum Prophete tanto ante predixerunt; et maxime quia impio furore Christum occiderunt, in quo peccato aliorum occultorum peccatorum meritis excecati sunt: et quod illius passio esset Gentibus profutura, eadem prophetica contestatione predictum est. Nec alia re magis claruit, illius gentis regnum, et templum, et sacerdotium, et sacrificium, et unctionem illam mysticam, quod grece dicitur, unde Christi nomen elucet, et propter quam reges suos christos ipsa gens appellabat, non fuisse nisi prenuntiando Christo deputata, quam quod occisi Christi resurrectio posteaquam cepit credentibus Gentibus predicari, illa omnia cessauerunt, nescientibus Romanis per quorum uictoriam, nescientibus Iudeis per quorum subiugationem factum est ut illa cessarent.



CAPUT XIu.---Deus Hebreorum uictis illis se uictum non esse ostendit idolorum euersione, et Gentium omnium ad ipsius cultum conuersione.

21. Rem sane mirabilem non aduertunt pauci Pagani qui remanserunt, Deum Hebreorum offensum a uictis, nec receptum a uictoribus, nunc predicari et coli ab omnibus gentibus. Ipse est enim Deus Isrel, de quo tanto ante Propheta plebem Dei sic allocutus est: Et qui eruit te, Deus Isrel uniuerse terre uocabitur . Hoc factum est per nomen Christi uenientis ad homines ex semine ipsius Isrel, qui nepos fuit Abrahe, a quo gens cepit Hebreorum  : nam et ipsi Isrel dictum est, In semine tuo benedicentur omnes tribus terre . Hinc ostenditur Deus Isrel, Deus unus qui fecit celum et terram, et res humanas iuste ac misericorditer curat, ita ut nec precludat iustitia misericordiam, nec impediat misericordia iustitiam, quod non ipse sit uictus in Hebreo populo suo, quia regnum sacerdotiumque eius Romanis expugnandum delendumque permisit: quandoquidem per Christi Euangelium, ueri regis et sacerdotis, quod illo regno et sacerdotio futurum prefigurauit, nunc ipse Deus Isrel ubique delet idola gentium; que utique ne delerentur, recipere sacra eius Romani noluerunt, sicut receperunt deorum aliarum gentium quas uicerunt. Ita et regnum sacerdotiumque prophetice gentis abstulit, quia iam  qui per eam promittebatur, aduenerat; et Romanum imperium, a quo gens illa uicta est, per Christum regem suo nomini subiugauit, atque ad euertenda idola, propter quorum honorem sacra eius recepta non erant, christiane fidei robore ac deuotione conuertit.

22. Puto quia hec de se futura, ut per tot Prophetas, et per cuiusdam etiam gentis regnum ac sacerdotium prenuntiarentur, non magicis artibus fecit Christus, antequam esset in hominibus natus. Nam et illius iam deleti regni populus ubique dispersus mirabili Dei prouidentia, quamuis sine ulla unctione regis sacerdotisque remanserit, in quo chrismate Christi nomen apparet, tenet tamen reliquias quarumdam obseruationum suarum: Romana autem sacra illa de idolorum cultu nec uictus ac subiugatus accepit, ut Libros propheticos ad testimonium gerat Christi, ac sic de inimicorum codicibus probetur [1 1Kb] ueritas prophetati Christi. Quid ergo miseri adhuc Christum male laudando seipsos indicant [2 1Kb] ? Si aliqua magica sub eius nomine scripta sunt, cum uehementer his artibus Christi doctrina inimica sit; hinc potius intelligant quantum sit illud nomen, quo addito etiam illi qui contra eius precepta uiuunt, suas nefarias artes honorare conantur. Sicut enim diuersis hominum erroribus multi etiam uarias hereses aduersus ueritatem sub eius nomine condiderunt; ita sentiunt etiam inimici Christi, ad suadendum quod proferunt contra doctrinam Christi, nullum sibi esse pondus auctoritatis, si non habeat nomen Christi.



CAPUT Xu.---Pagani Christum laudare compulsi, in eius discipulos contumeliosi.

23. Quid quod isti uani Christi laudatores et christiane religionis obliqui obtrectatores propterea non audent blasphemare Christum, quia quidam philosophi eorum, sicut in libris suis Porphyrius Siculus prodidit, consuluerunt deos suos quid de Christo responderent, illi autem oraculis suis Christum laudare compulsi sunt? Nec mirum, cum et in Euangelio legamus eum demones fuisse confessos : scriptum est autem in Prophetis nostris, Quoniam dii Gentium demonia . Ac per hoc isti ne contra deorum suorum responsa conentur, continent blasphemias a Christo, et eas in discipulos eius effundunt: mihi autem uidetur, quod illi dii Gentium, quos philosophi Paganorum consulere potuerunt, etiam si de discipulis Christi interrogarentur, ipsos quoque laudare cogerentur.



CAPUT XuI.---Apostoli de subuertendis idolis nichil a Christo uel a Prophetis diuersum docuerunt.

24. uerumtamen isti ita disputant, quod hec euersio templorum, et damnatio sacrificiorum, et confractio simulacrorum non per doctrinam Christi fiat, sed per discipulorum eius, quos aliud quam ab illo didicerunt, docuisse contendunt; ita uolentes christianam fidem, Christum honorantes laudantesque, conuellere: quia utique per discipulos Christi et facta et dicta Christi annuntiata sunt, quibus constat religio  christiana, adhuc istis iam paucissimis, nec iam oppugnantibus, sed tamen adhuc mussitantibus inimica. Sed si nolunt credere Christum talia docuisse, Prophetas legant, qui non solum superstitiones idolorum euerti preceperunt, uerum etiam christianis temporibus hanc euersionem futuram predixerunt. Qui si fefellerunt, cur tanta manifestatione completur? si uerum dixerunt, cur tante diuinitati resistitur?



CAPUT XuII.---In Romanos qui Deum Isrel solum reiecerunt.

25. uerumtamen diligentius ab istis querendum est, quemnam putent esse Deum Isrel; cur eum colendum non receperint, sicut aliarum gentium deos, quas Romanum subegit imperium; presertim cum eorum sententia sit, omnes deos colendos esse sapienti. Cur ergo a numero ceterorum iste reiectus est? Si plurimum ualet, cur ab eis solus non colitur? si parum aut nichil ualet, cur contritis eorum simulacris ab omnibus gentibus solus pene iam colitur? Nunquam huius questionis uinculo eximi poterunt, qui cum maiores et minores deos colant, quos deos putant, hunc Deum non colunt, qui preualuit omnibus quos colunt. Si enim magne uirtutis est, cur existimatus est improbandus? si parue nulliusue uirtutis est, cur tantum potuit improbatus? Si bonus est, cur a ceteris bonis solus separatur? si malus est, cur a tot bonis unus non superatur? Si uerax est, cur eius precepta respuuntur? si mendax est, cur eius predicta complentur?



CAPUT XuIII.---Hebreorum Deus a Romanis non receptus, quia se solum coli uoluerit.

26. Postremo, quod uolunt de illo sentiant. Numquid Romani etiam malos deos colendos non putant, qui Pallori et Febri fana fecerunt? qui et demonas inuitandos [1 1Kb] , et demonas placandos monent? Quodlibet ergo de illo existiment, cur eum solum sibi nec aduocandum nec propitiandum esse duxerunt? Quis est Deus iste uel ita ignotus, ut in tam multis diis solus adhuc non inueniatur; aut ita notus, ut a tam multis hominibus iam solus colatur? Nihil ergo restat ut dicant cur huius Dei sacra recipere noluerint; nisi quia solum se coli uoluerit, illos autem deos Gentium, quos isti iam colebant, coli prohibuerit. Sed hoc ipsum magis ab eis requirendum est, quemnam uel qualem putent esse istum Deum, qui noluerit coli deos alios, quibus isti templa et simulacra fecerunt; tantumque potuerit, ut plus ualeret eius uoluntas ad eorum simulacra euertenda, quam illorum ad eius sacra non recipienda. Certe sententia illius eorum philosophi proditur, quem sapientissimum omnium hominum etiam oraculo fuisse firmarunt. Socratis enim sententia est, unumquemque deum sic coli oportere, quomodo se ipse colendum esse preceperit. Proinde istis summa necessitas facta est non colendi Deum Hebreorum; quia si alio modo eum colere uellent, quam se colendum ipse dixisset,  non utique illum colerent, sed quod ipsi finxissent: si autem illo modo uellent quo ipse diceret, alios sibi colendos non esse cernebant, quos ille coli prohibebat. Ac per hoc respuerunt unius ueri Dei cultum, ne multos falsos offenderent; magis arbitrantes sibi obfuturam fuisse istorum iracundiam, quam illius beneuolentiam profuturam.



CAPUT XIX.---Hunc esse uerum Deum.

27. Sed fuerit ista uana necessitas, et ridenda timiditas: nunc querimus quid de isto Deo sentiant homines, quibus placet omnes deos colendos esse. Si enim iste colendus non est, quomodo coluntur omnes, cum iste non colitur? si autem colendus est, non omnes colendi sunt; quia nisi solus colatur, iste non colitur. An forte dicturi sunt istum non esse Deum, cum illos deos dicant, qui, sicut nos credimus, nichil possunt, nisi quod illius iudicio permittuntur; non ut alicui prosint, sed ut nec ledere ualeant, nisi eos quos ita ledendos esse ille iudicat, qui omnia potest? Sicut autem ipsi coguntur fateri, minora certe quam ille potuerunt. Si enim dii sunt, quorum uates consulti ab hominibus, ut non dicam fefellerunt, proxima tamen priuatis negotiis responderunt; quomodo non est Deus, cuius uates non solum ea que ad tempus consulebantur congrue responderunt, uerum etiam unde non consulebantur de uniuerso genere humano, atque omnibus gentibus ea tanto ante predixerunt, que nunc et legimus et uidemus? Si Deum dicunt, quo impleta Sibylla fata [1 1Kb] cecinit Romanorum; quomodo non est Deus, qui et Romanos et omnes nationes in se unum Deum per Christi Euangelium credituras, et omnia patrum suorum simulacra euersuras, sicut prenuntiauit, exhibuit? Postremo, si illos deos dicunt, qui nunquam ausi sunt per uates suos contra istum Deum aliquid dicere; quomodo non est Deus qui per uates suos istorum simulacra non solum euerti iussit, uerum etiam in omnibus Gentibus euersum iri predixit ab eis qui illis desertis se unum colere iuberentur, et iussi famularentur?



CAPUT XX.---Contra Deum Hebreorum nichil a Paganorum uatibus predictum reperitur.

28. Aut legant, si possunt, uel aliquam Sibyllarum, uel quemlibet aliorum uatum suorum predixisse hoc futurum, ut Deus Hebreorum Deus Isrel ab omnibus gentibus coleretur, et quod eum cultores aliorum deorum recte antea respuissent; futuras etiam litteras Prophetarum eius in auctoritate ita sublimi [2 1Kb] , ut his obtemperans etiam imperium Romanorum iuberet deleri simulacra; monuisse etiam ne talibus preceptis obtemperaretur: legant ista, si possunt, ex aliquibus libris uatum suorum. Omitto enim dicere quod ea que in illorum libris leguntur, pro nostra, hoc est, christiana religione testimonium dicunt, quod a sanctis Angelis, et ab ipsis nostris Prophetis audire potuerunt: sicut et presentem in carne Christum etiam demonia coacta sunt confiteri. Sed hec omitto, que cum proferimus, a nostris ficta esse contendunt:  ipsi omnino, ipsi urgendi sunt, ut proferant a uatibus deorum suorum contra Deum Hebreorum aliquid prophetatum; sicut nos tot et tanta de libris Prophetarum nostrorum contra deos eorum et iussa obseruamus, et predicta recitamus, et facta monstramus. Que illi iam perpauci qui remanserunt, malunt dolere completa, quam illum Deum agnoscere, qui potuit prenuntiare complenda: cum in suis diis falsis, que sunt uera demonia, nichil aliud pro magno appetant, quam cum aliquid eorum responsis sibi futurum esse didicerint.



CAPUT XXI.---Hic solus Deus colendus, qui cum alios coli prohibeat, coli non prohibetur ab aliis.

29. Que cum ita sint, cur non potius miseri intelligunt illum esse Deum uerum, quem sic uident a suorum deorum societate seiunctum, ut quem Deum fateri coguntur, qui omnes deos colendos esse profitentur, cum ceteris colere non sinantur? Cum ergo simul coli non possint, cur non ille eligitur, qui istos coli uetat, relictis istis qui illum coli non uetant? Aut si uetant, legatur. Quid enim magis populis eorum in templis eorum debuit recitari, ubi nichil unquam tale personuit? Et utique prohibitio tam multorum contra unum, quam unius contra tam multos, notior et potentior [1 1Kb] esse deberet. Nam si huius Dei cultus est impius, inutiles sunt dii, qui homines ab impietate non prohibent: si uero pius est huius cultus, quoniam in illo precipitur ne isti colantur, impius est cultus eorum. Si autem tam diffidenter istum coli prohibent, ut plus audiri timeant [2 1Kb] , quam prohibere audeant; hoc ipso quis non sapiat, quis non sentiat, illum esse potius eligendum, qui istos coli tam publice prohibet, qui eorum simulacra euerti iussit, predixit, euertit, quam istos, quos ut ille non colatur, iussisse nescimus, predixisse non legimus, ualuisse aliquid non uidemus? Rogo, respondeant; quis est Deus iste, qui omnes Deos Gentium sic persequitur, qui omnia eorum sacra sic prodit, sic exstinguit?



CAPUT XXII.---Opinio Gentium de Deo nostro.

30. Quid interrogem homines qui euanuerunt cogitando quis iste sit? Alii dicunt, Saturnus est: credo propter sabbati sanctificationem, quia isti eum diem Saturno tribuerunt. uarro autem ipsorum, quo doctiorem apud se neminem inueniunt, Deum Iudeorum Iouem putauit, nichil interesse censens quo nomine nuncupetur, dum eadem res intelligatur: credo illius summitate deterritus. Nam quia nichil superius solent colere Romani quam Iouem, quod Capitolium eorum satis aperteque testatur, eumque regem omnium deorum arbitrantur; cum animaduerteret Iudeos summum Deum colere, nichil aliud potuit suspicari quam Iouem. Sed siue qui Saturnum, siue qui Iouem Deum Iudeorum putant, dicant quando Saturnus prohibere ausus est coli alterum Deum; nec ipsum Iouem, qui eum regno expulisse perhibetur, patrem filius. Qui  si tanquam potentior et uictor placuit cultoribus suis, Saturnum uictum expulsumque non colant. Sed neque istum coli Iouis prohibuit; et quem uincere potuit, deum tamen esse permisit.



CAPUT XXIII.---De Ioue et Saturno quid nugati sint Pagani.

31. Iste, inquiunt, fabule sunt aut interpretande a sapientibus, aut ridende: nos autem Iouem colimus, de quo ait Maro,

Iouis omnia plena; 
id est, omnia uiuificantem spiritum. Merito ergo et uarro Iouem opinatus est coli a Iudeis, quia dicit per prophetam, Celum et terram ego impleo . Quid illud quod idem peta dicit ethera? quomodo accipiunt? Sic enim ait:

Tum Pater omnipotens fecundis imbribus Aether,
Coniugis in gremium lete descendit. 
Aetherem quippe non spiritum, sed corpus esse dicunt sublime, quo celum super erem distenditur. An pete conceditur nunc secundum Platonicos, ut non corpus, sed spiritus, nunc secundum Stoicos loqui, ut corpus sit Deus? Quid igitur in Capitolio colunt? Si spiritum, si denique ipsum celum corporeum, quid illic facit scutum illud Iouis, quod appellant Aegida? Nempe origo nominis huius ita redditur, quia Iouem a matre occultatum capra nutriuit: an et hoc pete mentiuntur? Numquid et Capitolia Romanorum, opera sunt petarum? Quid sibi autem uult ista non petica, sed plane mimica uarietas, deos secundum philosophos in libris querere, secundum petas in templis adorare?

32. Sed numquid etiam ille Euhemerus peta fuit, qui et ipsum Iouem et Saturnum patrem eius, et Plutonem atque Neptunum fratres eius, ita planissime homines fuisse prodit, ut eorum cultores gratias magis petis agere debeant, quia non ad eos dehonestandos, sed potius ad exornandos multa finxerunt? quamuis et ipsum Euhemerum ab Ennio peta in latinam linguam esse conuersum Cicero commemoret . Numquid et ipse Cicero peta fuit, qui eum, cum quo in Tusculanis disputat, tanquam secretorum conscium admonet dicens: Si uero scrutari uetera, et ex eis que Scriptores Grecie prodiderunt, eruere coner, ipsi illi maiorum gentium dii qui habentur, hinc a nobis profecti in celum reperientur. Quere quorum demonstrentur sepulcra in Grecia; reminiscere, quoniam es initiatus, que tradantur mysteriis: tum denique quam hoc late pateat intelliges . Hic certe istorum deos homines fuisse satis confitetur, in celum autem peruenisse beneuole suspicatur: quanquam et hunc honorem opinionis ab hominibus eis esse delatum, non dubitauit publice dicere, cum de Romulo loqueretur: Qui hanc urbem, inquit, condidit, Romulum ad deos immortales beneuolentia famaque sustulimus . Quid igitur mirum est, si hoc fecerunt antiquiores homines de Ioue et Saturno et ceteris, quod Romani de Romulo, quod denique  iam recentioribus temporibus etiam de Cesare facere uoluerunt? Quibus et uirgilius adulationem carminis addidit, dicens:

Ecce Dionei processit Cesaris astrum. 
uideant ergo ne forte historica ueritas sepulcra falsorum deorum ostendat in terra; uanitas autem petica stellas eorum non figat, sed fingat in celo. Neque enim reuera stella illa Iouis est, aut illa Saturni; sed post eorum mortem sideribus ab initio mundi conditis hec nomina imposuerunt homines, qui illos mortuos, quasi deos habere uoluerunt. De quibus quid tantum mali castitas, aut quid tantum boni uoluptas commeruit, ut inter astra, que cum sole et luna circumeunt, uenus habeat stellam, et Minerua non habeat?

33. Sed fuerit et Cicero academicus incertior quam pete, qui sepulcra deorum commemorare ausus est, litterisque mandare: quamuis hoc non ex opinione propria presumpserit, sed ex ipsorum sacrorum traditione commemorauerit. Numquid et uarro uel tanquam peta fingit, uel tanquam Academicus dubie ponit, quod dicit talium deorum sacra ex cuiusque eorum uita uel morte, qua inter homines uixerunt uel obierunt, esse composita? Numquid et Leon ille sacerdos Aegyptius, peta uel academicus fuit, qui Macedoni Alexandro, diuersam quidem a Grecorum opinione istorum deorum originem, uerumtamen ita prodit, ut eos homines fuisse declaret?

34. Sed quid ad nos [1 1Kb] ? Dicant se Iouem, non hominem mortuum colere, nec homini mortuo Capitolium dedicasse, sed spiritui uiuificanti omnia, quo mundus impletur, et scutum eius in honorem nutricis eius factum de pelle caprina, interpretentur ut uolunt. Quid dicunt de Saturno? quem [2 1Kb] Saturnum colunt? Nonne ille est qui primus ab Olympo uenit,

Arma Iouis fugiens, et regnis exsul ademptis.
Qui genus indocile et dispersum montibus altis
Composuit legesque dedit, Latiumque uocari
Maluit, his quoniam latuisset tutus in oris? 
Nonne ipsum eius simulacrum, quod cooperto capite fingitur, quasi latentem indicat? nonne ipse Italis ostendit agriculturam, quod falce demonstrat? Non, inquiunt: nam uideris si fuit ille [3 1Kb] homo et rex quidam, de quo ista narrantur; nos tamen Saturnum interpretamur Uniuersum tempus, quod grecum etiam uocabulum eius ostendit: uocatur enim , quod aspiratione addita, etiam temporis nomen est; unde et latine Saturnus appellatur, quasi saturetur annis. Quid iam cum istis agendum sit, nescio, qui conantes in melius interpretari nomina et simulacra deorum suorum, fatentur maiorem deum suum et patrem ceterorum tempus esse. Quid enim aliud indicant, quam omnes deos suos temporales esse, quorum patrem ipsum tempus constituunt?

35. Erubuerunt hinc philosophi eorum recentiores  Platonici, qui iam christianis temporibus fuerunt; et Saturnum aliter interpretari conati sunt, dicentes appellatum , uelut a satietate intellectus, eo quod grece satietas , intellectus autem siue mens dicitur: cui uidetur suffragari et latinum nomen, quasi ex prima latina parte et greca posteriore compositum, ut diceretur Saturnus, tanquam satur esset, . uiderunt enim quam esset absurdum, si filius temporis Iupiter haberetur, quem deum eternum uel putabant uel putari uolebant. At uero secundum istam nouellam interpretationem, quam ueteres eorum si habuissent, mirum si Ciceronem uarronemque latuisset, Saturni filium Iouem dicunt, tanquam ab illa summa mente profluentem spiritum, quem uolunt esse uelut animam mundi huius, omnia celestia et terrena corpora implentem. Unde illud Maronis est, quod paulo ante commemoraui, Iouis omnia plena. Numquid non, si possent isti, sicut ipsam interpretationem, ita etiam superstitionem hominum commutarent, et aut nulla simulacra, aut certe Saturno potius quam Ioui Capitolia constituerent? Neque enim ullam animam rationalem sapientem fieri disputant, nisi participatione summe illius incommutabilisque sapientie; non solum cuiusquam hominis animam, sed ipsius etiam mundi, quam dicunt Iouem. Nos uero, esse quamdam summam Dei sapientiam, cuius participatione fit sapiens quecumque anima fit uere sapiens, non tantum concedimus, uerum etiam maxime predicamus. Utrum autem uniuersa ista corporalis moles, que mundus appellatur, habeat quamdam animam, uel quasi animam suam, id est rationalem uitam, qua ita regatur sicut unumquodque animal, magna atque abdita questio est: nec affirmari debet ista opinio, nisi comperta quod uera sit; nec refelli, nisi comperta quod falsa sit. Quid autem hoc ad hominem, etiamsi semper eum lateat; quandoquidem nulla anima fit sapiens uel beata ex alia quacumque anima, sed ex illa sola summa atque incommutabili Dei sapientia?

36. Romani tamen, qui non Saturno, sed Ioui Capitolium condiderunt; uel alie nationes, que Iouem precipue supra ceteros deos colendum esse putauerunt, non hoc quod isti senserunt: qui secundum istam suam nouam opinionem, et summas arces [1 1Kb] , si quidquam in his rebus potestatis habuissent, Saturno potius dedicarent; et Mathematicos uel Genethliacos maxime delerent, qui Saturnum, quem sapientum effectorem isti dicerent, maleficum deum inter alia sidera constituerunt. Que opinio tantum contra illos in animis humanis preualuit, ut nec nominare illum uelint, senem potius quam Saturnum appellantes: tam timida superstitione, ut iam Carthaginenses pene uico suo nomen mutauerint, uicum senis crebrius, quam uicum Saturni appellantes.



CAPUT XXIu.---Non omnes Deos colunt, qui Deum Isrel reiiciunt; nec eum colunt, qui alios colunt.

37. Notum est ergo, quid colere conuincantur, et  quid colorare [1 1Kb] conentur adoratores simulacrorum. uerum et ab istis nouitiis Saturni interpretatoribus requirendum est, quid de Deo sentiant Hebreorum. Etiam ipsis enim placuit omnes deos cum gentibus colere, cum eos superbos puderet pro peccatorum suorum remissione humiliari sub Christo. Quid ergo sentiunt de Deo Isrel? Quem si non colunt, non omnes deos colunt: si autem colunt, non colunt sicut se coli iussit, quia et alios colunt, quos coli ille prohibuit. Per eos enim uates ista prohibuit, per quos hec ipsa que nunc a Christianis eorum simulacra patiuntur, futura predixit. Siue enim Angeli ad illos Prophetas missi sint, qui eis Deum omnium creatorem unum uerum Deum, cui uniuersa subiecta sunt, et per sensibilium rerum congruam speciem figurate ostenderent, et quemadmodum se coli preciperet, indicarent; siue aliquorum in eis mentes per Spiritum sanctum ita sublimate sint, ut eo uisu ea uiderent, quo et ipsi Angeli uident: constat tamen eos illi Deo seruisse, qui alios deos coli prohibuit; seruisse autem fide pietatis in regno et sacerdotio reipublice sue, et Christum uenturum uerum regem ac sacerdotem significantibus sacris.



CAPUT XXu.---Dii falsi alios coli secum non prohibent. Deum Isrel esse Deum uerum conuincitur ex operibus eius et predictis et impletis.

38. Porro autem in diis Gentium , dicant quid cause est ut nullus eorum inueniatur qui alterum coli prohibeat, cum eos in diuersis officiis muneribusque constituant, et rebus ad quemque proprie pertinentibus presides esse uelint. Si enim Iupiter non prohibet Saturnum coli, quia non est ille homo, qui illum hominem patrem de regno expulit, sed aut celi corpus, aut spiritus implens celum et terram; et ideo non potest prohibere coli mentem supernam, ex qua dicitur emanasse: si ea ratione nec Saturnus Iouem coli prohibet, quia non ab eo rebellante superatus est, sicut ille a Ioue nescio quo, cuius arma fugiens uenit in Italiam; sed fauet prima mens anime a se genite: saltem uulcanus prohiberet coli Martem uxoris adulterum, Hercules Iunonem persecutricem suam. Que ista inter eos est tam feda consensio, ut nec Diana uirgo casta coli prohibeat, non dicam uenerem, sed Priapum? Nam si unus homo et uenator et agricola esse uoluerit, seruus erit amborum: quibus tamen uel uicina templa fabricare erubescit. Sed interpretentur Dianam uirtutem quam uolunt, interpretentur et Priapum fecunditatis deum [2 1Kb] , ita sane ut in fetandis feminis pudeat Iunonem talem habere adiutorem. Dicant quod placet, interpretentur quod sapiunt; dum tamen omnia eorum argumenta perturbet Deus Isrel. Qui cum illos omnes coli prohibuerit, et a nullo corum coli prohibitus sit, eorumque simulacris et sacris euersionem preceperit, predixerit, fecerit; satis ostendit illos falsos atque fallaces,  et se esse uerum ac ueracem Deum.

39. Istos autem iam paucos deorum multorum falsorumque cultores, quis non miretur nolle obtemperare illi, de quo cum ab eis queritur quisnam sit Deus, quodlibet opinando respondent, Deum tamen esse negare non audent? quia si negent, operibus eius et predictis atque completis facillime conuincuntur. Neque enim ea dico, que liberum sibi putant esse non credere, quia ipse in principio fecit celum et terram, et omnia que in eis sunt . Neque illa nimis antiqua, quod Enoch transtulit , quod impios diluuio deleuit, quod Ne iustum domumque eius per lignum inde liberauit . Ab Abraham in hominibus facta eius exordior. Huic enim facta est per angelicum oraculum manifesta promissio, quam nunc uidemus impleri. Huic quippe dictum est, In semine tuo benedicentur omnes Gentes : ex cuius semine populus Isrel, unde uirgo Maria que peperit Christum, in quo benedici omnes Gentes audeant iam negare si possunt. Hec promissio facta est etiam ad Isaac filium Abrahe . Hec et ad Iacob nepotem Abrahe , qui etiam Isrel appellatus est, ex quo uniuersus ille populus et propagatus et nominatus est, ut huius populi Deus appellaretur Deus Isrel: non quod ipse non sit Deus omnium Gentium, siue nescientium, siue iam scientium; sed quia in isto populo uoluit manifestius apparere uirtutem promissorum suorum. Ille enim populus primo in Aegypto multiplicatus, et de illa seruitute per Moysen in multis signis portentisque liberatus, debellatis plurimis Gentibus terram etiam promissionis accepit, in qua regnauit per reges suos de tribu Iuda exortos. Qui Iudas unus fuit ex duodecim filiis Isrel nepotis Abrahe; atque inde Iudei cognominati, multa ipso Deo adiuuante fecerunt, multa pro peccatis suis ipso flagellante perpessi sunt, donec ueniret semen cui promissum est, in quo benedicerentur omnes gentes, et patrum suorum simulacra sponte confringerent.



CAPUT XXuI.---Idololatria per Christi nomen et Christianorum fidem iuxta prophetias euersa.

40. Neque enim temporibus christianis, sed tanto ante predictum est quod per Christianos impletur. Ipsi Iudei qui remanserunt inimici nominis Christi, de quorum etiam futura perfidia in illis propheticis Litteris tacitum non est, ipsi habent et legunt prophetam dicentem: Domine Deus meus, et refugium meum in die malorum, ad te gentes uenient ab extremo terre, et dicent, uere mendacia coluerunt patres nostri simulacra et non est in illis utilitas . Ecce nunc fit, ecce nunc gentes ab extremo terre ueniunt ad Christum ista dicentes, et simulacra frangentes. Et hoc enim magnum est, quod Deus preastitit Ecclesie sue ubique diffuse, ut gens Iudea merito debellata et dispersa per terras, ne a nobis hec composita putarentur, codices prophetiarum nostrarum ubique portaret [1 1Kb] ; et inimica fidei nostre, testis fieret  ueritatis nostre. Quomodo ergo discipuli Christi docuerunt quod a Christo non didicerunt, sicut stulti desipiendo iactitant, ut deorum gentilium et simulacrorum superstitio deleretur? Numquid et illas prophetias que nunc leguntur in codicibus inimicorum Christi, possunt dici finxisse discipuli Christi?

41. Quis enim hec euertit, nisi Deus Isrel? Ipsi enim populo dictum est per diuinas uoces factas ad Moysen: Audi Isrel, Dominus Deus tuus Deus unus est . Non facies tibi idolum, neque cuiusquam similitudinem, neque in celo sursum, neque in terra deorsum . Ut autem etiam euertat ista, ubi potestatem acceperit, sic ei precipitur: Non adorabis deos illorum, sed neque seruies eis; non facies secundum opera ipsorum, sed deponendo depones, et confringendo confringes simulacra eorum . Quis autem dicat Christum atque Christianos non pertinere ad Isrel, cum Isrel nepos fuerit Abrahe, cui primo, et deinde Isaac filio eius, et deinde ipsi Isrel nepoti eius dictum est, quod iam commemoraui, In semine tuo benedicentur omnes Gentes? Quod fieri iam uidemus in Christo, cum inde exorta sit illa uirgo, de qua propheta populi Isrel et Dei Isrel cecinit, dicens: Ecce uirgo concipiet et pariet filium, et uocabunt nomen eius Emmanuel. Interpretatur autem Emmanuel, Nobiscum Deus . Deus ergo Isrel qui prohibuit alios deos coli, qui prohibuit idola fabricari, qui precepit euerti, qui per prophetam predixit gentes ab extremo terre dicturas, uere mendacia coluerunt patres nostri simulacra, in quibus non est utilitas; ipse per Christi nomen et Christianorum fidem istarum omnium superstitionum euersionem iussit, promisit, exhibuit. Frustra ergo miseri, quia blasphemare Christum etiam a diis suis, hoc est, a demonibus nomen Christi metuentibus prohibiti sunt, uolunt ab eo doctrinam istam facere alienam, qua Christiani contra idola disputant, easque omnes falsas religiones ubi potuerint eradicant.



CAPUT XXuII.---Urget idololatrarum reliquias, ut demum seruiant uero Deo idola ubique subuertenti.

42. De Deo Isrel respondeant, quem docere ista et iubere, non tantum Christianorum, sed et Iudeorum Libri testantur: de ipso consulant deos suos, qui Christum blasphemari prohibuerunt; de Deo Isrel, si audent, aliqua contumeliosa respondeant. Sed quos consulant? aut ubi iam consulant? Libros suorum legant. Si Deum Isrel Iouem putant, sicut uarro scripsit , cur ergo Ioui non credunt idola esse delenda? Si Saturnum putant [1 1Kb] , cur eum non colunt? Aut cur non sic colunt, quemadmodum se coli per eos uates precepit, per quos ea que predixit, impleuit? Cur ei non credunt simulacra euertenda esse, et alios deos colendos non esse? Si nec Iouis [2 1Kb] , nec Saturnus est ; quis ergo  est, qui propter deos alios solus ab istis non colitur, et euersis diis aliis, tam euidenter efficit ut solus colatur, humiliata omni superba altitudine, que se aduersus Christum erexerat pro idolis, persequens interficiensque Christianos? Nunc certe querunt, ubi se abscondant, cum sacrificare uolunt; uel ubi deos ipsos suos retrudant [1 1Kb] , ne a Christianis inueniantur atque frangantur. Unde hoc, nisi a timore legum atque regum, per quos Deus Isrel suam exserit potestatem, iam subditos Christi nomini? sicut longe ante promisit, dicens per Prophetam: Et adorabunt eum omnes reges terre; omnes gentes seruient illi .



CAPUT XXuIII.---Predicta idolorum reiectio.

43. Nempe iam completur quod per prophetam identidem canitur, quod remissurus esset impiam plebem suam , et humiliaturus omnem superbum atque iniuriosum, ut ipse solus exaltaretur, id est, solus altus et potens hominibus manifestaretur: donec proiicerentur a credentibus idola, et a non credentibus absconderentur; cum eius timore terra confringitur, id est, terreni homines timore franguntur, timendo legem uel ipsius, uel eorum qui credentes in eum, gentibusque regnantes, talia sacrilegia prohiberent.

44. Hec enim, que ut facilius intelligerentur, breuiter prelocutus sum, propheta sic dicit: Et nunc tu, domus Iacob, uenite, et ambulemus in luce Domini. Remisit enim plebem suam domum Isrel; quoniam repleta est, sicut ab initio, regio eorum auguriis, sicut alienigenarum; et filii multi alienigene nati sunt illis. Repleta est enim regio eorum argento et auro, nec erat numerus thesaurorum illorum. Et repleta est terra equis, nec erat numerus curruum illorum. Et repleta est terra abominationibus operum manuum ipsorum, et adorauerunt ea que fecerunt digiti eorum. Et inclinauit se homo, et humiliauit se uir, et non remittam illis. Et nunc intrate in petras, et abscondite uos in terra a facie timoris Domini, et a maiestate uirtutis eius, cum surrexerit confringere terram. Oculi enim Domini excelsi, homo autem humilis; et humiliabitur altitudo hominum, et exaltabitur Dominus solus in illa die. Dies enim Domini sabaoth supra omnem iniuriosum et superbum, et supra omnem altum et humiliatum [2 1Kb] , qui humiliabuntur; et supra omnem cedrum Libani excelsorum et elatorum, et supra omnem arborem Libani Basan, et super omnem montem, et super omnem collem altum, et super omnem nauem maris, et super omne spectaculum nauium decoris. Et humiliabitur, et cadet contumelia hominum  et exaltabitur Dominus solus in illa die. Et manibus fabricata omnia abscondent in speluncis, et in scissuris petrarum, et in cauernis terre a facie timoris Domini, et a maiestate uirtutis eius, cum exsurrexerit confringere terram. Illa enim die proiiciet homo abominationes aureas et argenteas, que fecerunt ut adorarent superuacanea et noxia; ut intrent in foramina solide petre, et in scissuras petrarum, a facie timoris Domini, et a maiestate uirtutis eius, cum exsurrexerit comminuere terram .



CAPUT XXIX.---Deum Isrel quidni colant pagani, si eum uel prepositum elementorum esse opinantur.

45. Quid dicunt de isto Deo sabaoth, quod interpretatur Deus uirtutum uel exercituum; quia illi seruiunt uirtutes et exercitus Angelorum? quid dicunt de isto Deo Isrel, quia Deus est illius populi, de quo uenit semen, in quo benedicerentur omnes Gentes? Cur solum non colunt, qui omnes deos colendos esse contendunt? cur ei non credunt, qui alios deos falsos et ostendit, et euertit? Audiui quemdam eorum dicere, se regisse apud nescio quem philosophum, quod ex iis que Iudei in suis sacramentis agerent, intellexisset quem Deum colerent: »Prepositum, inquit, istorum elementorum, quibus iste uisibilis et corporeus mundus exstructus est:« cum in Scripturis sanctis Prophetarum eius aperte ostendatur, illum Deum colendum preceptum esse populo Isrel, qui fecit celum et terram, et a quo est omnis uera sapientia. Sed quid opus est hinc diutius disputare, cum ad id quod ago sufficiat, quod illi qualibet presumptione opinantur de illo Deo, quem Deum esse negare non possunt? Si enim prepositus est elementorum quibus mundus iste consistit, cur non ipse potius colitur, quam Neptunus, qui solius maris prepositus est? quam denique Siluanus, qui solorum agrorum atque siluarum? quam Sol, qui solius diei, uel etiam uniuersi celestis caloris? quam Luna, que solius noctis, uel etiam humoris potestate prefulget? quam Iuno, que solum erem tenere perhibetur? Certe enim isti partium prepositi, quicumque sunt, necesse est ut sub illo sint, qui omnium elementorum et uniuerse huius molis preposituram gerit. At iste illos omnes coli prohibet: cur ergo isti contra preceptum maioris illorum, non solum eos colere uolunt, sed propter istos illum nolunt? Adhuc non inueniunt quid de isto Deo Isrel constanter liquidoque pronuntient; nec unquam inuenient, donec eum inueniant Deum solum uerum, a quo creata sunt omnia.



CAPUT XXX.---Deus Isrel impletis prophetiis iam ubique innotuit.

46. Proinde quidam Lucanus magnus eorum in carmine declamator, credo et ipse diu querens, siue per suas cogitationes, siue per suorum libros, quisnam esset Iudeorum Deus; et quia non pie querebat, non inueniens; maluit tamen incertum Deum quem non inueniebat, quam nullum Deum dicere, cuius tam magna documenta sentiebat. Ait enim:

    Et dedita sacris
Incerti Iudea Dei. 
Et nondum Deus iste sanctus et uerus Deus Isrel, nondum per Christi nomen tanta in omnibus gentibus fecerat, quanta usque in hodiernum diem post Lucani tempora consecuta sunt. Nunc uero quis tam durus non flectatur? quis tam torpidus [1 1Kb] non ignescat, cum impletur quod scriptum est, quia non est qui se abscondat a calore eius? quando iam clarissima luce manifestantur que in eodem psalmo, unde uersiculum istum commemoraui, tanto ante predicta sunt? Celorum enim nomine Apostoli Christi significati sunt, quod in eis Deus presideret, ut Euangelium annuntiarent. Iam ergo celi enarrauerunt gloriam Dei, et opera manuum eius annuntiauit firmamentum. Dies diei eructauit uerbum, et nox nocti annuntiauit scientiam. Iam non sunt loquele neque sermones, quorum non audiantur uoces eorum. Iam in omnem terram exiuit sonus eorum, et in fines orbis terre uerba eorum. Iam in sole, hoc est in manifestatione, posuit tabernaculum suum, quod est Ecclesia ipsius. Quia, ut hoc faceret, ipse, sicut ibi sequitur, tanquam sponsus processit de thalamo suo, id est, coniugatum uerbum carni humane processit de utero uirginali. Iam exsultauit ut gigas, et cucurrit uiam. Iam a summo celi facta est egressio eius, et recursus eius usque ad summum celi. Et ideo rectissime sequitur uersus, quem paulo ante commemoraui, Et non est qui se abscondat a calore eius . Et adhuc isti fragiles contradictiunculas garrientes eligunt isto igne, sicut stipula in cinerem uerti, quam sicut aurum a sorde purgari: cum et deorum falsorum iam fallacia monumenta frustrata sint, et illius incerti Dei ueracia promissa certa iam facta sint.



CAPUT XXXI.---Prophetia de Christo impleta.

47. Desinant ergo dicere mali laudatores Christi, qui nolunt esse christiani, quod Christus non docuerit deos eorum deseri, et simulacra confringi. Deus enim Isrel, de quo predictum est quod Deus uniuerse terre uocabitur, et Deus uniuerse terre iam uocatur; hoc per Prophetas futurum predixit, hoc per Christum congruo tempore impleuit. Certe enim si iam Deus Isrel, Deus uniuerse terre uocatur, necesse est ut fiat quod iussit, quando qui iussit, innotuit. Quia uero per Christum et in Christo innotuit, ut Ecclesia eius per orbem diffunderetur, et per ipsam Deus Isrel uniuerse terre uocaretur, paulo superius apud eumdem prophetam legant qui uolunt: imo et a me commemoretur. Neque enim ita longum est, ut oporteat pretermitti. Dicuntur enim multa de presentia et humilitate et passione Christi, et corpore eius, cui caput est, id est de Ecclesia eius, cum appellatur tanquam sterilis que non pariebat. Per multos enim annos Ecclesia, que futura erat in omnibus Gentibus in filiis suis, hoc est in sanctis suis, non apparuit, nondum Christo annuntiato per Euangelistas, eis quibus non est annuntiatus per Prophetas: et dicitur plures filios deserte futuros, quam eius que  habet uirum; cuius uiri nomine significata est Lex, uel Rex quem accepit primus populus Isrel: nec acceperant gentes Legem eo tempore, quo propheta loquebatur; neque Rex Christianorum apparuerat adhuc Gentibus, ex quibus tamen Gentibus longe fertilior et numerosior sanctorum multitudo prouenit. Ita ergo dicit Isaias, incipiens ab humilitate [1 1Kb] Christi, et se postea conuertens ad alloquendam Ecclesiam usque ad eum uersum quem commemorauimus, ubi ait, Et qui eruit te, ipse Deus Isrel, uniuerse terre uocabitur: Ecce, inquit, in intellectu erit [2 1Kb] puer meus, et exaltabitur, et honorificabitur uehementer. Quomodo multi mirabuntur super te, sic tamen et inhonesta uidebitur ab omnibus species tua, et honor tuus ab hominibus. Ita enim mirabuntur gentes multe super eum, et continebunt reges os suum. Quoniam quibus non est nuntiatum de illo, uidebunt; et qui non audierunt, intelligent. Domine, quis credidit auditui nostro? et brachium Domini cui reuelatum est? Nuntiauimus coram illo, ut puer, ut radix in terra sitienti: non est species illi, neque honor. Et uidimus illum, et non habuit speciem neque decorem: sed uultus eius abiectus et deformis, positio eius ab omnibus hominibus; homo in plaga, et qui sciat ferre infirmitates, propter quod et auertit se facies eius, iniuriata est, nec magni estimata est. Hic infirmitates nostras portat, et pro nobis in doloribus est. Et nos existimauimus illum in doloribus esse, et in plaga et in pena. Ipse autem uulneratus est propter peccata nostra, et infirmatus est propter iniquitates nostras. Eruditio pacis nostre in eum, liuore eius sanati sumus. Omnes ut oues errauimus, et Dominus tradidit illum pro peccatis nostris. Et ipse quoniam male tractatus est, non aperuit os: ut ouis ad immolandum ductus est, et ut agnus ante eum qui se tonderet fuit sine uoce, sic non aperuit os suum. In humilitate sublatum est iudicium eius. Generationem eius quis enarrabit? Quoniam tolletur de terra uita eius: ab iniquitatibus populi mei ductus est ad mortem. Dabo ergo malos propter sepulturam eius, et diuites propter mortem eius; ob hoc quod iniquitatem non fecerit, nec dolum in ore suo. Dominus uult purgare illum de plaga. Si dederitis uos ob delicta uestra animam uestram, uidebitis semen longissime uite. Et uult Dominus auferre a doloribus animam eius, ostendere illi lucem, et figurare per sensum, iustificare iustum bene seruientem pluribus; et peccata illorum ipse sustinebit. Propterea ipse hereditabit complures, et fortium partietur spolia. Propter quod tradita est ad mortem anima eius, et inter iniquos estimata est: et ipse peccata multorum sustinuit, et propter iniquitates eorum traditus est. Delectare, sterilis que non paris; exsulta et clama, que non parturis; quia multi filii deserte, magis quam eius que habet uirum. Dixit enim Dominus, Dilata locum tabernaculi tui, et aulas [3 1Kb] tuas confige; non est quod parcas: porrige longius funiculos, et palos ualidos constitue. Etiam atque  etiam in dexteram atque sinistram partem extende. Semen enim tuum hereditabit gentes, et ciuitates que deserte erant, inhabitabis, non est quod metuas. Preualebis enim, nec erubescas quod detestabilis fueris. Confusionem enim in perpetuum obliuisceris, ignominie uiduitatis tue non eris memor: quoniam ego Dominus qui facio te, Dominus nomen ei; et qui eruit te, ipse Deus Isrel, uniuerse terre uocabitur .

48. Quid contra hanc euidentiam expressionemque rerum et predictarum et impletarum dici potest? Si de Christi diuinitate discipulos eius putant esse mentitos, numquid de Christi passione dubitabunt? Resurrexisse non solent credere: at illa omnia ab hominibus humana perpessum etiam libenter credunt, quia hominem tantummodo credi uolunt. Ille itaque sicut ouis ad immolandum ductus, ille inter iniquos deputatus, ille uulneratus propter peccata nostra; cuius liuore sanati sumus, cuius facies iniuriata est, nec magni estimata, palmis cesa, et sputis illita, cuius deformis in cruce positio: ille ab iniquitatibus populi Isrel ductus ad mortem; ille qui non habebat speciem neque decorem, quando colaphis percutiebatur, quando spinis coronabatur, quando pendens irridebatur; ille qui, sicut agnus coram tondente non habet uocem, sic non aperuit os suum, cum ei diceretur ab insultantibus, Prophetiza nobis, Christe : nempe iam exaltatus est, iam honorificatus est uehementer. Nempe iam mirantur gentes multe super eum. Iam continuerunt reges os suum, quo aduersus Christianos leges seuissimas promulgabant. Nempe quibus non est nuntiatum de illo, iam uident, et qui non audierunt iam intelligunt . Quoniam gentes quibus non annuntiauerunt Prophete, magis ipse uident quam uera nuntiata sint per Prophetas. Et qui non audierunt ipsum Isaiam loquentem, iam in Litteris eius de quo ista sit locutus, intelligunt. Nam et in ipsa gente Iudeorum quis credidit auditui Prophetarum, aut brachium Domini, quod est Christus ipse, qui per eos annuntiabatur, cui reuelatum est ; quando manibus suis ea scelera in Christo admittebant, que futura predixerant Prophete quos habebant? Nempe iam hereditate possidet multos, et fortium partitur spolia, cum ea que diabolus et demones possidebant, per ecclesiarum suarum fabricas, et quoslibet necessarios usus, illis expulsis proditisque distribuit.



CAPUT XXXII.---Apostolorum contra idololatriam doctrina uindicatur ex prophetiis.

49. Quid ergo ad hec dicunt peruersi laudatores Christi, et Christianorum obtrectatores? Numquid ut ista per Prophetas tanto ante predicerentur, Christus magicis artibus fecit, aut discipuli eius ista finxerunt. Numquid ut delectetur [1 1Kb] Ecclesia diffusa per gentes quondam sterilis, nunc in pluribus filiis, quam illa Synagoga que Legem siue Regem tanquam uirum acceperat:  numquid ut sic dilatet locum tabernaculi sui omnes nationes et linguas occupans, ut longius quam Romani imperii iura tenduntur, usque in Persas et Indos aliasque barbaras gentes funiculos porrigat; ut in dexteram per ueros christianos, et in sinistram per fictos christianos in tam multis populis nomen eius extendatur; ut semen eius hereditet gentes, ut ciuitates que a uero Dei cultu et a uera religione deserte fuerant, iam nunc inhabitet; ut non timuerit hominum minas et furias, quando in sanguine martyrum tanquam honore purpureo uestiebatur, ut preualeret tam multis tamque uehementibus et potentibus persecutoribus suis; ut non erubesceret quod detestabilis fuerit, quando magnum erat crimen fieri uel esse christianum; ut confusionem in perpetuum obliuiscatur, quia ubi abundauerat peccatum, superabundauit gratia ; ut ignominie uiduitatis sue memor non sit, quia paululum derelicta et opprobrio subiecta [1 1Kb] , tam eminenti gloria reflorescit: numquid postremo ut Dominus qui fecit eam, et a dominatu diaboli et demonum eruit eam, ipse Deus Isrel uniuerse terre iam uocetur, discipuli Christi finxerunt, quod Prophete, quorum Libri nunc in manibus inimicorum Christi habentur, tam longe antequam Christus filius hominis fieret, predixerunt?

50. Hinc ergo intelligant, quod ne tardissimis quidem atque obtusissimis [2 1Kb] obscurum dubium ue relinquitur: hinc, inquam, intelligant Christi peruersi laudatores et christiane religionis exsecratores, etiam Christi discipulos contra deos eorum ea didicisse atque docuisse que doctrina continet Christi; quia Deus Isrel, qui hec omnia que isti colere uolunt, abominanda atque euertenda in Libris Prophetarum precepisse inuenitur, ipse Deus uniuerse terre, sicut tanto ante promisit, per Christum et Christi Ecclesiam iam uocatur. Si enim Christum mira dementia suspicantur deos eorum coluisse, ac per hos eum tanta potuisse; numquid et Deus Isrel deos eorum coluit, qui de se per omnes gentes colendo et de illis abominandis atque euertendis , per Christum quod promisit impleuit? Ubi sunt dii eorum? ubi uaticinia fanaticorum, et diuinationes pythonum? ubi auguria, uel auspicia, uel aruspicia, uel oracula demonum? Cur non profertur ex istiusmodi antiquis libris admonitum aliquid et predictum contra christianam fidem, et contra Prophetarum nostrorum expressam iam in omnibus gentibus tam perspicuam ueritatem? Offendimus, inquiunt, deos nostros, et deseruerunt nos: ideo aduersus nos Christiani preualuerunt, et humanarum rerum felicitas defessa [3 1Kb] ac deminuta dilabitur. Hoc sibi certe per Christianos fuisse euenturum, legant ex libris uatum suorum: sed ea legant, ubi si non Christus, quia eum deorum suorum  uolunt fuisse cultorem, saltem Deus Isrel improbatus et detestatus sit, quem constat istorum euersorem. Sed nunquam hoc proferent, nisi quod modo forte confinxerint. Quod cum protulerint apparebit, eo ipse certe, quod tanta res tam ignota profertur, que utique debuit antequam hoc quod predictum est, accidisset, in deorum templis [1 1Kb] omnium gentium recitari, ut prestruerentur et premonerentur qui nunc uolunt [2 1Kb] esse christiani.



CAPUT XXXIII.---In eos qui rerum humanarum felicitatem per christiana tempora deminutam esse conqueruntur.

51. Deinde quod de felicitatis rerum humanarum deminutione per christiana tempora conqueruntur, si libros philosophorum suorum legant, ea reprehendentium, que nunc eis etiam recusantibus et murmurantibus subtrahuntur, tum uero magnam laudem reperient temporum christianorum. Quid enim eis minuitur felicitatis, nisi quod pessime luxurioseque abutebantur in magnam Creatoris iniuriam? Nisi forte hinc sunt tempora mala, quia per omnes pene ciuitates cadunt theatra, cauee turpitudinum et publice professiones flagitiorum [3 1Kb] ; cadunt et fora uel menia, in quibus demonia colebantur. Unde enim cadunt, nisi inopia rerum, quarum lasciuo et sacrilego usu constructa sunt? Nonne Cicero eorum cum Roscium quemdam laudaret histrionem, ita peritum dixit, ut solus esset dignus qui in scenam deberet intrare; ita uirum bonum, ut solus esset dignus qui eo non deberet accedere ? quid aliud apertissime ostendens, nisi illam scenam esse tam turpem, ut tanto minus ibi esse homo debeat, quanto fuerit magis uir bonus? et tamen dii eorum tali dedecore placabantur, quale a uiris bonis remouendum esse censebat. Est etiam hinc eiusdem ipsius Ciceronis aperta confessio, ubi ait, sibi Floram matrem ludorum celebritate placandam . In quibus ludis tanta exhiberi turpitudo consueuit, ut in eorum comparatione ceteri honesti sint, a quibus tamen etiam ipsis agendis uiri boni prohibentur. Que ista est Flora mater, qualis dea est, quam celebrior et habenis effusioribus laxata conciliat et propitiat turpitudo? Quanto iam honestius in scenam Roscius intrabat, quam Cicero deam talem colebat? Si deminuta rerum copia, que in hec celebranda funduntur, dii Gentium offenduntur, apparet quales sint qui talibus delectantur. Si autem ipsi irati ista minuunt, utilius irascuntur quam placantur. Quapropter, aut philosophos suos arguant, qui talia in luxuriosis hominibus reprehenderunt; aut deos suos frangant, qui talia de suis cultoribus exegerunt: si tamen iam inueniunt uel quos frangant, uel quos abscondant: Christianorum uero temporibus defectum rerum secundarum quibus in turpia et noxia defluebant, blasphemando imputare desistant, ne magis nos unde amplius Christi potestas laudetur, admoneant.



CAPUT XXXIu.---Epilogus superiorum.


52. Multa hinc dicerem, nisi me iam librum istum concludere, atque ad propositam intentionem redire, suscepti operis necessitas cogeret. Cum enim euangelicas questiones, ubi uidentur quibusdam quatuor Euangeliste non inter se constare, soluere aggrederer, ut potui expositis intentionibus singulorum, primo mihi discutiendum occurrit, quod nonnulli querere solent, cur ipsius Christi nulla scripta proferamus. Ita enim uolunt et ipsum credi nescio quid aliud scripsisse quod diligunt, nichilque sensisse contra deos suos, sed eos potius magico ritu coluisse: et discipulos eius non solum de illo fuisse mentitos, dicendo illum Deum per quem facta sunt omnia, cum aliud nichil quam homo fuerit, quamuis excellentissime sapientie; uerum etiam de diis eorum non hoc docuisse quod ab illo didicissent. Unde factum est ut eos de Deo Isrel potius urgeremus, qui per Ecclesiam Christianorum ab omnibus gentibus colitur, et istorum sacrilegas uanitates ubique iam euertit, sicut per Prophetas suos tanto ante predixit, et per Christi nomen, in quo benedici omnes gentes promiserat, ea que predixit, impleuit. Ex quo intelligere debent nec Christum aliud de diis eorum uel nosse uel docere potuisse, quam Deus Isrel per Prophetas suos iussit atque predixit, per quos ipsum Christum promisit et misit; in cuius nomine secundum pollicitationem quam Patribus fecit, cum benedicerentur omnes gentes, factum est ut et ipse Deus Isrel, uniuerse terre uocaretur: nec discipulos eius a sui magistri doctrina deuiasse, cum deos Gentium coli prohiberent, ne uel insensatis simulacris supplicaremus, uel societatem cum demoniis haberemus, uel creature potius quam Creatori religionis obsequio seruiremus.



CAPUT XXXu.---Mediatoris mysterium antiquis per prophetiam, nobis per Euangelium predicatur.

53. Quapropter, cum sit ipse Christus Sapientia Dei, per quem creata sunt omnia, cumque nulle mentes rationales siue Angelorum siue hominum, nisi participatione ipsius sapientes fiant, cui per Spiritum sanctum, per quem caritas in cordibus nostris diffunditur, inheremus, que Trinitas unus Deus est; consultum est diuina prouidentia mortalibus, quorum temporalis uita in rebus orientibus et occidentibus occupata tenebatur, ut eadem ipsa Dei Sapientia ad unitatem persone sue homine assumpto, in quo temporaliter nasceretur, uiueret, moreretur, resurgeret, congrua saluti nostre dicendo et faciendo, patiendo et sustinendo, fieret et deorsum hominibus exemplum redeundi, et eis qui sursum sunt Angelis exemplum manendi. Nisi enim et in anime rationalis natura temporaliter aliquid oriretur, id est, inciperet esse quod non erat, nunquam ex uita pessima et stulta ad sapientem atque optimam perueniret. Ac per hoc,  cum rebus eternis contemplantium ueritas perfruatur, rebus autem ortis fides credentium debeatur, purgatur homo per rerum temporalium fidem, ut eternarum percipiat ueritatem. Nam et quidam eorum nobilissimus philosophus Plato, in eo libro quem Timeum uocant, sic ait: »Quantum ad id quod ortum est eternitas ualet, tantum ad fidem ueritas.« Duo illa sursum sunt, eternitas et ueritas: duo ista deorsum, quod ortum est, et fides. Ut ergo ab imis ad summa reuocemur, atque id quod ortum est recipiat eternitatem, per fidem ueniendum est ad ueritatem. Et quia omnia que in contrarium pergunt, per aliquid medium reducuntur, et ab eterna iustitia temporalis iniquitas nos alienabat; opus ergo erat media iustitia temporali, que medietas, temporalis esset de imis, iusta de summis [1 1Kb] , atque ita se nec abrumpens a summis, et contemperans imis, ima redderet summis. Ideo Christus mediator Dei et hominum dictus est, inter Deum immortalem et hominem mortalem Deus et homo , reconcilians hominem Deo, manens id quod erat, factus quod non erat. Ipse est nobis fides in rebus ortis, qui est ueritas in eternis.

54. Hoc magnum et inenarrabile sacramentum, hoc regnum et sacerdotium antiquis per prophetiam reuelabatur, posteris eorum per Euangelium predicatur. Oportebat enim ut aliquando in omnibus gentibus redderetur, quod diu per unam gentem promittebatur. Proinde qui Prophetas ante descensionem suam premisit, ipse et Apostolos post ascensionem suam misit. Omnibus autem discipulis suis per hominem quem assumpsit, tanquam membris sui corporis caput est. Itaque cum illi scripserunt que ille ostendit et dixit, nequaquam dicendum est quod ipse non scripserit; quandoquidem membra eius id operata sunt, quod dictante capite cognouerunt. Quidquid enim ille de suis factis et dictis nos legere uoluit, hoc scribendum illis tanquam suis manibus imperauit. Hoc unitatis consortium et in diuersis officiis concordium membrorum sub uno capite ministerium quisquis intellexerit, non aliter accipiet quod narrantibus discipulis Christi in Euangelio legerit, quam si ipsam manum Domini, quam in proprio corpore gestabat, scribentem conspexerit. Quamobrem illa potius iam uideamus qualia sint, que putant Euangelistas sibimet ipsis scripsisse contraria ; ut his questionibus dissolutis, ex hoc quoque appareat, illius capitis membra, non solum idem sentiendo, uerum etiam conuenientia scribendo, in corporis ipsius unitate germanam seruasse concordiam.



LIBER SECUNDUS.


In quo Matthei Euangelium usque ad cene narrationem ex ordine pertractat Augustinus, cumque eo comparat alia Marci, Luce et Ioannis Euangelia, demonstrans perpetuam inter quatuor Euangelistas reperiri consensionem.



PROLOGUS.

1. Quoniam sermone non breui et admodum necessario, quem libro uno complexi sumus, refutauimus eorum uanitatem, qui discipulos Christi Euangelium conscribentes, ideo contemnendos putant, quia ipsius Christi quem licet non ut Deum, tamen ut hominem sapientia longe pre ceteris excellentem honorandum esse non dubitant, nulla scripta proferuntur a nobis; et eum talia scripsisse uideri uolunt, qualia peruersi diligunt, non qualibus lectis et creditis a peruersitate corrigi possunt: nunc iam uideamus ea que quatuor Euangeliste de Christo scripserunt, quemadmodum sibi atque inter se congruant; ne quid ex hoc in fide christiana offendiculi patiantur, qui curiosiores quam capaciores sunt, quod non utcumque perlectis, sed quasi diligentius perscrutatis euangelicis Libris, inconuenientia quedam et repugnantia se deprehendisse existimantes, magis ea contentiose obiectanda, quam prudenter consideranda esse arbitrantur.



CAPUT PRIMUM.---Quare usque ad Ioseph generatores Christi commemorentur, cum de illius semine Christus non sit natus, sed de uirgine Maria.

2. Mattheus euangelista sic orsus est: Liber generationis Iesu Christi, filii Dauid, filii Abraham . Quo exordio suo satis ostendit, generationem Christi secundum carnem se suscepisse narrandam. Secundum hanc enim Christus filius hominis est, quod etiam se ipse sepissime appellat , commendans nobis quid misericorditer dignatus sit esse pro nobis. Nam illa superna et eterna generatio, secundum quam Filius Dei unigenitus est ante omnem creaturam, quia omnia per ipsum facta sunt, ita ineffabilis est, ut de illa dictum a propheta intelligatur, Generationem eius quis enarrabit ? Exsequitur ergo humanam generationem Christi Mattheus, ab Abraham generatores commemorans, quos perducit ad Ioseph uirum Marie de qua natus est iehsu. Neque enim fas erat ut ob hoc eum a coniugio Marie separandum putaret, quod non ex eius concubitu, sed uirgo peperit Christum. Hoc enim exemplo magnifice insinuatur fidelibus coniugatis, etiam seruata pari consensu continentia, posse permanere uocarique coniugium, non permixto corporis sexu, sed custodito mentis affectu: presertim quia nasci eis etiam filius potuit sine ullo complexu carnali, qui propter solos gignendos filios adhibendus est. Neque enim propterea non erat appellandus Ioseph pater Christi, quia non eum concumbendo genuerat, quandoquidem recte pater esset etiam eius quem non ex sua coniuge procreatum, aliunde adoptasset.

3. Putabatur quidem Christus etiam aliter filius Ioseph, tanquam ex eius omnino carne progenitus;  sed ab eis hoc putabatur, quos Marie latebat uirginitas. Nam Lucas ait: Et ipse iehsu erat incipiens quasi annorum triginta, ut putabatur, filius Ioseph . Qui tamen Lucas non eius parentem solam Mariam, sed ambos parentes eius appellare minime dubitauit, ubi ait: Puer autem crescebat et confortabatur plenus sapientia, et gratia Dei erat in illo. Et ibant parentes eius per omnes annos in Ierusalem in die solemni Pasche. Sed ne quisquam hic parentes consanguineos potius Marie cum ipsa matre eius intelligendos putet, quid ad illud respondebit, quod ipse item Lucas superius dixit. Et erat pater eius et mater mirantes super iis que dicebantur de illo ? Cum igitur ipse narret, non ex concubitu Ioseph, sed ex Maria uirgine natum Christum; unde eum patrem eius appellat, nisi quia et uirum Marie recte intelligimus sine commixtione carnis, ipsa copulatione coniugii; et ob hoc etiam Christi patrem multo coniunctius, qui ex eius coniuge natus sit, quam si esset aliunde adoptatus? Unde manifestum est illud, quod ait, Ut putabatur, filius Ioseph, propter illos dixisse, qui eum ex Ioseph, sicut alii homines nascuntur, natum arbitrabantur



CAPUT II.---Quomodo sit Christus filius Dauid, cum ex Ioseph filii Dauid concubitu non sit natus.

4. Ac per hoc, etiam si demonstrare aliquis posset, Mariam ex Dauid nullam consanguinitatis originem ducere, sat erat secundum istam rationem accipere Christum filium Dauid, qua ratione etiam Ioseph pater eius recte appellatus est: quanto magis, cum euidenter dicat apostolus Paulus, ex semine Dauid secundum carnem Christum , ipsam quoque Mariam de stirpe Dauid aliquam consanguinitatem duxisse, dubitare utique non debemus. Cuius femine quoniam nec sacerdotale genus tacetur, insinuante Luca, quod cognata eius esset Elisabeth, quam dicit de filiabus Aaron ; firmissime tenendum est carnem Christi ex utroque genere propagatam, et regum scilicet et sacerdotum, in quibus personis apud illum populum Hebreorum etiam mystica unctio figurabatur, id est, chrisma, unde Christi nomen elucet, tanto ante etiam illa euidentissima significatione prenuntiatum.



CAPUT III.---Quare alios progeneratores Christi Mattheus enumerat, alios Lucas.

5. Quos autem mouet, quod alios progeneratores Mattheus enumerat, descendens a Dauid usque ad Ioseph , alios autem Lucas ascendens a Ioseph usque ad Dauid , facile est, ut aduertant duos patres habere potuisse Ioseph, unum a quo genitus, alterum a quo fuerit adoptatus  . Antiqua est enim consuetudo adoptandi etiam  in illo populo Dei, ut sibi filios facerent quos non ipsi genuissent. Nam excepto quod filia Pharaonis Moysen adoptauerat  , ipse Iacob nepotes suos ex Ioseph natos, uerbis manifestissimis adoptauit dicens: Nunc itaque filii tui duo, qui facti sunt tibi priusquam ad te uenirem, mei sunt: Ephrem et Manasse, tanquam Ruben et Simeon erunt mihi. Natos autem si genueris postea, tibi erunt . Unde etiam factum est ut duodecim tribus essent Isrel, excepta tribu Leui, que templo seruiebat; cum ea quippe tredecim fuerunt, cum duodecim fuissent filii Iacob. Unde intelligitur Lucas patrem Ioseph, non a quo genitus, sed a quo fuerat adoptatus, suscepisse in Euangelio suo, cuius progenitores sursum uersus commemoraret, donec exiret ad Dauid. Cum enim necesse sit, utroque euangelista uera narrante, et Mattheo scilicet et Luca, ut unus eorum eius patris originem tenuerit qui genuerat, alter eius qui adoptauerat Ioseph, quem probabilius intelligimus adoptantis originem tenuisse, quam eum qui noluit Ioseph genitum dicere ab illo cuius eum filium esse narrabat? Commodius enim filius eius dictus est, a quo fuerat adoptatus, quam diceretur ab illo genitus cuius carne non erat natus. Mattheus autem dicens, Abraham genuit Isaac, Isaac genuit Iacob, atque ita in hoc uerbo quod est, genuit, perseuerans donec in ultimo diceret, Iacob autem genuit Ioseph; satis expressit ad eum patrem se perduxisse ordinem [1 1Kb] generantium, a quo Ioseph non adoptatus, sed genitus erat.

6. Quanquam si etiam Lucas genitum diceret Ioseph ab Heli, nec sic nos hoc uerbum perturbare deberet, ut aliud crederemus quam ab uno euangelista gignentem, ab altero adoptantem patrem fuisse commemoratum. Neque enim absurde quisque dicitur non carne, sed caritate genuisse, quem filium sibi adoptauerit: aut uero etiam nos quibus dedit Deus potestatem filios eius fieri, de natura atque substantia sua nos genuit, sicut unicum Filium, sed utique dilectione adoptauit. Quo uerbo Apostolus sepe uti non ob aliud intelligitur , nisi ad discernendum Unigenitum ante omnem creaturam, per quem facta sunt omnia, qui solus de substantia Patris natus est, secundum equalitatem diuinitatis hoc omnino quod Pater: quem missum dicit ad suscipiendam carnem ex illo genere, quo et nos secundum naturam nostram sumus, ut illo participante mortalitatem nostram per dilectionem, nos efficeret participes diuinitatis sue per adoptionem. Ita enim dicit: Cum autem uenit plenitudo temporis, misit Deus Filium suum factum ex muliere, factum sub Lege, ut eos qui sub Lege erant redimeret, ut adoptionem filiorum reciperemus [2 1Kb] . Et tamen dicimur etiam nati ex Deo, id est, accepta potestate ut filii eius efficiamur, qui iam homines eramus: efficiamur autem per gratiam, non per naturam. Nam si per naturam filii essemus, nunquam aliud fuissemus. Cum  enim dixisset Ioannes, Dedit eis potestatem Filios Dei fieri, iis qui credunt in nomine eius; secutus ait, Qui non ex sanguinibus, neque ex uoluntate carnis, neque ex uoluntate uiri, sed ex Deo nati sunt. Ita quos dixit accepta potestate factos Dei filios, quod illa adoptio significat quam Paulus commemorat, eosdem dixit natos ex Deo. Atque ut apertius ostenderet qua gratia factum sit, Et uerbum, inquit, caro factum est, et habitauit in nobis : tanquam diceret, Quid mirum si filii Dei facti sunt cum caro essent, propter quos unicus caro factus est, cum uerbum esset? Hac sane magna distantia, quia nos effecti filii Dei mutamur in melius, ille autem Filius Dei cum filius hominis factus esset, non est mutatus in deterius, sed assumpsit quod erat inferius. Dicit et Iacobus: uoluntarie genuit nos uerbo ueritatis, ut simus initium aliquod creature eius . Ne scilicet in eo quod ait, genuit, hoc nos fieri putaremus quod ipse est, ideo principatum quemdam in creatura nobis hac adoptione concessum satis ostendit.

7. Non ergo alienum esset a ueritate, etiamsi Lucas ab illo esse Ioseph genitum diceret, a quo fuerat adoptatus. Etiam sic quippe genuit eum, non ut homo esset, sed ut filius esset: sicut nos genuit Deus, ut filii eius simus, quos fecerat ut homines essemus. Unicum autem genuit, non solum ut Filius esset, quod Pater non est; sed etiam ut Deus esset, quod et Pater est. Sed plane si hoc uerbo etiam Lucas uteretur, omni modo esset ambiguum quis eorum adoptantem, quis ex propria carne gignentem patrem commemorasset: quomodo etsi neuter eorum diceret, genuit, sed et iste eum filium illius, et ille illius diceret, nichilominus esset ambiguum quis eorum illum de quo natus, quis illum a quo adoptatus erat commemorasset. Nunc uero cum alter dicit, Iacob genuit Ioseph; alter, Ioseph qui fuit filius Heli: etiam ipsa uerborum differentia quid singuli suscepissent eleganter intimauerunt. Sed hoc facile sane, ut dixi, posset occurrere homini religioso, qui quodlibet aliud querendum potius iudicaret, quam euangelistam crederet esse mentitum; facile, inquam, occurreret, ut uideret quibus causis unus homo duos patres habere potuerit: hoc et illis calumniosis occurreret, nisi litigare quam considerare maluissent.



CAPUT Iu.---Quare quadraginta generationes, excepto ipso Christo, inueniuntur apud Mattheum, cum quatuordecim triplicet.

8. Illud autem quod deinceps insinuandum est, reuera ut aduerti et uideri posset, lectorem attentissimum et diligentissimum requirebat. Acute quippe animaduersum est, Mattheum, qui regiam in Christo instituerat insinuare personam, excepto ipso Christo, quadraginta homines in generationum serie nominasse. Numerus autem iste illud tempus significat, quo in hoc seculo et in hac terra regi nos oportet a Christo secundum disciplinam laboriosam, qua flagellat Deus, ut scriptum est, omnem filium quem recipit : de qua dicit Apostolus, per tribulationem oportere nos intrare in regnum Dei . Quam significat etiam illa uirga ferrea, de qua in Psalmo legitur, Reges eos in uirga ferrea; cum superius dixisset, Ego autem constitutus sum rex ab eo super Sion montem sanctum eius. Reguntur enim etiam boni in uirga ferrea, de quibus dicitur, Tempus est ut iudicium incipiat a domo Domini; et si initium a nobis, qualis finis erit eis qui non credunt Dei Euangelio? et si iustus uix saluus erit: peccator et impius ubi parebunt ? Ad quos pertinet quod sequitur: Tanquam uas figuli conteres eos . Reguntur enim boni per hanc disciplinam; mali uero comminuuntur: qui tanquam iidem ipsi commemorantur propter una atque eadem sacramenta [1 1Kb] , que habent communia mali cum bonis.

9. Quia ergo numerus iste laboriosi huius temporis sacramentum est, quo sub disciplina regis Christi aduersus diabolum dimicamus, etiam illud declarat, quod quadraginta dierum ieiunium, hoc est humiliationem anime, consecrauit et Lex et Prophete per Moysen et Eliam, qui quadragenis diebus ieiunaueuerunt ; et Euangelium per ipsius Domini ieiunium, quibus diebus quadraginta etiam tentabatur a diabolo , quid aliud quam per omne huius seculi tempus tentationem nostram in carne sua, quam de nostra mortalitate assumere dignatus est, prefigurans? Post resurrectionem quoque non amplius quam dies quadraginta cum discipulis in hac terra esse uoluit , huic eorum uite adhuc humana conuersatione commixtus, et cum illis alimenta mortalium, quamuis iam non moriturus, accipiens: ut per ipsos quadraginta dies significaret, se occulta presentia quod promiserat impleturum, quando ait, Ecce ego uobiscum sum usque in consummationem seculi . Cur autem iste numerus hanc temporalem uitam terrenamque significet, illa interim causa de proximo occurrit, quamuis sit alia fortasse secretior, quod et tempora annorum quadripartitis uicibus currunt, et mundus ipse quatuor partibus terminatur, quas aliquando uentorum nomine Scriptura commemorat, ab Oriente et Occidente, Aquilone et Meridie . Quadraginta autem, quater habent decem. Porro ipsa decem ab uno usque ad quatuor progrediente numero consummantur.

10. Ad hunc igitur mundum, et ad istam terrenam mortalemque uitam hominum, ad nos regendos in tentatione laborantes, uenientem regem Christum Mattheus suscipiens, exorsus est ab Abraham, et enumerauit quadraginta homines. Ab ipsa enim gente Hebreorum, que a ceteris gentibus ut distingueretur, Deus de terra sua et de cognatione sua separauit Abraham , Christus uenit in carne; ut et hoc ad eum distinctius prophetandum et prenuntiandum maxime pertineret, quod promittebatur ex qua esset gente uenturus. Cum enim quaterdenas generationes tribus distinxisset articulis, dicens ab Abraham usque ad Dauid generationes esse quatuordecim,  et a Dauid usque ad transmigrationem Babylonie alias quatuordecim, totidemque alias usque ad natiuitatem Christi ; non tamen eas duxit in summam ut diceret, Fiunt omnes quadraginta due. Unus quippe in illis progeneratoribus bis numeratur, id est Iechonias, a quo facta est quedam in extraneas gentes deflexio, quando in Babyloniam transmigratum est. Ubi autem ordo a rectitudine flectitur, atque ut eat in diuersum, tanquam angulum facit; illud quod in angulo est, bis numeratur, in fine scilicet prioris ordinis, et in capite ipsius deflexionis. Et hoc ipsum iam prefigurabat Christum a circumcisione ad preputium, tanquam ab Ierusalem ad Babyloniam quodammodo migraturum, et hinc atque hinc utrisque in se credentibus tanquam lapidem angularem futurum. Hec tunc in figura preparabat Deus rebus in ueritate uenturis. Nam et ipse Iechonias, ubi angulus iste prefiguratus est, interpretatur Preparatio Dei. Sic ergo iam non quadraginta due, quod faciunt ter quatuordecim, sed propter unum bis numeratum, quadraginta una generationes fiunt, si et ipsum Christum annumeremus, qui huic regende uite nostre temporali atque terrene, tanquam numero quadragenario regaliter presidet.

11. Quem ad istam mortalitatem nobiscum participandam quia descendentem uoluit significare Mattheus, ideo et ipsas generationes ab Abraham usque ad Ioseph et usque ad ipsius Christi natiuitatem, descendendo commemorauit ab initio Euangelii sui: Lucas autem non ab initio Euangelii sui, sed a baptismo Christi, generationes enarrat, nec descendendo, sed ascendendo, tanquam sacerdotem in expiandis peccatis magis assignans; ubi eum uox de celo declarauit, ubi testimonium Ioannes ipsi perhibuit, dicens, Ecce qui tollit peccata mundi . Ascendendo autem transit et Abraham, et peruenit ad Deum, cui mundati et expiati reconciliamur. Merito et adoptionis originem ipse suscepit, quia per adoptionem efficimur filii Dei, credendo in filium Dei. Per carnalem uero generationem Filius Dei potius propter nos filius hominis factus est. Satis autem demonstrauit non se ideo dixisse, Ioseph filium Heli, quod de illo genitus, sed quod ab illo fuerat adoptatus; cum et ipsum Adam filium Dei dixit, cum sit factus a Deo, sed per gratiam quam postea peccando amisit, tanquam filius in paradiso constitutus sit.

12. Quapropter in generationibus Matthei, significatur nostrorum susceptio peccatorum a Domino Christo: in generationibus autem Luce, significatur abolitio nostrorum peccatorum a Domino Christo. Ideo eas ille descendens enarrat, iste ascendens. Quod enim dicit Apostolus, Misit Deus Filium suum in similitudinem carnis peccati; hec est susceptio peccatorum: quod autem addit, Ut de peccato damnaret peccatum in carne ; hec est expiatio peccatorum. Proinde Mattheus ab ipso Dauid per Salomonem descendit, in cuius matre ille peccauit : Lucas uero ad ipsum Dauid per Nathan ascendit; per quem prophetam Deus peccatum illius  expiauit   . Ipse quoque numerus quem Lucas exsequitur, certissime prorsus abolitionem indicat peccatorum. Quia enim Christi aliqua iniquitas, qui nullam habuit, non est utique coniuncta iniquitatibus hominum, quas in sua carne suscepit; ideo numerus penes Mattheum, excepto Christo, est quadragenarius. Quia uero iustitie sue Patrisque nos expiatos ab omni peccato purgatosque coniungit, ut fiat quod ait Apostolus, Qui autem adheret Domino, unus spiritus est ; ideo in eo numero qui est penes Lucam, et ipse Christus a quo incipit enumeratio, et Deus ad quem peruenit, connumerantur, et fit numerus septuaginta septem, quo significatur omnium prorsus remissio et abolitio peccatorum. Quam etiam ipse Dominus per huius numeri mysterium euidenter expressit, dicens remittendum esse peccanti, non solum septies, sed etiam septuagies septies .

13. Nec frustra iste numerus ad peccatorum omnium pertinet mundationem, si diligentius inquiratur. Denarius quippe tanquam iustitie numerus in decem preceptis Legis ostenditur. Porro peccatum est Legis transgressio; et utique transgressio denarii numeri congruenter undenario figuratur: unde et uela cilicina iubentur in tabernaculo undecim fieri ; quis autem dubitet ad peccati significationem cilicium pertinere? Ac per hoc quia uniuersum tempus septenario dierum numero uoluitur, conuenienter undenario septies multiplicato ad numerum septuagesimum et septimum cuncta peccata perueniunt. In quo numero etiam fit plena remissio peccatorum, expiante nos carne sacerdotis nostri, a quo nunc iste numerus incipit; et reconciliante nos Deo, ad quem nunc iste numerus peruenit per Spiritum sanctum, qui in columbe specie in hoc baptismo, ubi numerus iste commemoratur, apparuit .



CAPUT u.---Quomodo Matthei ordini congruat ordo Luce in his que de conceptu et de infantia uel pueritia Christi alius pretermittit, alius commemorat.

14. Post enumeratas generationes Mattheus ita sequitur: Christi autem generatio sic erat. Cum esset desponsata mater eius Maria Ioseph, antequam conuenirent, inuenta est in utero habens de Spiritu sancto. Hoc quemadmodum factum sit, quod hic pretermisit, Lucas exposuit post commemoratum conceptum Ioannis, ita narrans: In mense autem sexto missus est angelus Gabriel a Deo in ciuitatem Galilee, cui nomen Nazareth, ad uirginem desponsatam uiro cui nomen erat Ioseph, de domo Dauid; et nomen uirginis Maria. Et ingressus angelus ad eam dixit: Aue, gratia plena; Dominus tecum, benedicta tu in mulieribus. Que cum uidisset [1 1Kb] , turbata est in sermone eius, et cogitabat qualis esset ista salutatio. Et ait angelus ei: Ne timeas, Maria; inuenisti enim gratiam apud Deum: ecce concipies in utero, et paries filium, et uocabis nomen eius Iesum:  hic erit magnus, et filius Altissimi uocabitur; et dabit illi Dominus Deus sedem Dauid patris eius, et regnabit in domo Iacob in eternum, et regni eius non erit finis. Dixit autem Maria ad angelum: Quomodo fiet istud, quoniam uirum non cognosco? Et respondens angelus, dixit ei: Spiritus sanctus superueniet in te, et uirtus Altissimi obumbrabit tibi; ideoque et quod nascetur sanctum [1 1Kb] , uocabitur Filius Dei: et cetera, que ad id quod nunc agitur non pertinent. Hoc ergo Mattheus commemorauit dicens de Maria, Inuenta est in utero habens de Spiritu sancto: nec contrarium est quia Lucas exposuit id quod Mattheus pretermisit; cum de Spiritu sancto Mariam concepisse uterque testetur: sicut non est contrarium quia Mattheus deinceps connectit quod Lucas pretermittit. Sequitur enim, et dicit Mattheus: Ioseph autem uir eius cum esset iustus, et nollet eam traducere, uoluit occulte dimittere eam. Hec autem eo cogitante, ecce angelus Domini in somnis apparuit ei, dicens: Ioseph, fili Dauid, noli timere accipere Mariam coniugem tuam; quod enim in ea natum est, de Spiritu sancto est. Pariet autem filium, et uocabis nomen eius Iesum: ipse enim saluum faciet populum suum a peccatis eorum. Hoc autem totum factum est, ut impleretur quod dictum est a Domino per prophetam dicentem, Ecce uirgo in utero habebit, et pariet filium, et uocabitur [2 1Kb] nomen eius Emmanuel, quod est interpretatum, Nobiscum Deus. Exsurgens autem Ioseph a somno, fecit sicut precepit ei angelus Domini; et accepit coniugem suam: et non cognoscebat eam, donec peperit filium suum primogenitum; et uocauit nomen eius Iesum. Cum ergo natus esset iehsu in Bethleem Iude in diebus Herodis regis, et cetera.

15. De ciuitate Bethleem Mattheus Lucasque consentiunt: sed quomodo et qua causa ad eam uenerint Ioseph et Maria, Lucas exponit, Mattheus pretermittit. Contra, de Magis ab Oriente uenientibus Lucas tacet, Mattheus dicit, ita contexens: Ecce Magi ab Oriente uenerunt Ierosolymam, dicentes: Ubi est qui natus est rex Iudeorum? uidimus enim stellam eius in Oriente, et uenimus adorare eum. Audiens autem Herodes rex turbatus est; et cetera, usque ad eum locum, ubi scriptum est de ipsis Magis quod responso accepto in somnis, ne redirent ad Herodem, per aliam uiam reuersi sunt in regionem suam. Hoc totum Lucas pretermittit, sicut Mattheus non narrauit quod Lucas narrat, in presepi positum Dominum; et quod pastoribus eum natum angelus nuntiauerit; et quod multitudo militie celestis facta est cum angelo laudantium Deum; et quod uenerunt pastores, et uiderunt uerum esse quod eis angelus nuntiauerat; et quod die circumcisionis sue nomen acceperit; et que post impletos dies purgationis Marie idem Lucas narrat, quod attulerint eum ad Ierusalem, et de Simeone uel  Anna, que dixerint de illo in templo, posteaquam cognouerunt eum impleti Spiritu sancto: omnia hec tacet Mattheus.

16. Unde merito queritur quando facta sint, siue que Mattheus pretermittit et Lucas dicit, siue que Lucas pretermittit et Mattheus dicit. Quandoquidem Mattheus, regressis in regionem suam Magis qui uenerant ab Oriente, sequitur et narrat, Ioseph ab angelo admonitum ut cum infante in Aegyptum fugeret, ne ab Herode necaretur; deinde Herodem illo non inuento, a bimatu et infra pueros occidisse: defuncto autem Herode rediisse ab Aegypto, et audito quod Archelaus in Iudea regnaret pro Herode patre suo, habitasse cum puero in Galilee ciuitate Nazareth: que omnia Lucas tacet. Nec ideo contrarium uideri potest, quod uel hic dicit que ille pretermittit, uel ille commemorat que iste non dicit. Sed queritur quando fieri potuerint que contexit Mattheus de profectione in Aegyptum atque inde regressione post Herodis mortem, ut iam in ciuitate Nazareth habitarent, quo eos Lucas, posteaquam perfecerunt in templo circa puerum omnia secundum Legem Domini, reuersos esse commemorat. Hic proinde cognoscendum est quod deinceps ad cetera talia ualeat, ne similiter moueant animumque conturbent, sic unumquemque Euangelistam contexere narrationem suam, ut tanquam nichil pretermittentis series digesta uideatur: tacitis enim que non uult dicere, sic ea que uult dicere, illis que dicebat adiungit, ut ipsa continuo sequi uideantur: sed cum alter ea dicit que alter tacuit, diligenter ordo consideratus indicat locum ubi ea potuerit, a quo pretermissa sunt, transilire, ut ea que dicere intenderat ita superioribus copularet, tanquam ipsa nullis interpositis sequerentur. Ac per hoc intelligitur Mattheus, ubi ait somnio admonitos Magos ne redirent ad Herodem, et per aliam uiam regressos in regionem suam; illic pretermisisse que Lucas narrauit gesta circa Dominum in templo, et dicta a Simeone et Anna: ubi rursus Lucas pretermittens profectionem in Aegyptum, quam narrat Mattheus, tanquam continuam contexuit regressionem ad ciuitatem Nazareth.

17. Si quis autem uelit unam narrationem ex omnibus, que de Christi natiuitate et infantia uel pueritia in utriusque narratione ab alterutro seu dicuntur seu pretermittuntur, ordinare sic potest: Christi autem generatio sic erat . Fuit in diebus Herodis regis Iudee sacerdos quidam nomine Zacarias, de uice Abia: et uxor illi de filiabus Aaron, et nomen eius Elisabeth. Erant autem iusti ambo ante Deum, incedentes in omnibus mandatis et iustificationibus Domini sine querela. Et non erat illis filius, eo quod esset Elisabeth sterilis, et ambo processissent in diebus suis. Factum est autem cum sacerdotio fungeretur in ordine uicis sue ante Deum, secundum consuetudinem sacerdotii, sorte exiit ut incensum poneret ingressus in templum Domini: et omnis multitudo populi erat orans foris hora incensi. Apparuit autem illi angelus Domini, stans a dextris altaris incensi: et Zacarias turbatus  est uidens, et timor irruit super eum. Ait autem ad illum angelus: Ne timeas, Zacaria, quoniam exaudita est deprecatio tua, et uxor tua Elisabeth pariet tibi filium, et uocabis nomen eius Ioannem: et erit gaudium tibi, et exsultatio, et multi in natiuitate eius gaudebunt: erit enim magnus coram Domino: et uinum et siceram non bibet; et Spiritu sancto replebitur adhuc ex utero matris sue: et multos filiorum Isrel conuertet ad Dominum Deum ipsorum: et ipse precedet ante illum in spiritu et uirtute Elie, ut conuertat corda patrum in filios, et incredulos ad prudentiam iustorum, parare Domino plebem perfectam. Et dixit Zacarias ad angelum: Unde hoc sciam? ego enim sum senex, et uxor mea processit in diebus suis. Et respondens angelus dixit ei: Ego sum Gabriel qui adsto ante Deum, et missus sum loqui ad te, et hec tibi euangelizare: et ecce eris tacens, et non poteris loqui usque in diem quo hec fiant, pro eo quod non credidisti uerbis meis, que implebuntur in tempore suo. Et erat plebs exspectans Zacariam, et mirabantur quod tardaret ipse in templo. Egressus autem non poterat loqui ad illos, et cognouerunt quod uisionem uidisset in templo. Et ipse erat innuens illis, et permansit mutus. Et factum est, ut impleti sunt dies officii eius, abiit in domum suam. Post hos autem dies concepit Elisabeth uxor eius, et occultabat se mensibus quinque, dicens: Quia sic mihi fecit Dominus in diebus, quibus respexit auferre opprobrium meum inter homines. In mense autem sexto, missus est angelus Gabriel a Deo in ciuitatem Galilee, cui nomen Nazareth, ad uirginem desponsatam uiro cui nomen erat Ioseph, de domo Dauid; et nomen uirginis Maria. Et ingressus angelus ad eam dixit: Aue, gratia plena; Dominus tecum, benedicta tu in mulieribus. Que cum uidisset, turbata est in sermone eius, et cogitabat qualis esset ista salutatio. Et ait angelus ei: Ne timeas, Maria, inuenisti enim gratiam apud Deum: ecce concipies in utero, et paries filium, et uocabis nomen eius Iesum: hic erit magnus, et filius Altissimi uocabitur; et dabit illi Dominus Deus sedem Dauid patris eius, et regnabit in domo Iacob in eternum, et regni eius non erit finis. Dixit autem Maria ad angelum: Quomodo fiet istud, quoniam uirum non cognosco? Et respondens angelus dixit ei: Spiritus sanctus superueniet in te, et uirtus Altissimi obumbrabit tibi; ideoque et quod nascetur sanctum, uocabitur Filius Dei: et ecce Elisabeth cognata tua, et ipsa concepit filium in senectute sua; et hic mensis est sextus illi que uocatur sterilis: quia non erit impossibile apud Deum omne uerbum. Dixit autem Maria: Ecce ancilla Domini, fiat mihi secundum uerbum tuum. Et discessit ab illa angelus. Exsurgens autem Maria in diebus illis, abiit in montana cum festinatione in ciuitatem Iuda: et intrauit in domum Zacarie, et salutauit Elisabeth. Et factum est, ut audiuit salutationem Marie Elisabeth, exsultauit infans in utero eius; et repleta est Spiritu sancto Elisabeth, et exclamauit uoce magna, et dixit: Benedicta tu inter mulieres, et benedictus fructus uentris tui. Et unde hoc mihi, ut ueniat mater Domini mei ad me? Ecce enim ut facta est uox salutationis tue in  auribus meis, exsultauit in gaudio infans in utero meo: et beata que credidisti, quoniam perficientur ea que dicta sunt tibi a Domino. Et ait Maria: Magnificat anima mea Dominum. Et exsultauit spiritus meus in Deo salutari meo. Quia respexit humilitatem ancille sue; ecce enim ex hoc beatam me dicent omnes generationes. Quia fecit mihi magna qui potens est, et sanctum nomen eius. Et misericordia eius in progenies et progenies timentibus eum. Fecit potentiam in brachio suo, dispersit superbos mente cordis sui. Deposuit potentes de sede, et exaltauit humiles. Esurientes impleuit bonis, et diuites dimisit inanes. Suscepit Isrel puerum suum, memorari misericordie sue. Sicut locutus est ad patres nostros, Abraham et semini eius in secula. Mansit autem Maria cum illa quasi mensibus tribus, et reuersa est in domum suam ; et inuenta est in utero habens de Spiritu sancto. Ioseph autem uir eius, cum esset iustus, et nollet eam traducere, uoluit occulte dimittere eam. Hec autem eo cogitante, ecce angelus Domini in somnis apparuit ei dicens: Ioseph, fili Dauid, noli timere accipere Mariam coniugem tuam: quod enim in ea natum est, de Spiritu sancto est. Pariet autem filium, et uocabis nomen eius Iesum: ipse enim saluum faciet populum suum a peccatis eorum. Hoc autem totum factum est, ut adimpleretur quod dictum est a Domino per prophetam dicentem: Ecce uirgo in utero habebit et pariet filium, et uocabitur nomen eius Emmanuel, quod est interpretatum, Nobiscum Deus. Exsurgens autem Ioseph a somno, fecit sicut precepit ei angelus Domini, et accepit coniugem suam: et non cognoscebat eam . Elisabeth autem impletum est tempus pariendi, et peperit filium. Et audierunt uicini et cognati eius, quia magnificauit Dominus misericordiam suam cum illa, et congratulabantur ei. Et factum est in die octauo, uenerunt circumcidere puerum, et uocabant eum nomine patris eius Zacariam. Et respondens mater eius, dixit: Nequaquam, sed uocabitur Ioannes. Et dixerunt ad illam: Quia nemo est in cognatione tua qui uocetur hoc nomine. Innuebant autem patri eius quem uellet uocari eum. Et postulans pugillarem scripsit, dicens: Ioannes est nomen eius. Et mirati sunt uniuersi. Apertum est autem illico os eius et lingua eius, et loquebatur benedicens Deum. Et factus est timor super omnes uicinos eorum; et super omnia montana Iudee diuulgabantur omnia uerba hec. Et posuerunt omnes qui audierant in corde suo, dicentes: Quid [1 1Kb] putas puer iste erit? Etenim manus Domini erat cum illo. Et Zacarias pater eius impletus est Spiritu sancto, et prophetauit, dicens: Benedictus Dominus, Deus Isrel, quia uisitauit et fecit redemptionem plebis sue. Et erexit cornu salutis nobis, in domo Dauid pueri sui. Sicut locutus est per os sanctorum, qui a seculo sunt, Prophetarum eius. Salutem ex inimicis nostris, et de manu omnium qui oderunt nos. Ad faciendam misericordiam cum patribus nostris, et memorari testamenti sui sancti.  Iusiurandum quod iurauit ad Abraham patrem nostrum, daturum se nobis. Ut sine timore de manu inimicorum nostrorum liberati seruiamus illi, in sanctitate et iustitia coram ipso, omnibus diebus nostris. Et tu, puer, Propheta Altissimi uocaberis: preibis enim ante faciem Domini parare uias eius, ad dandam scientiam salutis plebi eius in remissionem peccatorum eorum. Per uiscera misericordie Dei nostri in quibus uisitauit nos Oriens ex alto. Illuminare iis qui in tenebris et in umbra mortis sedent, ad dirigendos pedes nostros in uiam pacis. Puer autem crescebat, et confortabatur spiritu; et erat in desertis usque in diem ostensionis sue ad Isrel. Factum est autem in diebus illis, exiit edictum a Cesare Augusto, ut describeretur uniuersus orbis. Hec descriptio prima facta est preside [1 1Kb] Syrie Syrino. Et ibant omnes ut profiterentur singuli in suam ciuitatem. Ascendit autem et Ioseph a Galilea de ciuitate Nazareth in Iudeam ciuitatem Dauid, que uocatur Bethleem, eo quod esset de domo et familia Dauid, ut profiteretur cum Maria desponsata sibi uxore pregnante. Factum est autem cum essent ibi, impleti sunt dies ut pareret: et peperit filium suum primogenitum, et pannis eum inuoluit; et reclinauit eum in presepio; quia non erat eis locus in diuersorio. Et pastores erant in eadem regione uigilantes et custodientes uigilias noctis supra gregem suum: et ecce angelus Domini stetit iuxta illos, et claritas Dei circumfulsit illos, et timuerunt timore magno. Et dixit illis angelus: Nolite timere: ecce enim euangelizo uobis gaudium magnum, quod erit omni populo; quia natus est uobis hodie Saluator, qui est Christus Dominus, in ciuitate Dauid. Et hoc uobis signum: inuenietis infantem pannis inuolutum, et positum in presepio. Et subito facta est cum angelo multitudo militie celestis, laudantium Deum et dicentium: Gloria in altissimis Deo, et in terra pax hominibus bone uoluntatis. Et factum est ut discesserunt ab eis angeli in celum, pastores loquebantur ad inuicem: Transeamus usque Bethleem, et uideamus hoc uerbum quod factum est, quod Dominus ostendit nobis. Et uenerunt festinantes, et inuenerunt Mariam et Ioseph, et infantem positum in presepio. uidentes autem cognouerunt de uerbo quod dictum erat illis de puero hoc. Et omnes qui audierunt mirati sunt, et de iis que dicta erant a pastoribus ad ipsos. Maria autem conseruabat omnia uerba hec, conferens in corde suo. Et reuersi sunt pastores glorificantes et laudantes Deum in omnibus que audierant et uiderant, sicut dictum est ad illos. Et postquam consummati sunt dies octo ut circumcideretur puer, uocatum est nomen eius iehsu, quod uocatum est ab angelo priusquam in utero conciperetur . Et ecce Magi ab Oriente uenerunt Ierosolymam, dicentes: Ubi est qui natus est rex Iudeorum? uidimus enim stellam eius in Oriente, et uenimus adorare eum. Audiens autem Herodes rex turbatus est, et omnis Ierosolyma cum illo. Et congregans omnes principes sacerdotum et Scribas populi,  sciscitabatur ab eis ubi Christus nasceretur. At illi dixerunt ei, In Bethleem Iude: sic enim scriptum est per prophetam, Et tu Bethleem terra Iuda, nequaquam minima es in principibus Iuda; ex te enim exiet dux qui regat populum meum Isrel. Tunc Herodes clam uocatis Magis, diligenter didicit ab eis tempus stelle que apparuit eis. Et mittens eos in Bethleem dixit: Ite, et interrogate diligenter de puero; et cum inueneritis renuntiate mihi, ut et ego ueniens adorem eum. Qui cum audissent regem, abierunt: et ecce stella quam uiderant in Oriente, antecedebat eos, usque dum ueniens staret supra ubi erat puer. uidentes autem stellam, gauisi sunt gaudio magno ualde. Et intrantes domum, inuenerunt puerum cum Maria matre eius: et procidentes adorauerunt eum; et apertis thesauris suis obtulerunt ei munera, aurum, thus et myrrham. Et responso accepto in somnis, ne redirent ad Herodem, per aliam uiam regressi sunt in regionem suam . Qui cum recessissent, posteaquam impleti sunt dies purgationis matris eius, secundum Legem Moysi, tulerunt illum in Ierusalem, ut sisterent eum Domino: sicut scriptum est in Lege Domini, Quia omne masculinum adaperiens uuluam, sanctum Domino uocabitur. Et ut darent hostiam secundum quod dictum est in Lege Domini, par turturum, aut duos pullos columbarum. Et ecce homo erat in Ierusalem, cui nomen Simeon, et homo iste iustus et timoratus, exspectans consolationem Isrel, et Spiritus sanctus erat in eo: et responsum acceperat a Spiritu sancto, non uisurum se mortem, nisi prius uideret Christum Domini: et uenit in Spiritu in templum. Et cum inducerent puerum Iesum parentes eius, ut facerent secundum consuetudinem Legis pro eo, et ipse accepit eum in amplexus suos, et benedixit Deum, et dixit: Nunc dimittis seruum tuum, Domine, secundum uerbum tuum in pace. Quia uiderunt oculi mei salutare tuum, quod parasti ante faciem omnium populorum. Lumen ad reuelationem Gentium, et gloriam plebis tue Isrel. Et erant pater eius et mater mirantes super his que dicebantur de illo. Et benedixit illos Simeon, et dixit ad Mariam matrem eius: Ecce positus est hic in ruinam et resurrectionem multorum in Isrel, et in signum cui contradicetur; et tuam ipsius animam pertransibit gladius, ut reuelentur ex multis cordibus cogitationes. Et erat Anna prophetissa filia Phanuel de tribu Aser: hec processerat in diebus multis, et uixerat cum uiro suo annis septem a uirginitate sua; et hec uidua usque ad annos octoginta quatuor, que non discedebat de templo, ieiuniis et obsecrationibus seruiens nocte ac die. Et hec, ipsa hora superueniens, confitebatur Domino, et loquebatur de illo omnibus qui exspectabant redemptionem Ierusalem [1 1Kb] . Et ut perfecerunt omnia secundum Legem Domini , ecce angelus Domini apparuit in somnis Ioseph, dicens: Surge, et accipe puerum et matrem eius, et fuge in Aegyptum, et esto ibi usque dum dicam tibi; futurum est enim ut Herodes  querat puerum ad perdendum eum. Qui consurgens accepit puerum et matrem eius nocte, et secessit in Aegyptum. Et erat ibi usque ad obitum Herodis: ut adimpleretur quod dictum est a Domino per prophetam dicentem, ex Aegypto uocaui filium meum. Tunc Herodes uidens quoniam illusus esset a Magis, iratus est ualde: et mittens occidit omnes pueros, qui erant in Bethleem, et in omnibus finibus eius, a bimatu et infra, secundum tempus quod exquisierat a Magis. Tunc adimpletum est quod dictum est per Ieremiam prophetam dicentem: uox in Rama audita est, ploratus et ululatus multus, Rachel plorans filios suos, et noluit consolari quia non sunt. Defuncto autem Herode, ecce apparuit angelus Domini in somnis Ioseph in Aegypto, dicens: Surge et accipe puerum, et matrem eius, et uade in terram Isrel; defuncti sunt enim qui querebant animam pueri. Qui surgens accepit puerum et matrem eius, et uenit in terram Isrel. Audiens autem quod Archelaus regnaret in Iudea pro Herode patre suo, timuit illo ire. Et admonitus in somnis, secessit in partes Galilee: et ueniens habitauit in ciuitate que uocatur Nazareth, ut adimpleretur quod dictum est per Prophetas, Quoniam Nazareus uocabitur . Puer autem crescebat et confortabatur plenus sapientia, et gratia Dei erat in illo. Et ibant parentes eius per omnes annos in Ierusalem in die solemni Pasche. Et cum factus esset annorum duodecim, ascendentibus illis in Ierosolymam secundum consuetudinem diei festi, consummatisque diebus cum redirent, remansit puer iehsu in Ierusalem, et non cognouerunt parentes eius. Existimantes autem illum esse in comitatu, uenerunt iter diei, et requirebant eum inter cognatos et notos. Et non inuenientes, regressi sunt in Ierusalem requirentes eum. Et factum est post triduum inuenerunt illum in templo sedentem in medio doctorum, audientem illos et interrogantem eos. Stupebant autem omnes qui audiebant eum, super prudentia et responsis eius. Et uidentes admirati sunt. Et dixit mater eius ad illum: Fili, quid fecisti nobis sic? Ecce pater tuus et ego dolentes querebamus te. Et ait ad illos: Quid est quod me querebatis? Nesciebatis quia in his que Patris mei sunt, oportet me esse? Et ipsi non intellexerunt uerbum quod locutus est ad illos. Et descendit cum eis, et uenit Nazareth, et erat subditus illis. Et mater eius conseruabat omnia uerba hec in corde suo [1 1Kb] . Et iehsu proficiebat sapientia, et etate, et gratia apud Deum et homines .



CAPUT uI.---De ordine predicationis Ioannis Baptiste inter omnes quatuor.

18. Iam hinc de predicatione Ioannis narrari incipit, quam omnes quatuor commemorant. Nam et Mattheus post illa uerba, que ultima eius posui, ubi commemorauit ex propheta testimonium, Quoniam Nazareus uocabitur, sequitur et adiungit: In diebus autem illis uenit Ioannes Baptista predicans in deserto Iudee, etc. . Et Marcus qui nichil de natiuitate uel infantia uel pueritia Domini narrauit, hinc Euangelii sumpsit initium, id est, a Ioannis predicatione. Sic enim exorsus est: Initium Euangelii Iesu  Christi filii Dei: sicut scriptum est in Isaia propheta, Ecce mitto angelum meum ante faciem tuam, qui preparabit uiam tuam ante te. uox clamantis in deserto, Parate uiam Domini, rectas facite semitas eius. Fuit Ioannes in deserto baptizans et predicans baptismum penitentie in remissionem peccatorum, etc. . Et Lucas post uerba ubi ait, Et iehsu proficiebat sapientia, et etate, et gratia apud Deum et homines, de Ioannis predicatione iam sequitur dicens: Anno autem quinto decimo imperii Tiberii Cesaris, procurante Pontio Pilato Iudeam, tetrarcha autem Galilee Herode, Philippo autem fratre eius tetrarcha Ituree et Trachonitidis regionis, et Lysania Abiline tetrarcha, sub principibus sacerdotum Anna et Caipha, factum est uerbum Domini super Ioannem Zaharie filium in deserto, etc. . Ioannes quoque apostolus in Euangelistis quatuor eminentissimus, posteaquam dixit de uerbo Dei, qui est ipse Filius ante omnia secula creature, quia omnia per ipsum facta sunt, intulit continuo de Ioannis predicatione ac testimonio dicens: Fuit homo missus a Deo, cui nomen erat Ioannes . Unde iam uidendum est, de ipso Ioanne Baptista quatuor Euangelistarum narrationes quemadmodum inter se non discordent: non ut hoc a nobis per omnia requiratur aut exigatur, quod modo fecimus de primordiis pati ex Maria Christi, quemadmodum inter se Mattheus Lucasque consentiant, ut ex utriusque narratione unam faceremus, demonstrantes tardioribus quemlibet eorum commemorando quod alter tacet, uel tacendo quod alter commemorat, non impedire intellectum ueracis narrationis alterius; ut hoc exemplo, siue ut a me factum est, siue alio modo commodius fieri possit, uideat unusquisque et in ceteris talibus locis fieri posse quod hic factum esse perspexerit.

19. Iam ergo, ut dixi, uideamus quatuor Euangegelistarum de Baptista Ioanne consensum. Mattheus ita sequitur: In diebus autem illis uenit Ioannes Baptista predicans in deserto Iudee. Marcus non dixit, In diebus illis; quia nullam seriem rerum ante premiserat, in quarum rerum diebus intelligeretur dicere, si diceret, In illis diebus. Lucas autem per potestates terrenas signantius ipsa tempora expressit predicationis uel baptismi Ioannis dicens: Anno autem quinto decimo imperii Tiberii Cesaris, procurante Pontio Pilato Iudeam, tetrarcha autem Galilee Herode, Philippo autem fratre eius tetrarcha Ituree et Trachonitidis regionis, et Lysania Abiline tetrarcha, sub principibus sacerdotum Anna et Caipha, factum est uerbum Domini super Ioannem Zacarie filium in deserto. Nec tamen intelligere debemus hos dies, id est hoc tempus harum potestatum, significasse Mattheum cum diceret, In diebus illis; sed in multo longioris temporis spatio uoluisse accipi, quod ait, In diebus illis. Mox enim ut narrauit reuersum de Aegypto Christum mortuo Herode; quod utique tempore infantie uel pueritie eius factum est, ut possit constare quod Lucas de illo, cum duodecim annorum esset, gestum narrauit in templo Ierusalem : cum ergo infantem uel puerum ex Aegypto reuocatum commemorasset  Mattheus, continuo intulit, In diebus autem illis uenit Ioannes Baptista, non utique tantummodo pueritie illius dies insinuans, sed omnes dies ab eius natiuitate usque ad tempus quo predicare ac baptizare cepit Ioannes, quo iam tempore Christi iuuenilis [1 1Kb] etas inuenitur; quia ceui erant ipse et Ioannes, et triginta ferme annorum narratur fuisse cum ab illo baptizatus esset.



CAPUT uII.---De duobus Herodibus.

20. Sed plane de Herode solet mouere nonnullos quod Lucas narrauit, in diebus baptismi Ioannis Herodem fuisse tetrarcham Galilee, quando etiam Dominus iuuenis baptizatus est ; Mattheus autem, mortuo Herode, dicit puerum Iesum ab Aegypto remeasse: quod utrumque uerum esse non potest, nisi duo fuisse intelligantur Herodes. Quod cum fieri potuisse nemo nesciat, qua cecitate insaniunt, qui procliuiores sunt ad calumniandum euangelice ueritati, quam paululum consideratiores, ut duos homines eodem uocabulo appellatos intelligant? cuius rei exemplis plena sunt omnia. Nam iste posterior Herodes prioris Herodis filius fuisse perhibetur; sicut Archelaus, quem Mattheus in Iudee regnum patri mortuo successisse commemorat ; sicut Philippus, quem fratrem tetrarche Herodis et ipsum Ituree tetrarcham Lucas insinuat. Rex enim fuit Herodes ille qui querebat animam pueri Christi; Herodes autem alius filius eius, non rex, sed tetrarcha dictus est, quod nomen recum a parte regni quarta inditum resonat.



CAPUT uIII.---Quomodo Mattheus dicat timuisse Ioseph ire cum infante Christo in Ierusalem, propter Archelaum; et non timuisse ire in Galileam, ubi erat tetrarcha Herodes frater eius.

21. Nisi forte hinc rursus quispiam moueatur, cum Mattheus dixerit ideo timuisse Ioseph cum puero redeunte ire in Iudeam, quia pro patre suo Herode Archelaus filius eius ibi regnabat; quomodo potuerit ire in Galileam, ubi alius filius eius Herodes tetrarcha erat, sicut Lucas testatur. Quasi uero ipsa sint tempora, quibus tunc puero timebatur, que nunc Lucas commemorauit, que usque adeo mutata erant, ut in ipsa Iudea non iam rex esset Archelaus, sed Pontius Pilatus, qui non rex Iudeorum, sed preses erat: cuius temporibus agentes sub Tiberio Cesare filii maioris Herodis, non regnum habebant, sed tetrarchiam. Quod utique nondum factum erat, quando Ioseph timens Archelaum in Iudea regnantem, se in Galileam cum puero contulit, ubi et ciuitas eius erat Nazareth.



CAPUT IX.---Quomodo dicat Mattheus ideo isse in Galileam Ioseph cum infante Christo quia timuit Archelaum pro suo patre regnantem in Ierusalem; cum Lucas dicat ideo isse in Galileam, quia ibi erat Nazareth ciuitas eorum.

22. An forte et hoc mouet, quomodo dicat Mattheus, propterea cum puero Iesu parentes eius isse in Galileam, quia metu Archelai in Iudeam ire noluerunt; cum propterea magis isse in Galileam uideantur,  quia ciuitas eorum erat Nazareth Galilee, sicut Lucas non tacuit? Sed intelligendum est, ubi angelus in somnis in Aegypto dixit ad Ioseph, Surge, et accipe puerum et matrem eius, et uade in terram Isrel, sic intellectum esse primo a Ioseph, ut putaret iussum se esse pergere in Iudeam; ipsa enim primitus intelligi potuit terra Isrel: porro autem posteaquam comperit illic regnare filium Herodis Archelaum, noluit obiicere se illi periculo, cum posset terra Isrel etiam sic intelligi, ut et Galilea illic deputaretur, quia et ipsam populus Isrel incolebat. Quanquam et alio modo solui possit hec questio, quia potuit uideri parentibus Christi cum puero, de quo talia per angelica responsa cognouerant, non esse habitandum nisi in Ierusalem, ubi erat templum Domini; et propterea redeuntes ex Aegypto, illuc eos ituros fuisse, et illic habitaturos, nisi Archelai presentia terrerentur. Neque enim diuinitus iubebantur ibi habitare, ut de Archelao quod timebant deberent contemnere.



CAPUT X.---Quomodo Lucas dicit, Ibant parentes eius per omnes annos in Ierusalem in die solemni Pasche cum illo puero; cum dicat Mattheus quod metu Archelai timuerint illuc ire ab Aegypto redeuntes.

23. An et hoc aliquis dicit: Quomodo ergo, sicut Lucas narrat, ibant parentes eius per omnes annos pueritie Christi in Ierusalem, si Archelai timore illuc prohibebantur accedere? Hoc mihi dissoluere non esset difficile, nec si aliquis Euangelistarum expressisset, quamdiu ibi regnaret Archelaus. Fieri enim poterat ut per diem festum inter tam ingentem turbam latenter ascenderent, mox reuersuri, ubi tamen aliis diebus habitare metuerent: ut nec solemnitate pretermissa essent irreligiosi, nec continua mansione conspicui. Cum uero etiam de regno Archelai quam fuerit diuturnum, omnes tacuerint, iste quoque intellectus patet, ut quod Lucas dicit per omnes annos eos ascendere solitos in Ierusalem , tunc accipiamus factitatum, cum iam non timeretur Archelaus. Quod si Archelai regnum aliquanto diuturnius ulla preter Euangelium prodit historia, cui fides habenda uideatur; illud quod superius dixi suffecerit, quod ita timebant parentes pueri habitationem in Ierusalem, ut tamen propter Dei timorem festiuitatem solemnem non pretermitterent, in qua latere facillime possent: neque enim incredibile est, captatis temporibus opportunis uel dierum uel horarum, accedere homines ad ea loca in quibus esse formidant.



CAPUT XI.---Quomodo potuerint, completis diebus purgationis matris Christi, sicut Lucas dicit, ascendere cum illo in templum ad peragenda solemnia, si secundum Mattheum iam Herodi, per Magos notum erat eum natum, pro quo, cum eum quereret, tot occidit infantes.

24. Hinc etiam illa soluitur questio, si aliquem mouet, cum iam sollicitus esset ille maior Herodes perculsus Magorum nuntio, quod rex Iudeorum natus fuisset, quomodo potuerint completis diebus purgationis matris eius tuto cum illo ascendere in templum, ut fierent circa eum secundum Legem Domini  que Lucas commemorat. Quis enim non uideat, etiam illum unum diem regem multis occupatum latere potuisse? Si autem illud uerisimile non uidetur, quod Herodes qui ualde sollicitus exspectabat, quid sibi Magi de puero renuntiarent, post tam multos dies se sensit illusum, ut transacto tempore purgationis matris eius, et peracta circa infantem solemnitate primogenitorum in templo Ierusalem, post etiam profectionem eorum in Aegyptum, in mentem illi uenerit querere animam pueri, et necare tot paruulos: si hoc ergo mouet, omitto dicere quot et quantis occupationibus regia cura distendi potuerit, et per plurimos dies ab illa intentione uel auerti omnino, uel impediri. Neque enim enumerari possunt cause quibus hoc potuerit accidere; quas tamen multas et magnas esse potuisse nemo ita rerum humanarum inexpertus est, ut aut neget, aut dubitet. Cuius enim cogitationi non occurrat, quam multa alia terribiliora regi nuntiari potuerint seu uera seu falsa, ut qui regem infantem post aliquot annos sibi uel filiis suis aduersaturum timuerat, aliquorum magis propinquantium periculorum terroribus agitatus, ab illa cura mentem abreptam in aliis proxime cauendis potius occuparet? Ut ergo hec omittam, illud dico, posteaquam nichil Herodi Magi renuntiauerunt, eum credere potuisse, illos fallaci stelle uisione deceptos, posteaquam non inuenerunt quem natum putauerant, erubuisse ad se redire, atque ita eum timore depulso ab inquirendo ac persequendo puero quieuisse. Cum ergo post purgationem matris eius in Ierusalem cum illo uenissent, et ea gesta essent in templo, que a Luca narrantur , quia uerba Simeonis et Anne de illo prophetantium, cum cepissent ab eis qui audierant predicari, ad pristinam intentionem reuocatura erant animum regis, admonitus per somnium Ioseph cum infante et matre eius fugit in Aegyptum. Deinde uulgatis rebus, que in templo facte dicteque fuerant, Herodes se a Magis sensit illusum; ac deinde ad Christi mortem cupiens peruenire, multos infantes, sicut Mattheus narrat, occidit .



CAPUT XII.---De uerbis Ioannis inter omnes quatuor.

25. Mattheus uero de Ioanne ita contexit: In diebus autem illis uenit Ioannes Baptista predicans in deserto Iudee, et dicens: Penitentiam agite, appropinquauit enim regnum celorum. Hic est enim qui dictus est per Isaiam prophetam dicentem: uox clamantis in deserto, Parate uiam Domini, rectas facite semitas eius . Marcus quoque et Lucas consentiunt hoc Isaie testimonium esse de Ioanne . Nam plura uerba etiam consequentia ex eodem propheta Lucas commemorauit, cum de Baptista Ioanne narraret. Ioannes autem euangelista ipsum Ioannem Baptistam de seipso idem testimonium Isaie protulisse commemorat : sicut nunc Mattheus dixit quedam Ioannis uerba, que alii non dixerunt. Predicans, inquit, in deserto Iudee, et dicens: Penitentiam agite, appropinquauit enim regnum celorum: hec uerba Ioannis alii pretermiserunt. Iam uero quod sequitur Mattheus et adiungit,  Hic est enim qui dictus est per prophetam Isaiam dicentem: uox clamantis in deserto, Parate uiam Domini, rectas facite semitas eius, ambigue positum est, nec elucet utrum ex persona sua idem Mattheus hoc commemorauerit, an adhuc uerba eiusdem Ioannis secutus adiunxerit, ut totum hoc Ioannes dixisse intelligatur, Penitentiam agite, appropinquauit enim regnum celorum: hic est enim qui dictus est per Isaiam prophetam, et cetera. Neque enim hoc mouere debet quia non ait, Ego sum enim, qui dictus sum per Isaiam prophetam; sed ait, Hic est enim, qui dictus est. Solet quippe esse talis locutio [1 1Kb] et ipsorum Euangelistarum Matthei et Ioannis. Nam et Mattheus dixit, Inuenit hominem sedentem in telonio ; nec dixit, Inuenit me: et Ioannes, Hic est, inquit, discipulus qui testimonium perhibet de his, et scripsit hec; et scimus quia uerum est testimonium eius ; non dixit, Ego sum, aut, uerum est testimonium meum. Dominus autem ipse sepissime dicit, Filius hominis , aut Filius Dei ; et non dicit, Ego: et, Oportebat, inquit, Christum pati et resurgere a mortuis tertio die ; non ait, Oportebat me pati. Potuit ergo et Ioannes Baptista, cum dixisset, Agite penitentiam, appropinquauit enim regnum celorum, de seipso adiungere que sequuntur, Hic est enim qui dictus est per Isaiam prophetam, etc., ut post uerba eius Mattheus ita narrationem contexat, Ipse autem Ioannes habebat uestimentum de pilis camelorum, etc. Quod si ita est, non mirum si et interrogatus quid diceret de seipso, sicut narrat Ioannes Euangelista, Ego, ait, uox clamantis in deserto ; sicut iam dixerat, precipiens ut agerent penitentiam. De uestitu ergo eius et uictu ita Mattheus sequitur, dicens: Ipse autem Ioannes habebat uestimentum de pilis camelorum, et zonam pelliceam circa lumbos eius. Esca autem eius erat locuste et mel siluestre. Hoc et Marcus dicit pene totidem uerbis, ceteri autem duo tacent.

26. Sequitur ergo Mattheus, et dicit: Tunc exibat ad eum Ierosolyma, et omnis Iudea, et omnis regio circa Iordanem, et baptizabantur in Iordane ab eo, confitentes peccata sua. uidens autem multos Phariseorum et Saduceorum uenientes ad baptismum suum, dixit eis: Progenies uiperarum, quis demonstrauit uobis fugere a futura ira? Facite ego fructum dignum penitentie: et ne uelitis dicere intra uos, Patrem habemus Abraham; dico enim uobis, quoniam potest Deus ex lapidibus istis suscitare filios Abrahe. Iam enim securis ad radicem arborum posita est: omnis ergo arbor que non facit fructum bonum, excidetur, et in ignem mittetur. Ego quidem uos baptizo in aqua in penitentiam: qui autem post me uenturus est, fortior me est, cuius non sum dignus calceamenta portare; ipse uos baptizabit in Spiritu sancto et igni: cuius uentilabrum in manu sua, et permundabit aream suam, et congregabit triticum suum in horreum, paleas autem comburet igni inexstinguibili. Hec omnia dicit et Lucas, eadem pene uerba Ioannis exprimens. Et ubi aliquid uarium est in uerbis, ab eadem tamen  sententia non receditur: uelut cum dicit Mattheus Ioannem dixisse, Et ne uelitis dicere intra uos, Patrem habemus Abraham; ille autem, Et ne ceperitis dicere, Patrem habemus Abraham. Iste, Ego quidem uos baptizo in aqua in penitentiam; ille interponit interrogationem turbarum, quid facerent, et eis respondentem Ioannem de bonis operibus, tanquam de fructibus penitentie, quod Mattheus omisit: deinde in cordibus suis cogitantibus de illo utrum ipse esset Christus eum dicit respondisse, Ego quidem aqua baptizo uos; non dixit, in penitentiam. Deinde Mattheus, Qui autem, inquit, post me uenturus est, fortior me est: ille uero, uenit autem, inquit, fortior me. Item Mattheus, Cuius non sum, inquit, dignus calceamenta portare: ille autem, Cuius non sum dignus soluere corrigiam calceamentorum eius. Quod et Marcus dicit, cum cetera taceat: nam post commemoratum habitum et uictum eius, secutus ait, Et predicabat dicens: uenit fortior me post me, cuius non sum dignus procumbens soluere corrigiam calceamentorum eius. Ego baptizaui uos aqua, ille uero baptizabit uos Spiritu sancto. De calceamentis ergo hoc a Luca distat, quod addidit, procumbens. De baptismo autem hoc ab utroque, quia non dixit, et igni, sed tantum, in Spiritu sancto. Sicut enim Mattheus, ita et Lucas dixit, et eodem ordine, Ipse uos baptizabit in Spiritu et igni: nisi quod Lucas non addidit, sancto,  , sicut Mattheus dixit, in Spiritu sancto et igni . His tribus attestatur Ioannes euangelista, cum dicit: Ioannes testimonium perhibet de ipso, et clamat dicens, Hic erat quem dixi, Qui post me uenit, ante me factus est, quia prior me erat . Sic enim ostendit, tunc eum hoc dixisse, quando eum illi dixisse commemorant; repetisse autem et commemorasse quod iam dixisset, cum ait, Hic erat quem dixi, qui post me uenit.

27. Si ergo queritur que uerba potius Ioannes Baptista dixerit, utrum que Mattheus, an que Lucas eum dixisse commemorat, an que Marcus in ipsis paucis que illum dixisse posuit, tacens cetera; nullo modo hinc laborandum esse iudicat, qui prudenter intelligit ipsas sententias esse necessarias cognoscende ueritati, quibuslibet uerbis fuerint explicate. Quod enim alius alium uerborum ordinem tenet, non est utique contrarium. Neque illud contrarium est, si alius dicit quod alius pretermittit. Ut enim quisque meminerat, et ut cuique cordi erat uel breuius uel prolixius, eamdem tamen explicare sententiam, ita eos explicasse manifestum est.

28. Et in hoc satis apparet quod ad rem maxime pertinet, quoniam ueritas Euangelii, uerbo Dei, quod supra omnem creaturam eternum atque incommutabile permanet, per creaturam temporalibus signis et linguis hominum dispensato, summum culmen auctoritatis obtinuit; non nos debere arbitrari mentiri quemquam, si pluribus rem quam audierunt uel uiderunt reminiscentibus, non eodem modo atque eisdem uerbis, eadem tamen res fuerit indicata; aut siue mutetur  ordo uerborum, siue alia pro aliis que tamen idem ualeant uerba proferantur; siue aliquid uel quod recordanti non occurrit, uel quod ex aliis que dicuntur possit intelligi, minus dicatur; siue aliorum que magis dicere statuit narrandorum gratia, ut congruus temporis modus sufficiat, aliquid sibi non totum explicandum, sed ex parte tangendum quisque suscipiat; siue ad illuminandam declarandamque sententiam, nichil quidem rerum, uerborum tamen aliquid addat, cui auctoritas narrandi concessa est; siue rem bene tenens non assequatur, quamuis id conetur, memoriter etiam uerba que audiuit ad integrum enuntiare. Quisquis autem dicit Euangelistis certe per Spiritus sancti potentiam id debuisse concedi, ut nec in genere uerborum, nec in ordine, nec in numero discreparent; non intelligit, quanto amplius Euangelistarum excellit auctoritas, tanto magis per eos fuisse firmandam ceterorum hominum uera loquentium securitatem: ut pluribus eamdem rem forte narrantibus, nullo modo quisquam eorum de mendacio recte arguatur, si ab altero ita discrepauerit, ut possit etiam Euangelistarum exemplo precedente defendi. Cum enim fas non sit, Euangelistarum aliquem mentitum fuisse, uel existimare uel dicere; sic apparebit nec eum fuisse mentitum, cui recordanti tale aliquid acciderit, quale illis accidisse monstratur. Et quanto magis ad mores optimos pertinet cauere mendacium, tanto magis tam eminente auctoritate regi debebamus, ne putaremus esse mendacia, cum sic inter se uariari aliquorum narrationes inueniremus, ut inter Euangelistas uariate sunt. Simul etiam, quod ad doctrinam fidelem maxime pertinet, intelligeremus non tam uerborum quam rerum querendam uel amplectendam esse ueritatem, quando eos qui non eadem locutione utuntur, cum rebus sententiisque non discrepant, in eadem ueritate constitisse approbamus.

29. Quid ergo in his que de narrationibus Euangelistarum collata proposui, putandum est esse contrarium? An quod alius dixit, cuius non sum dignus calceamenta portare; alii uero, corrigiam calceamenti soluere? Non enim uerbis, aut uerborum ordine, aut aliquo genere locutionis, sed etiam re ipsa uidetur aliud esse calceamenta portare, aliud corrigiam calceamenti soluere. Merito ergo queri potest quid Ioannes dixerit non se dignum esse; utrum calceamenta portare, an corrigiam calceamenti soluere. Si enim alterum horum dixit, ille uerum uidetur narrasse qui hoc potuit narrare quod dixit; qui autem aliud, etsi non est mentitus, certe uel oblitus, aliud pro alio dixisse putabitur. Omnem autem falsitatem abesse ab Euangelistis decet, non solum eam que mentiendo promitur, sed etiam eam que obliuiscendo. Itaque si ad rem pertinet, aliquid aliud intelligere ex eo quod dictum est, calceamenta portare; et aliquid aliud ex eo quod dictum est, corrigiam calceamenti soluere: quid aliud accipiendum recte existimaueris, nisi Ioannem utrumque dixisse, siue aliud alio tempore, siue contextim? Potuit enim sic dicere, Cuius non sum dignus corrigiam calceamenti soluere, nec calceamenta portare;  ut unus Euangelistarum hinc aliud, alii uero aliud, omnes tamen uerum narrauerint. Si autem nichil intendit Ioannes, cum de calceamentis Domini diceret, nisi excellentiam eius et humilitatem suam; quodlibet horum dixerit, siue de soluenda corrigia calceamentorum, siue de portandis calceamentis, eamdem tamen sententiam tenuit, quisquis etiam uerbis suis per calceamentorum commemorationem eamdem significationem humilitatis expressit, unde ab eadem uoluntate non aberrauit. Utilis igitur modus et memorie maxime commendandus, cum de conuenientia dicimus Euangelistarum, non esse mendacium, cum quisque etiam dicens aliquid aliud quod etiam ille non dixit de quo aliquid narrat, uoluntatem tamen eius hanc explicat, quam etiam ille qui eius uerba commemorat. Ita enim salubriter discimus, nichil aliud esse querendum, quam quid uelit ille qui loquitur.



CAPUT XIII.---De baptizato Iesu.

30. Sequitur ergo Mattheus, et dicit: Tunc uenit iehsu a Galilea in Iordanem ad Ioannem, ut baptizaretur ab eo. Ioannes autem prohibebat eum, dicens: Ego a te debeo baptizari, et tu uenis ad me? Respondens autem iehsu, dixit ei: Sine modo; sic enim decet nos implere omnem iustitiam. Tunc dimisit eum. Attestantur et ceteri uenisse Iesum ad Ioannem. Baptizatum autem tres commemorant: sed tacent quod Mattheus ait, dixisse Domino Ioannem, uel Ioanni Dominum respondisse .



CAPUT XIu.---De uerbis uocis facte de celo super baptizatum.

31. Deinde sequitur Mattheus: Baptizatus autem confestim ascendit de aqua. Et ecce aperti sunt ei celi, et uidit Spiritum Dei descendentem sicut columbam, et uenientem super se. Et ecce uox de celis dicens: Hic est Filius meus dilectus, in quo mihi complacui. Hoc et alii duo, Marcus et Lucas, similiter narrant: sed de uerbis uocis que de celo facta est, uariant locutionem, salua tamen sententia. Quod enim Mattheus ait dictum, Hic est Filius meus dilectus, et alii duo dicunt, Tu es Filius meus dilectus, ad eamdem sententiam explicandam ualet, sicut superius tractatum est. uox enim celestis unum horum dixit, sed Euangelista ostendere uoluit ad id ualere quod dictum est, Hic est Filius meus, ut illis potius qui audiebant indicaretur quod ipse esset Filius Dei, atque ita dictum referre uoluit, Tu es Filius meus, ac si diceretur illis, Hic est Filius meus. Non enim Christo indicabatur quod sciebat: sed audiebant qui aderant, propter quos etiam ipsa uox facta est. Iam uero quod alius dicit, in quo mihi complacui; alius, in te complacui, alius, in te complacuit mihi : si queris quid horum in illa uoce sonuerit, quodlibet accipe, dummodo intelligas eos qui non eamdem locutionem retulerunt, eamdem retulisse sententiam. Que diuersitas locutionum ad hoc etiam utilis est, ne uno modo dictum minus intelligatur, et aliter quam res se habet, interpretetur. Quod enim dictum est, in quo mihi complacui,  si uelit quis ita intelligere, ut Deus in Filio sibi placuisse uideatur; admonetur ex eo quod dictum est, in te complacui. Si rursus ex hoc uno intelligat quisque, in Filio Patrem placuisse hominibus; admonetur ex eo quod dictum est, in te complacuit mihi. Ex quo satis apparet, quilibet Euangelistarum celestis uocis etiam uerba tenuerit, alios ad eamdem sententiam familiarius explicandam uerba uariasse: ut intelligatur hoc dictum esse ab omnibus, tanquam diceretur, In te placitum meum constitui, hoc est, per te gerere quod mihi placet. Illud uero quod nonnulli codices habent secundum Lucam, hoc illa uoce sonuisse quod in Psalmo scriptum est, Filius meus es tu, ego hodie genui te ; quanquam in antiquioribus codicibus grecis non inueniri perhibeatur, tamen si aliquibus fide dignis exemplaribus confirmari possit, quid aliud quam utrumque intelligendum est quolibet uerborum ordine de celo sonuisse?



CAPUT Xu.---Quomodo secundum Ioannem Euangelistam dicat Ioannes Baptista, Ego non noueram eum; cum secundum alios inueniatur quod iam nouerat eum.

32. Quod autem secundum Ioannem de columba dicitur, non quando factum est narratur, sed uerba Ioannis Baptiste referuntur commemorantis quid uiderit. In quo queritur, quemadmodum dictum sit, Et ego non noueram eum, sed qui misit me baptizare in aqua, ille mihi dixit, Super quem uideris Spiritum descendentem et manentem super eum, hic est qui baptizat in Spiritu sancto . Si enim tunc eum cognouit, cum columbam uidit descendentem super eum, querendum est quomodo dixerit uenienti ut baptizaretur, Ego magis a te debeo baptizari : hoc enim ei dixit antequam columba descenderet. Ex quo apparet, quamuis eum iam nosset (nam etiam in utero matris exsultauit, cum ad Elisabeth Maria uenisset , aliquid tamen in eo quod nondum nouerat, columbe descensione didicisse, quod ipse scilicet baptizaret in Spiritu sancto propria quadam et diuina potestate: ut nullus homo qui accepisset a Deo Baptismum, etiamsi aliquem baptizaret, posset dicere suum esse quod traderet, uel a se dari Spiritum sanctum.



CAPUT XuI.---De tentato Iesu.

33. Sequitur Mattheus, et dicit: Tunc iehsu ductus est in desertum a Spiritu, ut tentaretur a diabolo. Et cum ieiunasset quadraginta diebus et quadraginta noctibus, postea esuriit. Et accedens tentator dixit ei: Si filius Dei es, dic ut lapides isti panes fiant. Qui respondens dixit: Scriptum est, Non in pane solo uiuit homo [1 1Kb] , sed in omni uerbo quod procedit de ore Dei, etc. usque ad id quod dictum est, Tunc reliquit eum diabolus; et ecce Angeli accesserunt et ministrabant ei. Totum hoc similiter Lucas narrat, etsi non eodem ordine. Unde incertum est quid prius factum sit, utrum regna terre prius demonstrata sint ei, et postea in  pinnam templi leuatus sit; an hoc prius, et illud postea. Nihil tamen ad rem, dum omnia facta esse manifestum sit: et quod aliis uerbis easdem sententias Lucas explicat, non semper commendandum est quam nichil depereat ueritati. Marcus autem attestatur quidem eum in deserto a diabolo esse tentatum quadraginta diebus et noctibus; sed tacet quid ei dictum sit, quidue responderit. Item quod Lucas pretermisit, iste non tacuit, quod Angeli ministrabant illi : Ioannes uero totum istum locum pretermisit.



CAPUT XuII.---De uocatione apostolorum piscantium.

34. Sequitur narrans Mattheus, Cum autem audisset quod Ioannes traditus esset, secessit in Galileam: hoc et Marcus dicit, et Lucas ; sed Lucas de Ioanne tradito nichil hoc loco dicit. Ioannes autem Euangelista, priusquam iret iehsu in Galileam, dicit Petrum et Andream mansisse cum illo uno die, et tunc Petro nomen impositum, cum antea Simon uocaretur. Sequenti item die iam uolentem exire in Galileam, inuenisse Philippum, et ei dixisse ut sequeretur eum: inde uentum est ut etiam de Nathanele narraret. Die autem tertio in Galilea constitutum, fecisse illud in Cana de aque in uinum conuersione miraculum . Que omnia ceteri Euangeliste pretermiserunt, id contexentes narrationibus suis, quod iehsu reuersus in Galileam sit: unde intelligitur fuisse interpositos aliquot dies, quibus illa de discipulis gesta sunt, que interponuntur a Ioanne. Non est autem contrarium ei loco, ubi Mattheus narrat Dominum dixisse Petro, Tu es Petrus, et super hanc petram edificabo Ecclesiam meam . Neque enim hoc nomen tunc accepisse intelligendus est, sed tunc potius, quando ei Ioannes dictum esse commemorat, Tu uocaberis Cephas, quod interpretatur Petrus : ut eum hoc nomine appellaret postea Dominus dicens, Tu es Petrus. Non enim ait, Tu uocaberis Petrus, sed, Tu es Petrus; quod ei iam dictum erat antea, Tu uocaberis.

35. Deinde contexit narrationem Mattheus, et dicit: Et relicta ciuitate Nazareth, uenit et habitauit in Capharnaum maritima, in finibus Zabulon et Nephtalim, et cetera, quousque sermo terminetur, quem habuit in monte. In quo contextu narrationis attestatur ei Marcus de discipulorum uocatione, Petri et Andree, et paulo post Iacobi et Ioannis. Sed cum Mattheus continuo coniungeret narrationem prolixi illius sermonis quem in monte habuit, posteaquam multos curauit, et eum multe turbe secute sunt, Marcus interposuit alia, quia docebat eos in synagoga, et stupebant super doctrina eius. Tunc ipse dixit, quod et Mattheus post illum prolixum sermonem, quia erat docens eos quasi potestatem habens, et non sicut Scribe. Narrauit etiam de homine a quo expulsus est immundus spiritus; deinde de socru Petri. In his autem Lucas ei consentit : Mattheus uero de isto demonio nichil  narrauit; de socru autem Petri non tacuit, sed postea .

36. In hoc autem loco, quem nunc consideramus, idem Mattheus post uocationem discipulorum, quibus piscantibus iussit ut eum sequerentur, narrat eum circuisse Galileam, docentem in synagogis, et predicantem Euangelium, et sanantem omnem languorem; et collectis ad eum turbis, ascendisse in montem, et usum fuisse illo sermone prolixo. Dat ergo locum intelligendi, tunc facta esse que Marcus post electionem eorumdem discipulorum narrat, cum circuiret Galileam, et doceret in synagogis eorum: tunc etiam de socru Petri: sed eum postea commemorasse quod pretermiserat, quamuis non omnia pretermissa in narrationem reuocauerit.

37. Sane potest mouere, quomodo Ioannes dicat, non in Galilea, sed iuxta Iordanem, primo Andream secutum esse Dominum cum alio, cuius nomen tacetur, deinde Petrum ab illo nomen accepisse, tertio Philippum uocatum ut eum sequeretur: ceteri autem tres Euangeliste de piscatione uocatos eos dicant satis inter se conuenienter, maxime Mattheus et Marcus. Nam Lucas Andream non nominat, qui tamen intelligitur in ea naui fuisse secundum Matthei et Marci narrationem, qui breuiter hoc perstringunt, quemadmodum gestum sit: quod Lucas apertius explicauit, commemorans ibi etiam miraculum super captura piscium, et quod ex ipsa naui Dominus prius fuerit locutus ad turbas. Hoc etiam uidetur distare, quod tantum Petro a Domino dictum commemorat, Ex hoc iam homines eris capiens; quod illi ambobus fratribus dictum esse narrarunt. Sed potuit utique prius hoc Petro dici, cum de capta ingenti multitudine piscium miraretur, quod Lucas insinuauit; et ambobus postea, quod illi duo commemorauerunt. Illud ergo quod de Ioanne diximus, diligenter considerandum est: non enim parua repugnantia putari potest, cum et locorum plurimum intersit, et temporis, et ipsius uocationis. Nam si iuxta Iordanem, antequam iehsu isset in Galileam, ad testimonium Ioannis Baptiste secuti sunt eum duo, quorum erat unus Andreas, qui fratrem suum Simonem continuo adduxit ad Iesum, quando et nomen ut Petrus uocaretur accepit; quomodo ab aliis Euangelistis dicitur quod eos in Galilea piscantes inuenerit, atque ad discipulatum uocauerit ? nisi quia intelligendum est, non sic eos uidisse tunc Dominum iuxta Iordanem, ut ei iam inseparabiliter cohererent, sed tantum cognouisse quis esset, eumque miratos ad propria remeasse.

38. Nam et in Cana Galilee cum fecisset de aqua uinum, dicit idem Ioannes, quod crediderint in eum discipuli eius. Quod ita narrat: Et die tertio nuptie facte sunt in Cana Galilee, et erat mater Iesu ibi. uocatus est autem et iehsu et discipuli eius ad nuptias . Qui utique si tunc in eum crediderunt, sicut paulo post dicit, nondum erant discipuli cum ad nuptias uocati sunt. Sed illo more locutionis hoc dictum est, quo loquimur, cum dicimus apostolum  Paulum in Tarso Cilicie natum : neque enim tunc iam erat apostolus. Ita discipulos Christi inuitatos ad nuptias cum audimus, non iam discipulos, sed qui futuri erant discipuli intelligere debemus. Iam enim utique discipuli Christi erant, quando ista narrata atque conscripta sunt; et ideo sic de illis locutus est temporum preteritorum narrator.

39. Quod autem dicit idem Ioannes, Post hoc descendit Capharnaum ipse, et mater eius, et fratres eius, et discipuli eius; et ibi manserunt non multis diebus ; incertum est utrum iam illi adheserant, etiam Petrus et Andreas et filii Zebedei. Mattheus enim primo narrat quod uenerit, et habitauerit in Capharnaum; et postea quod eos de nauibus piscantes uocauerit: iste autem, quod cum illo Capharnaum uenerint discipuli eius. An forte Mattheus quod pretermiserat recapitulauit: quia non ait ipse, Post hoc ambulans iuxta mare Galilee, uidit duos fratres; sed sine ulla consequentis temporis differentia, Ambulans autem, inquit, iuxta mare Galilee, uidit duos fratres, et cetera? Proinde fieri potest ut postea narrauerit, non quod postea factum erat, sed quod prius pretermiserat, ut cum illo intelligantur uenisse Capharnaum, quo Ioannes dicit et ipsum et matrem et discipulos eius uenisse. An potius alii discipuli fuerunt; sicut eum iam Philippus sequebatur, quem sic uocauerat, ut diceret ei, Sequere me? Quo enim ordine uocati sint omnes duodecim Apostoli, in Euangelistarum narrationibus non apparet, quandoquidem non tantum ordo uocationis, sed nec ipsa uocatio commemorata est omnium, sed tantum Philippi, et Petri, et Andree, et filiorum Zebedei, et Matthei publicani, qui etiam Leui uocabatur  Singillatim tamen ab eo nomen et primus et solus Petrus accepit . Nam filios Zebedei non singillatim, sed simul ambos appellauit filios tonitrui .

40. Sane animaduertendum est quod Scriptura euangelica et apostolica non solos illos duodecim appellat discipulos eius, sed omnes qui in eum credentes, magisterio eius ad regnum celorum erudiebantur. Ex quorum multitudine elegit duodecim, quos et Apostolos nominauit, sicut Lucas commemorat. Ipse quippe paulo post ait: Et descendens cum illis stetit in loco campestri, et turba discipulorum eius, et multitudo copiosa plebis . Non utique diceret turbam discipulorum, homines duodecim. Aliis quoque Scripturarum locis hoc euidenter apparet, discipulos eius omnes appellatos qui ab eo discerent quod ad eternam uitam pertineret.

41. Queri autem potest quomodo binos uocauerit de nauiculis piscatores, primo Petrum et Andream; deinde progressus paululum, alios duos filios Zebedei, sicut narrant Mattheus et Marcus: cum Lucas dicat ambas eorum nauiculas impletas magna illa captura piscium, sociosque Petri commemoret Iacobum et Ioannem filios Zebedei uocatos ad adiuuandum, cum retia extrahere plena non possent, simulque miratos  tantam multitudinem piscium, que capta erat: et cum Petro tantum dixisset, Noli timere, ex hoc iam homines eris capiens; simul eum tamen subductis ad terram nauibus secutos fuisse. Unde intelligendum est hoc primo esse factum quod Lucas insinuat; nec tunc eos a Domino uocatos, sed tantum Petro fuisse predictum quod homines esset capturus. Quod non ita dictum est, quasi iam pisces nunquam esset capturus: nam et post resurrectionem Domini legimus eos esse piscatos . Dictum est ergo quod deinceps capturus esset homines; non dictum est quod iam non esset capturus pisces. Unde datur locus intelligere eos ad capturam piscium ex more remeasse, ut postea fieret quod Mattheus et Marcus narrant, quando eos binos uocauit, et ipse iussit ut eum sequerentur, primo duobus Petro et Andree, deinde aliis duobus filiis Zebedei. Tunc enim non subductis ad terram nauibus tanquam cura redeundi, sed ita eum secuti sunt, tanquam uocantem ac iubentem ut eum sequerentur.



CAPUT XuIII.---De tempore secessionis eius in Galileam.

42. Illud etiam requirendum est, quomodo Ioannes euangelista, antequam Ioannes Baptista missus esset in carcerem, dicit Iesum isse in Galileam ; Mattheus autem dicat, Cum autem audisset quod Ioannes traditus esset, secessit in Galileam . Similiter et Marcus: Posteaquam autem traditus est, inquit, Ioannes, uenit iehsu in Galileam . Lucas etiam nichil quidem dicit de tradito Ioanne, sed tamen et ipse post baptismum et tentationem Christi dicit eum isse in Galileam, sicut illi duo. Nam ita contexit narrationem suam: Et consummata omni tentatione, diabolus recessit ab illo usque ad tempus. Et regressus est iehsu in uirtute Spiritus in Galileam, et fama exiit per uniuersam regionem de illo . Unde intelligitur hos tres euangelistas non Ioanni euangeliste contraria narrasse, sed pretermisisse primum Domini aduentum in Galileam posteaquam baptizatus est, quando illic aquam conuertit in uinum; tunc enim nondum erat traditus Ioannes: eum uero aduentum eius in Galileam connexuisse narrationibus suis, qui post Ioannem traditum factus est; de quo eius reditu in Galileam ipse Ioannes euangelista sic loquitur: Ut ergo cognouit iehsu quia audierunt Pharisei quia iehsu plures discipulos facit et baptizat quam Ioannes , reliquit Iudeam, et abiit iterum in Galileam . Tunc ergo intelligimus iam fuisse  traditum Ioannem, Iudeos uero audisse quod plures discipulos faceret et baptizaret, quam fecerat et baptizauerat Ioannes.



CAPUT XIX.---De illo sermone prolixo quem secundum Mattheum habuit in monte.

43. Iam nunc de illo sermone prolixo, quem secundum Mattheum in monte habuit Dominus, uideamus utrum ei ceteri Euangeliste nichil aduersari uideantur. Marcus quippe non eum commemorauit omnino, nec aliquid eius simile dixit, nisi quasdam sententias, non contextim, sed sparsim, quas Dominus locis aliis repetiuit. Reliquit tamen locum in textu narrationis sue, ubi intelligamus hunc dictum esse sermonem, sed ab eo pretermissum: Et erat, inquit, predicans in synagogis eorum, et omni Galilea, et demonia eiiciens. In hac predicatione quam dicit eum habuisse in omni Galilea, intelligitur etiam sermo iste habitus in monte, cuius commemorationem facit Mattheus. Namque idem Marcus ita sequitur, Et uenit ad eum leprosus deprecans eum, et genuflexo dixit: Si uis, potes me mundare , et cetera de hoc leproso mundato talia connectit, ut ipse intelligatur, quem Mattheus commemorat tunc esse mundatum, quando post illum sermonem Dominus de monte descendit. Sic enim ait Mattheus: Cum autem descendisset de monte, secute sunt eum turbe multe. Et ecce leprosus, ueniens adorabat eum, dicens: Domine, si uis, potes me mundare , et cetera.

44. Huius leprosi etiam Lucas meminit , non sane hoc ordine, sed ut solent pretermissa recordari, uel posterius facta preoccupare, sicut diuinitus suggerebantur, que antea cognita, postea recordando conscriberent. uerumtamen idem Lucas sermonem etiam ipse Domini prolixum narrauit, ubi etiam sic exorsus est, ut in isto Mattheus. Hic enim dixit, Beati pauperes spiritu, quoniam ipsorum est regnum celorum: et ille, Beati pauperes, quia uestrum est regnum Dei. Deinde multa que sequuntur etiam in Luce narratione similia sunt. Et ad extremum sermonis ipsa conclusio prorsus eadem reperitur, de homine prudente, qui edificat super petram, et de stulto qui edificat super arenam: nisi quod ibi flumen tantum dicit illisum domui, non et pluuiam et uentos, sicut Mattheus. Posset ergo facillime credi eumdem etiam ipse Domini interposuisse sermonem, aliquas autem pretermisisse sententias, quas Mattheus posuit: item alias posuisse, quas iste non dixit; quasdam etiam non iisdem uerbis, custodita tamen ueritatis integritate, similiter explicasse.

45. Posset hoc, sicut dixi, facillime credi, nisi moueret quod Mattheus in monte dicit hunc habitum esse sermonem a Domino sedente; Lucas autem in loco campestri a Domino stante. Hec itaque diuersitas facit uideri alium fuisse illum, alium istum. Quid enim prohiberet Christum alibi quedam repetere que iam antea dixerat, aut iterum quedam facere que antea iam fecerat? Non sane istos duos sermones, quorum unum Mattheus, alterum Lucas inseruit, longa temporis distantia separari, hinc probabiliter  creditur, quod et ante et postea quedam similia uel eadem ambo narrarunt, ut non absurde sentiatur eorum narrationes hec interponentium in eisdem locis et diebus esse uersatas. Nam Mattheus hoc ita dicit: Et secute sunt eum turbe multe de Galilea, et Decapoli, et Ierosolymis, et Iudea et de trans Iordanem. uidens autem turbas ascendit in montem; et cum sedisset, accesserunt ad eum discipuli eius. Et aperiens os suum docebat eos dicens: Beati pauperes spiritu, quoniam ipsorum est regnum celorum, et cetera . Hic potest uideri multas turbas uitare uoluisse, et ob hoc ascendisse in montem, tanquam secedendo a turbis, ut solis suis discipulis loqueretur. Cui rei uidetur attestari etiam Lucas, ita narrans: Factum est autem in illis diebus, exiit in montem orare, et erat pernoctans in oratione Dei. Et cum dies factus esset, uocauit discipulos suos, et elegit duodecim ex ipsis, quos et Apostolos nominauit: Simonem, quem cognominauit Petrum, et Andream fratrem eius, Iacobum et Ioannem, Philippum et Bartholomeum, Mattheum et Thomam, Iacobum Alphei et Simonem qui uocatur Zelotes, Iudam Iacobi et Iudam Scarioth, qui fuit proditor. Et descendens cum illis stetit in loco campestri, et turba discipulorum eius, et multitudo copiosa plebis, ab omni Iudea, et Ierusalem, et maritima, et Tyri [1 1Kb] , et Sidonis, qui uenerant ut audirent eum et sanarentur a languoribus suis. Et qui uexabantur a spiritibus immundis, curabantur. Et omnis turba querebat eum tangere, quia uirtus de illo exibat, et sanabat omnes. Et ipse eleuatis oculis in discipulos suos dicebat: Beati pauperes, quia uestrum est regnum Dei, etc. . Hic potest intelligi cum in monte duodecim discipulos elegit ex pluribus, quos Apostolos nominauit, quod Mattheus pretermisit, tunc illum habuisse sermonem quem Mattheus interposuit, et Lucas tacuit, hoc est in monte; ac deinde cum descendisset, in loco campestri habuisse alterum similem, de quo Mattheus tacet, Lucas non tacet: et utrumque sermonem eodem modo esse conclusum.

46. Quod autem Mattheus isto sermone terminato sequitur et dicit, Et factum est, cum consummasset iehsu uerba hec, admirabantur turbe super doctrina eius, potest uideri discipulorum turbas dixisse, ex quibus illos duodecim elegerat. Quod uero mox ait, Cum autem descendisset de monte, secute sunt eum turbe multe: et ecce leprosus ueniens adorabat eum, potest intelligi post utrumque sermonem factum fuisse, non solum quem Mattheus, uerum etiam quem Lucas interponit. Neque enim apparet post descensionem de monte quantum temporis fuerit interpositum; sed hoc solum uoluit significare Mattheus, post illam descensionem multas turbas fuisse cum Domino, quando leprosum mundauit, non quantum temporis interfuerit: presertim cum eumdem leprosum Lucas iam in ciuitate posito Domino dicat esse mundatum, quod Mattheus dicere non curauit.

47. Quanquam etiam illud possit occurrere, in aliqua  excelsiore parte montis primo cum solis discipulis Dominum fuisse, quando ex eis illos duodecim elegit: deinde cum eis descendisse, non de monte, sed de ipsa montis celsitudine in campestrem locum, id est, in aliquam equalitatem, que in latere montis erat, et multas turbas capere poterat; atque ibi stetisse donec ad eum turbe congregarentur: ac postea cum sedisset, accessisse propinquius discipulos eius, atque ita illis ceterisque turbis presentibus unum habuisse sermonem, quem Mattheus Lucasque narrarunt, diuerso narrandi modo, sed eadem ueritate rerum et sententiarum, quas ambo dixerunt. Iam enim premonuimus, quod et nullo premonente unicuique sponte uidendum fuit, si quis pretermittat aliquid quod alius dicat, non esse contrarium; nec si alius alio modo aliquid dicat, dum eadem rerum sententiarumque ueritas explicetur: ut quod Mattheus ait, Cum autem descendisset de monte, simul etiam de illo campestri loco qui in latere montis esse potuit, intelligatur. Deinde Mattheus de leproso mundato narrat, quod etiam Marcus et Lucas similiter.



CAPUT XX.---Quomodo dicat Mattheus Centurionem ad eum accessisse pro puero suo, cum Lucas dicat quod amicos ad eum miserit.

48. Post hec Mattheus sequitur, et dicit: Cum autem introisset Capharnaum, accessit ad illum Centurio, rogans eum, et dicens: Domine, puer meus iacet in domo paralyticus, et male torquetur, et cetera, usque ad eum locum ubi ait, Et sanatus est puer ex illa hora . Hoc de puero Centurionis etiam Lucas commemorat: non, sicut iste, post leprosum mundatum, quem ille postea recordatus commemorauit, sed post finem illius prolixioris sermonis, quod ita coniungit: Cum autem implesset omnia uerba sua in aures plebis, intrauit Capharnaum: Centurionis autem cuiusdam seruus male habens erat moriturus, qui illi erat pretiosus, etc., usque in eum locum quo sanatus est . Hic intelligendum est, cum implesset quidem omnia uerba sua in aures plebis, intrasse Christum Capharnaum, hoc est, quia non antequam hec uerba terminasset intrauit: sed non esse expressum post quantum temporis interuallum cum istos sermones terminasset intrauerit Capharnaum. Ipso quippe interuallo leprosus ille mundatus est, quem loco suo Mattheus interponit, iste autem postea recordatur.

49. Iam ergo uideamus utrum sibi de hoc seruo Centurionis Mattheus Lucasque consentiant. Mattheus enim dicit: Accessit ad eum Centurio, rogans eum et dicens: Puer meus iacet in domo paralyticus. Cui uidetur repugnare quod ait Lucas: Et cum audisset de Iesu, misit ad eum seniores Iudeorum, rogans eum ut ueniret, et saluaret seruum eius. At illi cum uenissent ad Iesum rogabant eum sollicite, dicentes ei: Quia dignus est, ut hoc illi prestes: diligit enim gentem nostram, et synagogam ipse edificauit nobis. iehsu autem ibat cum illis: et cum iam non longe esset a domo, misit ad eum Centurio amicos dicens: Domine, noli uexari: non enim dignus sum ut sub tectum meum intres;  propter quod et meipsum non sum dignum arbitratus ut uenirem ad te: sed dic uerbo, et sanabitur puer meus. Si enim hoc ita gestum est, quomodo erit uerum quod Mattheus narrat, Accessit ad eum quidam Centurio, cum ipse non accesserit, sed amicos miserit? nisi diligenter aduertentes intelligamus Mattheum non omni modo deseruisse usitatum morem loquendi. Non solum enim dicere solemus accessisse aliquem, etiam antequam perueniat illuc quo dicitur accessisse; unde etiam dicimus, Parum accessit, uel multum accessit, eo quo appetit peruenire: uerum etiam ipsam peruentionem cuius adipiscende causa acceditur, dicimus plerumque factam, etsi eum ad quem peruenit, non uideat ille qui peruenit, cum per amicum peruenit ad aliquem, cuius ei fauor est necessarius. Quod ita tenuit consuetudo, ut iam etiam uulgo peruentores appellentur, qui potentium quorumlibet tanquam inaccessibiles animos, per conuenientium personarum interpositionem, ambitionis arte pertingunt. Si ergo ipsa peruentio usitate dicitur per alios fieri, quanto magis accessus per alios fieri potest, qui plerumque infra peruentionem remanet, quando potuerit quisque plurimum quidem accedere, sed tamen non potuerit peruenire? Non ergo absurde Mattheus, etiam quod uulgo possit intelligi, per alios facto accessu Centurionis ad Dominum, compendio dicere uoluit, Accessit ad eum Centurio.

50. uerumtamen non negligenter intuenda est etiam sancti Euangeliste altitudo mystice locutionis, secundum quam scriptum est in Psalmo, Accedite ad eum, et illuminamini . Proinde quia fidem Centurionis, qua uere acceditur ad Iesum, ipse ita laudauit ut diceret, Non inueni tantam fidem in Isrel; ipsum potius accessisse ad Christum dicere uoluit prudens Euangelista, quam illos per quos uerba sua miserat. Porro autem Lucas ideo totum quemadmodum gestum esset aperuit, ut ex hoc intelligere cogeremur, quemadmodum eum accessisse dixerit alius qui mentiri non potuit. Sic enim et illa mulier que fluxum sanguinis patiebatur, quamuis fimbriam uestimenti eius tenuerit, magis tamen tetigit Dominum, quam ille turbe a quibus premebatur . Ut enim hec quo magis credidit, eo magis tetigit Dominum; ita et Centurio quo magis credidit, eo magis accessit ad Dominum. Iam cetera in hoc capitulo que alter dicit, et alter pretermittit, superfluo pertractantur; cum ex illa regula primitus commendata nichil inueniantur habere contrarium.



CAPUT XXI.---De socru Petri quo ordine narratum sit.

51. Sequitur Mattheus et dicit: Et cum uenisset iehsu in domum Petri, uidit socrum eius iacentem et febricitantem: et tetigit manum eius, et dimisit eam febris; et surrexit, et ministrabat eis . Hoc quando factum sit, id est, post quid uel ante quid, non expressit Mattheus. Non enim post quod narratur, post hoc etiam factum necesse est intelligatur. Nimirum tamen iste hoc recoluisse intelligitur, quod prius omiserat. Nam id Marcus narrat (Marc. I, 29-31, antequam illud de leproso mundato commemoret,  quod post sermonem in monte habitum, de quo ipse tacuit, uidetur interposuisse. Itaque et Lucas post hoc factum narrat de socru Petri , post quod et Marcus, ante sermonem etiam ipse, quem prolixum interposuit, qui potest idem uideri quem dicit habitum in monte Mattheus. Quid autem interest quis quo loco ponat, siue quod ex ordine inserit, siue quod omissum recolit, siue quod postea factum ante preoccupat; dum tamen non aduersetur eadem uel alia narranti, nec sibi, nec alteri? Quia enim nullius in potestate est, quamuis optime fideliterque res cognitas, quo quisque ordine recordetur ; satis probabile est quod unusquisque Euangelistarum eo se ordine credidit debuisse narrare, quo uoluisset Deus ea ipsa que narrabat eius recordationi suggerere, in eis duntaxat rebus, quarum ordo, siue ille, siue ille sit, nichil minuit auctoritati ueritatique euangelice.

52. Cur autem Spiritus sanctus diuidens propria unicuique prout uult , et ideo mentes quoque sanctorum propter Libros in tanto auctoritatis culmine collocandos, in recolendo que scriberent sine dubio gubernans et regens, alium sic, alium uero sic narrationem suam ordinare permiserit, quisquis pia diligentia quesiuerit, diuinitus adiutus poterit inuenire. Hoc tamen non est huius operis munus, quod nunc suscepimus, tantum ut demonstremus Euangelistas neque sibi neque inter se repugnare, quolibet ordine, uel easdem res, uel alias factorum dictorumque Christi unusquisque eorum potuerit uolueritue narrare. Quapropter ubi ordo temporum non apparet, nichil nostra interesse debet, quem narrandi ordinem quilibet eorum tenuerit: ubi autem apparet, si quid mouerit quod sibi aut alteri repugnare uideatur, utique considerandum et enodandum est.



CAPUT XXII.---De ordine rerum quas post hoc narrant utrum nil inter se dissentiant Mattheus, Marcus et Lucas.

53. Sequitur ergo Mattheus dicens: uespere autem facto, obtulerunt ei multos demonia habentes. et eiiciebat spiritus uerbo, et omnes male habentes curauit; ut adimpleretur quod dictum est per Isaiam prophetam dicentem, Ipse infirmitates nostras accepit, et egrotationes portauit . Hoc ad eiusdem diei tempus pertinere satis indicat, cum coniungit, uespere autem facto. Sic et Marcus cum de ipsa socru Petri sanata dixisset, Et ministrabat eis; hoc idem subiecit: uespere autem facto cum occidisset sol, afferebant ad eum omnes male habentes, et demonia habentes; et erat omnis ciuitas congregata ad ianuam: et curauit multos qui uexabantur uariis languoribus; et demonia multa eiiciebat; et non sinebat ea loqui, quoniam sciebant eum. Et diluculo ualde surgens egressus est et abiit in desertum locum . uidetur hic ordinem tenuisse Marcus, ut post illud quod dictum est, uespere autem facto, deinde diceret, Et diluculo ualde surgens. Quamuis nec illud necesse sit, ubi dicitur, uespere autem facto, eiusdem diei uesperum accipere;  nec ubi dicitur, diluculo, eiusdem noctis diluculum: tamen utcumque uideri potest hic rerum gestarum ordo seruatus, propter digestum ordinem temporum. Lucas quoque cum de socru Petri narrasset, non ait ipse, uespere autem facto; sed tamen quod idem significaret adiunxit, dicens: Cum sol autem occidisset, omnes qui habebant infirmos uariis languoribus, ducebant illos ad eum: at ille singulis manus imponens curabat eos. Exibant etiam demonia a multis clamantia et dicentia, Quia tu es Filius Dei. Et increpans, non sinebat ea loqui, quia sciebant ipsum esse Christum. Facta autem die, egressus ibat in desertum locum . Et hic uidemus eumdem prorsus ordinem temporum custoditum, quem comperimus apud Marcum. Mattheus autem qui uidetur non ordine quo gestum est, sed quo pretermissum recolit, hoc de socru Petri commemorasse, posteaquam narrauit quid ipso die, facto etiam uespere, gestum sit, iam non subiungit diluculum, sed ita narrat: uidens autem iehsu turbas multas circum se, iussit ire trans fretum. Iam hoc aliud est, non illud quod Marcus et Lucas contexunt, qui post uesperum diluculum ponunt. Quod ergo hic dictum est, uidens autem iehsu turbas multas circum se, iussit ire trans fretum, aliud eum recordatum interposuisse debemus accipere, quod die quodam cum uidisset iehsu turbas multas circum se, iussit ire trans fretum.



CAPUT XXIII.---De illo qui ait Domino, Sequar te quocumque ieris, et aliis que iuxta sunt, quo ordine narrentur a Mattheo et Luca.

54. Deinde quod subiungit, Et accedens unus Scriba ait illi: Magister, sequar te quocumque ieris, usque ad illud ubi ait, Dimitte mortuos sepelire mortuos suos ; hoc similiter narrat et Lucas. Sed ille post plura, nec ipse sane expresso ordine temporum, sed recordantis modo: utrum quod prius omisit, an quod posterius etiam factum quam sunt ea que sequuntur, preoccupauit, incertum est. Ita enim dicit: Factum est autem ambulantibus illis in uia, dixit quidam ad illum, Sequar te quocumque ieris. Et respondit ei prorsus eadem que Mattheus commemorat. Quod autem Mattheus dicit tunc istud gestum esse, quando iussit ut irent trans fretum, Lucas uero, ambulantibus illis in uia, non est contrarium; quia in uia utique ambularunt, ut uenirent ad fretum. Et de illo qui petit primum sepelire patrem suum, Mattheus et Lucas omnino consentiunt. Quod enim Mattheus primo eiusdem uerba posuit hoc propter patrem suum petentis, et deinde Domini dicentis, Sequere me, Lucas autem primo Domini dicentis, Sequere me, et deinde illius hoc petentis, ad sententiam nichil interest. Commemorauit Lucas et alium dixisse, Sequar te, Domine, sed primum permitte mihi renuntiare his qui domi sunt [1 1Kb] ; de quo tacet Mattheus. Inde iam Lucas in aliud perrexit, non in illud quod ordine temporis sequebatur. Post hec autem, inquit,  designauit Dominus et alios septuaginta duos . Post hec quidem, manifeste; sed quanto temporis interuallo posthec fecerit illud Dominus, non apparet. In ipso tamen interuallo fit quod deinceps Mattheus subiungit: nam idem Mattheus ordinem temporum adhuc tenet, ita narrans:



CAPUT XXIu.---De transfretatione eius, ubi dormiuit in nauicula, et de expulsis demoniis, quos permisit in porcos, quomodo ea que gesta uel dicta sunt, conueniant inter Mattheum, Marcum et Lucam.

55. Et ascendente eo in nauiculam, secuti sunt eum discipuli eius: et ecce motus magnus factus est in mari; usque ad illud ubi ait: Et uenit in ciuitatem suam. Ista duo facta continuatim que narrat Mattheus de tranquillato mari, posteaquam uentis imperauit iehsu a somno excitatus, et de illis qui habebant seuum demonium, ruptisque uinculis agebantur in desertum, similiter narrant Marcus et Lucas : uerbis aliis dicte sunt ab alio atque alio quedam sententie, non tamen alie, uelut illud quod eum dicit dixisse Mattheus, Quid timidi estis, modice fidei? Marcus ita dicit, Quid timidi estis? necdum habetis fidem? id est, illam perfectam, uelut granum sinapis: hoc ergo et ille ait, modice fidei. Lucas autem, Ubi est fides uestra? Et totum quidem dici potuit, Quid timidi estis? Ubi est fides uestra? Modice fidei. Unde aliud hic, aliud ille commemorat. Et illud quod excitantes eum dixerunt, Mattheus sic, Domine, salua nos, perimus; Marcus, Magister, non ad te pertinet quia perimus? Lucas, Preceptor, perimus: una eademque sententia est excitantium Dominum, uolentiumque saluari; nec opus est querere quid horum potius Christo dictum sit. Siue enim aliquid horum trium dixerint, siue alia uerba que nullus Euangelistarum commemorauit, tantumdem tamen ualentia ad eamdem sententie ueritatem, quid ad rem interest? Quanquam et hoc fieri potuit, ut pluribus eum simul excitantibus, omnia hec, aliud ab alio dicerentur. Item quod sedata tempestate dixerunt secundum Mattheum, Qualis est hic, quia uenti et mare obediunt ei? Secundum Marcum, Quis putas est iste, quia et uentus et mare obediunt ei? Secundum Lucam, quis putas hic est, quia et uentis imperat et mari, et obediunt ei? quis non uideat unam esse sententiam? Tantumdem enim prorsus ualet, Quis putas est iste? et, Qualis est hic? et ubi non est dictum, imperat, utique consequenter intelligitur, quia imperanti obeditur.

56. Quod uero Mattheus duos dicit fuisse, qui legionem illam demonum patiebantur, que in porcos ire permissa est, Marcus autem et Lucas unum commemorant: intelligas unum eorum fuisse persone alicuius clarioris et famosioris, quem regio illa maxime dolebat, et pro cuius salute plurimum satagebat. Hoc uolentes significare duo Euangeliste, solum commemorandum iudicauerunt, de quo facti huius fama latius preclariusque fragrauerat. Nec quod uerba demonum diuerse ab Euangelistis dicta sunt, habet aliquid scrupuli; cum uel ad unam redigi sententiam, uel omnia dicta possint intelligi. Nec quia pluraliter  apud Mattheum, apud illos autem singulariter loquitur; cum et ipsi narrent quod interrogatus quid uocaretur, legionem se esse respondit, eo quod multa essent demonia. Nec quod Marcus dixit circa montem fuisse gregem porcorum, Lucas autem in monte, quidquam repugnat. Grex enim porcorum tam magnus fuit, ut aliquid eius esset in monte, aliquid circa montem. Erant enim duo millia porcorum, sicut Marcus expressit.



CAPUT XXu.---De paralytico cui dixit, Dimittuntur tibi peccata, et, Tolle grabatum tuum, maxime utrum locus ubi hoc factum est, conueniat inter Mattheum et Marcum; quia Mattheus dicit in ciuitate sua, Marcus autem in Capharnaum.

57. Hinc ergo sequitur Mattheus, adhuc temporum ordinem seruans, atque ita narrationem contexit: Et ascendens in nauiculam transfretauit, et uenit in ciuitatem suam. Et ecce offerebant ei paralyticum iacentem in lecto, etc., usque ad illud quod ait, uidentes autem turbe, timuerunt et glorificauerunt Deum, qui dedit postestatem talem hominibus . De hoc paralytico dixerunt etiam Marcus et Lucas. Quod ergo Mattheus dicit Dominum dixisse, Confide, fili, dimittuntur tibi peccata tua; Lucas autem non dixit, Fili, sed, homo, ad sententiam Domini expressius insinuandam ualet: quia homini dimittebantur peccata, qui hoc ipso quod homo erat, non posset dicere, Non peccaui; simul etiam ut ille qui homini dimittebat, intelligeretur Deus. Marcus autem hoc dixit quod et Mattheus; sed non dixit, Confide. Potuit quidem et ita dici: Confide, homo; dimittuntur tibi peccata, fili: aut, Confide, fili; dimittuntur tibi peccata, homo; aut quolibet uerborum ordine congruenti.

58. Illud sane potest mouere, quod de isto paralytico Mattheus ita narrat: Et ascendens in nauiculam transfretauit, et uenit in ciuitatem suam. Et ecce offerebant ei paralyticum iacentem in lecto: Marcus autem non hoc in eius ciuitate factum dicit, que utique Nazareth uocatur, sed in Capharnaum; quod ita narrat: Et iterum intrauit in Capharnaum post dies: et auditum est quod in domo esset; et conuenerunt multi, ita ut non caperet neque ad ianuam: et loquebatur eis uerbum. Et uenerunt ferentes ad eum paralyticum, qui a quatuor portabatur. Et cum non possent offerre eum illi pre turba, nudauerunt tectum ubi erat, et patefacientes submiserunt grabatum in quo paralyticus iacebat. Cum uidisset autem iehsu fidem illorum, etc.  Lucas autem non commemorat quo in loco factum sit, sed ita dicit: Et factum est in una dierum, et ipse sedebat docens: et erant Pharisei sedentes, et legis doctores, qui uenerant ex omni castello Galilee et Iudee et Ierusalem: et uirtus erat Domini ad sanandos eos. Et ecce uiri portantes in lecto hominem qui erat paralyticus, et querebant eum inferre, et ponere ante eum: et non inuenientes qua parte illum inferrent pre turba, ascenderunt supra tectum, et per tegulas submiserunt illum cum lecto in medium ante Iesum. Quorum fidem ut uidit, dixit: Homo, remittuntur tibi peccata tua, etc. . Remanet igitur questio inter  Marcum et Mattheum, quod Mattheus ita scribit, tanquam in ciuitate Domini factum sit, Marcus autem in Capharnaum. Que difficilius solueretur, si Mattheus etiam Nazareth nominaret: nunc uero cum potuerit ipsa Galilea dici ciuitas Christi, quia in Galilea erat Nazareth: sicut uniuersum regnum in tot ciuitatibus constitutum, dicitur Romana ciuitas; cumque in tot gentibus constituta ciuitas sit, de qua scriptum est, Gloriosissima dicta sunt de te, ciuitas Dei ; et cum ipse prior populus Dei in tot ciuitatibus habitans, etiam una domus dictus sit domus Isrel : quis dubitauerit in ciuitate sua hoc fecisse Iesum, cum hoc fecerit in ciuitate Capharnaum ciuitate Galilee, quo transfretando redierat de regione Gerasenorum, ut ueniens in Galileam, recte diceretur uenisse in ciuitatem suam, in quocumque oppido esset Galilee; presertim quia et ipsa Capharnaum ita excellebat in Galilea, ut tanquam metropolis haberetur? Quod si prorsus non liceret accipere ciuitatem Christi, uel ipsam Galileam, in qua erat Nazareth, uel ipsam Capharnaum, que sicut caput Galilee ciuitatibus eminebat; diceremus Mattheum pretermisisse que gesta sunt, posteaquam uenit iehsu in ciuitatem suam, donec ueniret Capharnaum, et hoc adiunxisse de sanato paralytico: sicut in multis ita faciunt, pretermittentes media, tanquam hoc continuo sequatur, quod sine ulla pretermissionis sue significatione subiungunt.



CAPUT XXuI.---De uocatione quoque Matthei, utrum Marco et Luce qui dicunt Leuin Alphei, idem Mattheus congruat.

59. Hinc ergo sequitur Mattheus, dicens: Et cum transiret inde iehsu, uidit hominem sedentem in telonio, Mattheum nomine, et ait illi, Sequere me: et surgens secutus est eum . Hoc Marcus ita narrat, eumdem etiam ipse ordinem tenens post illius paralytici sanitatem: Et egressus est, inquit, ad mare, omnisque turba ueniebat ad eum, et docebat eos. Et cum preteriret, uidit Leui [1 1Kb] Alphei sedentem ad telonium, et ait illi, Sequere me: et surgens secutus est eum . Nil hic repugnat; ipse est enim Mattheus qui et Leui. Lucas etiam hoc post eumdem paralyticum sanatum ita subiungit: Et post hec exiit, et uidit publicanum nomine Leui sedentem ad telonium, et ait illi, Sequere me. Et relictis omnibus, surgens secutus est eum . Hinc autem probabilius uidetur quod hec pretermissa recordando Mattheus commemorat: quia utique ante illum sermonem habitum in monte, credendum est uocatum esse Mattheum. In eo quippe monte tunc Lucas commemorat omnes duodecim ex plurimis discipulis electos, quos et Apostolos nominauit .



CAPUT XXuII.---De conuiuio ubi obiectum est e quod cum peccatoribus manducaret, et quod non ieiunarent discipuli eius, quod uidetur alius alios dicere a quibus obiectum sit, et de uerbis eorum, responsisque Domini, utrum Mattheus, Marcus et Lucas congruant.


60. Sequitur itaque Mattheus, et dicit: Et factum est discumbente eo in domo, ecce multi publicani et peccatores uenientes, discumbebant cum Iesu, et discipulis eius, etc., usque ad illud ubi ait, Sed uinum nouum in utres nouos mittunt, et ambo conseruantur . Hic Mattheus non expressit in cuius domo discumbebat iehsu cum publicanis et peccatoribus: unde posset uideri non hoc ex ordine subiunxisse, sed quod alio tempore factum est recordatus interposuisse, nisi Marcus et Lucas qui hoc omnino similiter narrant, manifestarent in domo Leui, hoc est Matthei, discubuisse Iesum, et dicta illa omnia que sequuntur. Ita enim Marcus hoc idem dicit, eumdem ordinem seruans: Et factum est, cum accumberet in domo illius, multi publicani et peccatores simul discumbebant cum Iesu . Cum ergo dicit, in domo illius; exprimit utique illum, de quo superius loquebatur, id est Leui. Sic et Lucas cum dixisset, Ait illi, Sequere me: et relictis omnibus surgens secutus est eum; continuo subiecit, Et fecit ei conuiuium magnum Leui in domo sua; et erat turba multa publicanorum et aliorum, qui cum illis erant discumbentes . Manifestum est itaque in cuius domo ista gerebantur.

61. Iam ipsa uerba uideamus, uel que Domino dicta, uel que ab illo responsa omnes isti tres Euangeliste posuerunt. Mattheus: Et uidentes, inquit, Pharisei, dicebant discipulis eius: Quare cum publicanis et peccatoribus manducat magister uester? Totidem pene uerbis hoc ait et Marcus: Quare cum publicanis et peccatoribus manducat et bibit magister uester? Pretermissum est ergo a Mattheo quod iste addidit, et bibit: sed quid ad rem, cum plena sit sententia, insinuans pariter conuiuantes? Lucas autem aliquanto differentius hoc uidetur commemorasse: Et murmurabant, inquit, Pharisei et Scribe eorum, dicentes ad discipulos eius: Quare cum publicanis et peccatoribus manducatis et bibitis? Non utique magistrum eorum nolens [1 1Kb] illic intelligi: sed simul omnibus, et ipsi et discipulis eius hoc obiectum insinuans: non tamen ei dictum, sed illis, quod et de ipso et de illis acciperetur. Nam utique et ipse Lucas ita dicit Dominum respondisse, Non ueni uocare iustos, sed peccatores in penitentiam: quod non eis respondisset, nisi quod dixerant, manducatis et bibitis, ad ipsum maxime pertineret. Propterea etiam Mattheus et Marcus de illo discipulis eius hoc obiectum esse narrarunt, quia et cum de discipulis dicebatur, magistro magis obiiciebatur, quem sectando imitabantur. Una ergo sententia est, et tanto melius insinuata, quanto quibusdam uerbis, manente ueritate, uariata. Item quod Mattheus refert Dominum respondisse, Non est opus ualentibus medicus, sed male habentibus. Euntes autem discite quid est, Misericordiam uolo, et non sacrificium.  Non enim ueni uocare iustos, sed peccatores; Marcus quoque et Lucas eisdem pene uerbis eamdem sententiam tenuerunt, nisi quod ambo non interponunt illud ex propheta testimonium, Misericordiam uolo, quam sacrificium. Lucas autem cum dixisset, Non ueni uocare iustos, sed peccatores, addidit, in penitentiam quod ad explanandam sententiam ualet, ne quisquam peccatores ob hoc ipsum quod peccatores sunt, diligi arbitretur a Christo: cum et illa similitudo de egrotis bene intimet quid uelit Deus uocando peccatores, tanquam medicus egros, utique ut ab iniquitate tanquam ab egritudine salui fiant; quod fit per penitentiam.

62. Item quod dicit Mattheus, Tunc accesserunt ad eum discipuli Ioannis, dicentes: Quare nos et Pharisei ieiunamus frequenter? Marcus similiter intulit, dicens, Et erant discipuli Ioannis et Pharisei ieiunantes; et ueniunt, et dicunt illi: Cur discipuli Ioannis et Phariseorum ieiunant, tui autem discipuli non ieiunant? nisi quod iste putari potest addidisse Phariseos, quod simul cum discipulis Ioannis hoc dixerint, cum Mattheus tantum discipulos Ioannis hoc dixisse perhibeat. Sed uerba ipsa que illos dixisse apud Marcum legitur, magis indicant alios hoc dixisse de aliis; id est, conuiuas qui aderant uenisse ad Iesum, quia ieiunabant discipuli Ioannis et Pharisei, et hoc ei de illis dixisse: ut quod ait, ueniunt, non de ipsis dixerit, de quibus interposuerat, Et erant discipuli Ioannis et Pharisei ieiunantes; sed cum isti essent ieiunantes, ueniunt illi, quos hoc mouet, et dicunt illi, Cur discipuli Ioannis et Phariseorum ieiunant, tui autem non ieiunant? Quod Lucas euidentius expressit, ita hoc idem intimans, cum dixisset quid eis responderit Dominus de uocatione peccatorum, tanquam egrotorum: At illi, inquit, dixerunt ad eum, Quare discipuli Ioannis ieiunant frequenter, et obsecrationes faciunt, similiter et Phariseorum, tui autem edunt et bibunt? Ergo et hic, sicut Marcus, alios de aliis hoc dixisse narrauit. Unde ergo Mattheus, Tunc accesserunt ad eum discipuli Ioannis dicentes: Quare nos et Pharisei ieiunamus? nisi quia et ipsi aderant, et omnes certatim, ut quisque poterat, hoc obiecerunt: quorum sententia diuerso loquendi modo, sed tamen a ueritate non alieno, a tribus Euangelistis insinuata est.

63. Item illud de sponsi filiis, quia non ieiunabunt quamdiu cum eis est sponsus, similiter interposuerunt Mattheus et Marcus: nisi quod Marcus filios nuptiarum appellauit, quos ille sponsi; quod ad rem nichil interest. Filios quippe nuptiarum non tantum sponsi, sed etiam sponse intelligimus. Eadem ergo est aperta sententia, non altera aduersa. Lucas autem non ait, Numquid possunt filii sponsi ieiunare? sed ait, Numquid potestis filios sponsi, dum cum illis est sponsus, facere ieiunare? in quo et ipse ad aliud quiddam insinuandum, eamdem sententiam eleganter aperuit. Sic enim intelligitur eosdem ipsos qui loquebantur fuisse facturos, ut lugentes ieiunarent filii sponsi, quoniam ipsi essent sponsum occisuri. Quod  autem dixit Mattheus, lugere; hoc Marcus et Lucas, ieiunare: quia et ille postea, tunc ieiunabunt, ait; non, tunc lugebunt. uerum illo uerbo significauit de tali ieiunio Dominum locutum, quod pertinet ad humilitatem tribulationis: ut illud alterum, quod pertinet ad gaudium mentis in spiritualia suspense, atque ob hoc alienate quodammodo a corporalibus cibis, posterioribus similitudinibus Dominus significasse intelligatur, de panno nouo et de uino nouo, id ostendens quod animalibus atque carnalibus circa corpus occupatis, et ob hoc ueterem adhuc sensum trahentibus, hoc genus ieiunii non congruat; quas similitudines et alii duo similiter explicarunt. Iam enim satis in promptu est nichil esse contrarium, si quid alius dicit, quod alius pretermittit, seu uerbi, seu rei; dum uel ab eadem sententia non recedatur, uel que forte alia ponitur, alii non aduersetur.



CAPUT XXuIII.---De filia Archisynagogi resuscitata, et muliere que tetigit fimbriam uestimenti eius: utrum ordo quo dicta sunt nichil cuiquam eorum aduersetur, a quibus dicta sunt; et maxime de uerbis Archisynagogi, quibus rogauit Dominum.

64. Sequitur deinde Mattheus adhuc temporum ordinem seruans: Hec illo loquente ad eos, ecce princeps unus accessit, et adorabat eum dicens: Filia mea modo defuncta est; sed ueni, impone manum tuam super eam, et uiuet, etc., usque ad illud ubi ait, Et surrexit puella: et exiit fama hec in uniuersam terram illam . Dicunt hoc et alii duo, Marcus et Lucas; sed ab isto ordine iam recedunt. Alibi enim hoc recordantur atque inserunt, id est, eo loco ubi redit transfretando a regione Gerasenorum, post expulsa et in porcos permissa demonia. Nam hoc Marcus ita coniungit post illud apud Gerasenos factum: Et cum transcendisset, inquit, iehsu in naui rursus trans fretum, conuenit turba multa ad illum: et erat circa mare. Et uenit quidam de archisynagogis, nomine Iairus, et uidens eum procidit ad pedes eius, etc. . Ac per hoc intelligendum est, hoc quidem de archisynagogi filia factum esse, cum transcendisset iehsu in naui rursus trans fretum: sed quanto post, non apparet. Nisi enim fuisset interuallum, non esset quando fieret quod modo narrauit Mattheus in conuiuio domus sue: tanquam de alio quippe narrauit, more Euangelistarum, quod de se ac domi sue gestum erat: post quod factum nichil aliud continuo sequitur, quam hoc de archisynagogi filia. Sic ipse enim contexit ut ipse transitus aperte indicet hoc consequenter narrari, quod et consequenter factum est: quandoquidem cum superius commemorasset, que de panno nouo et de uino nouo iehsu dixerit, continuo subiecit, Hec illo loquente ad eos, ecce princeps unus accessit; ac per hoc si hec illo loquente accessit, nichil aliud factorum dictorumque eius interpositum est. In narratione autem Marci, patet locus ubi interponi alia potuerunt, sicut iam ostendimus. Similiter et Lucas cum post narratum apud Gerasenos miraculum transit ad narrandum de archisynagogi filia, non sic transit ut renitatur Mattheo, qui post illas de panno  et uino similitudines hoc gestum esse demonstrat, dicendo, Hec illo loquente. Iste quippe cum terminasset quod apud Gerasenos factum narrauerat, hoc modo transiit in aliud: Factum est autem, inquit, cum rediisset iehsu, excepit illum turba: erant enim omnes exspectantes eum. Et ecce uir cui nomen Iairus, et ipse princeps synagoge erat, et cecidit ad pedes Iesu, etc.  Sic intelligitur, quod turba quidem illa continuo exceperit Dominum, quippe quem rediturum exspectabat: quod uero adiunxit, Et ecce uir cui nomen erat Iairus, non continuo factum accipiendum est, sed prius illud de conuiuio publicanorum, sicut narrat Mattheus; cui rei sic coniungit hoc, ut non possit aliud factum consequenter intelligi.

65. In hac ergo narratione, quam nunc considerandam suscepimus, de illa quidem que fluxum sanguinis patiebatur, omnes isti tres Euangeliste sine ulla questione concordant. Neque enim interest ad rei ueritatem, quod ab alio aliquid tacitum, ab alio dicitur; nec quod Marcus dicit, Quis tetigit uestimenta mea? et Lucas, Quis me tetigit? Alter enim dixit usitate, alter proprie, eamdem tamen uterque sententiam. Nam usitatius dicimus, Conscindis me, quam, Conscindis uestimenta mea; cum tamen in aperto sit quid uelimus intelligi.

66. At uero cum Mattheus archisynagogum, non morituram, uel morientem, uel in extremo uite positam filiam suam narrat Domino nuntiasse, sed omnino defunctam; illi autem duo, morti iam proximam, nondum tamen mortuam, usque adeo ut dicant uenisse postea qui mortuam nuntiarent, et ob hoc iam non debere uexari magistrum, tanquam sic ueniret, ut manum imponendo mori non sineret, non ut qui posset mortuam suscitare: considerandum est, ne repugnare uideatur, et intelligendum breuitatis causa Mattheum hoc potius dicere uoluisse, rogatum esse Dominum ut faceret quod eum fecisse manifestum est, ut scilicet mortuam suscitaret: attendit enim non uerba patris de filia sua, sed quod est potissimum, uoluntatem; et talia uerba posuit, qualis uoluntas erat. Ita enim desperauerat, ut potius eam uellet reuiuiscere, non credens uiuam posse inueniri, quam morientem reliquerat. Duo itaque posuerunt quid dixerit Iairus: Mattheus autem, quid uoluerit atque cogitauerit. Utrumque ergo petitum est a Domino, ut uel morientem saluam faceret, uel mortuam suscitaret: sed cum instituisset Mattheus totum breuiter dicere, hoc insinuauit patrem rogantem dixisse, quod et ipsum certum est uoluisse, et Christum fecisse. Sane si illi duo uel quisquam eorum, patrem ipsum commemorasset dixisse, quod sui domo uenientes dixerant, ut iam non conuexaretur iehsu, quod puella mortua fuisset, repugnarent eius cogitationi uerba que posuit Mattheus: nunc uero et illud suis nuntiantibus, et prohibentibus ne iam magister ueniret, non legitur quod ille consenserit. Ac per hoc et illud quod ei Dominus ait, Noli timere, crede tantum, et salua erit, non diffidentem reprehendit, sed credentem robustius confirmauit. Talis quippe in illo fides erat, qualis et  in illo qui ait, Credo, Domine; adiuua incredulitatem meam .

67. Que cum ita sint per huiusmodi Euangelistarum locutiones uarias, sed non contrarias, rem plane utilissimam discimus, et pernecessariam; nichil in cuiusque uerbis nos debere inspicere, nisi uoluntatem, cui debent uerba seruire; nec mentiri quemquam, si aliis uerbis dixerit quid ille uoluerit, cuius uerba non dicit: ne miseri aucupes uocum, apicibus quodammodo litterarum putent ligandam esse ueritatem; cum utique non in uerbis tantum, sed etiam in ceteris omnibus signis animorum, non sit nisi ipse animus inquirendus.

68. Quod autem nonnulli codices habent secundum Mattheum, Non enim mortua est mulier, sed dormit, cum eam Marcus et Lucas duodecim annorum puellam fuisse testentur; intelligas hebreo more locutum esse Mattheum. Nam et aliis Scripturarum locis hoc inuenitur, non eas tantum que uirum passe fuerant, sed omnino feminas etiam intactas atque integras, mulieres appellari: sicut de ipsa Eua scriptum est, Formauit eam in mulierem ; et illud in libro Numerorum, ubi iubentur custodiri mulieres que nescierunt cubile masculi, id est uirgines, ne interficiantur : qua locutione etiam Paulus ipsum Christum ait factum ex muliere . Hoc enim melius intelligimus, quam ut illam duodecim annorum iam nuptam, uel uirum expertam fuisse credamus.



CAPUT XXIX.---De duobus cecis et muto demonio, que solus Mattheus dicit.

69. Sequitur Mattheus, et dicit: Et transeunte inde Iesu, secuti sunt eum duo ceci clamantes, et dicentes: Miserere nostri, fili Dauid, et cetera, usque ad illud ubi ait, Pharisei autem dicebant: In principe demoniorum eiicit demones . Hoc de duobus cecis et de muto demonio, solus Mattheus ponit. Illi enim duo ceci, de quibus et alii narrant , non sunt isti, sed tamen simile factum est: ita ut si ipse Mattheus non etiam illius facti meminisset , posset putari hoc quod nunc narrat, dictum fuisse etiam ab aliis duobus. Quod commendare memorie diligenter debemus, esse quedam facta similia; quod probatur, cum idem ipse euangelista utrumque commemorat: ut si quando talia singula apud singulos inuenerimus, atque in eis contrarium, quod solui non possit, occurrat nobis non hoc esse factum, sed aliud simile, uel similiter factum.



CAPUT XXX.---Ubi turbarum misertus misit discipulos suos, dans eis postestatem sanitatum prestandarum, et eis multa mandauit, ordinans quemadmodum uiuerent: ubi querendum est quomodo Mattheus Marco et Luce congruat maxime de uirga quam secundum Mattheum dicit non ferendam, secundum Marcum autem solam ferendam; et de habitu calceamentorum atque uestium.

70. Sane deinceps non apparet ordo rerum gestarum. Nam post hec duo facta, de cecis et muto demonio,  ita sequitur: Et circumibat iehsu ciuitates omnes et castella, docens in synagogis eorum, et predicans regnum Euangelii, et curans omnem languorem, et omnem infirmitatem. uidens autem turbas, misertus est eis; quia erant uexati, et iacentes, sicut oues non habentes pastorem. Tunc dicit discipulis suis: Messis quidem multa, operarii autem pauci: rogate ergo Dominum messis, ut eiiciat [1 1Kb] operarios in messem suam. Et conuocatis duodecim discipulis suis, dedit illis potestatem spirituum immundorum, et cetera, usque ad aliud ubi ait, Amen dico uobis non perdet mercedem suam . In hoc toto loco, quem nunc commemoramus, multa monuit discipulos suos: sed utrum eum ex ordine Mattheus subiunxerit, an ei ordo narrandi recordatio sua fuerit, sicut dictum est, non apparet. Hunc locum breuitur uidetur perstrinxisse Marcus, et eum sic ingressus est, dicens: Et circumibat castella in circuitu docens. Et conuocauit duodecim, et cepit eos mittere binos; et dabat illis potestatem spirituum immundorum, et cetera, usque ad illud ubi ait, Excutite puluerem de pedibus uestris, in testimonium illis . Sed antequam hoc narraret Marcus, prius post resuscitatam filiam archisynagogi, illud narrauit, ubi Dominum in patria sua mirabantur, unde illi esset tanta sapientia et uirtutes, cum eius cogitationem nossent: quod Mattheus post admonitionem istam discipulorum, et post alia multa commemorat . Itaque incertum est, utrum hoc quod agitur in eius patria, Mattheus omissum reuocauerit; an Marcus recordatum anticipauerit; quisnam eorum ordinem rei geste, et quis recordationis sue tenuerit. Lucas autem continuo post resurrectionem filie Iairi, subiungit hunc locum de potestate et admonitione discipulorum , tam breuiter sane quam Marcus: neque ipse ita, ut hoc sequi etiam in rerum gestarum ordine appareat. In nominibus ergo discipulorum, Lucas, qui eos alio loco nominat [2 1Kb] , cum prius eliguntur in monte, a Mattheo non discrepat, nisi in nomine Iude Iacobi , quem Mattheus Thaddeum appellat; nonnulli autem codices habent Lebbeum [3 1Kb] . Quis autem unquam prohibuerit duobus uel tribus nominibus hominem unum uocari?

71. Solet item queri, quomodo Mattheus et Lucas commemorauerint dixisse Dominum discipulis ut nec uirgam ferrent, cum dicat Marcus, Et precepit eis ne quid tollerent in uia, nisi uirgam tantum; et sequatur etiam ipse, non peram, non panem, neque in zona es: ut ostendat in eodem loco uersari narrationem suam, in quo et illorum qui dixerunt nec uirgam ferendam. Quod ita soluitur, ut intelligamus sub alia significatione dictam uirgam, que secundum Marcum ferenda est; et sub alia illam que secundum Mattheum et Lucam non est ferenda: sicut sub alia significatione  intelligitur tentatio, de qua dictum est, Deus neminem tentat ; et sub alia de qua dictum est, Tentat uos Dominus Deus uester, ut sciat si diligitis eum ; illa seductionis est, hec probationis. Sicut iudicium aliter accipitur, de quo dictum est, Qui bene fecerunt, in resurrectionem uite; qui male fecerunt, in resurrectionem iudicii ; et aliter, de quo dictum est, Iudica me, Deus, et discerne causam meam de gente non sancta : illud enim iudicium damnationis est, hoc discretionis.

72. Et multa alia sunt uerba que non habent unam significationem, sed diuersis locis congruenter posita, diuerso modo intelliguntur, et aliquando cum expositione dicuntur: ut est illud, Nolite pueri effici sensibus, sed malitia paruuli estote, ut sensibus perfecti sitis . Hoc enim breuiter clausa sententia dici potuit. Nolite esse pueri, sed estote pueri. Et illud, Si quis putat se sapientem esse in uobis in hoc seculo, stultus fiat, ut sit sapiens : quid enim aliud dixit, quam, Non sit sapiens, ut sit sapiens? Aliquando autem clause ita dicuntur, ut exerceant inquirentem: ut est quod ait ad Galatas, Inuicem onera uestra portate, et sic adimplebitis legem Christi. Qui enim putat se esse aliquid, cum nichil sit, seipsum seducit. Opus autem suum probet unusquisque, et tunc in semetipso habebit gloriam, et non in altero. Unusquisque enim proprium onus portabit . Nisi oneris nomen sub diuersis significationibus acceperis, procul dubio putabis eumdem sibi in loquendo esse contrarium, et hoc in una sententia tam uicine positis uerbis: qui cum paulo ante diceret, Alter alterius onera portate; postea dixit, Unusquisque proprium onus portabit. Sed alia sunt onera participande infirmitatis, alia reddende rationis Deo de actibus nostris: illa cum fratribus sustentanda communicantur, hec propria ab unoquoque portantur. Ita et uirga intelligitur spiritualiter, de qua dicebat Apostolus, In uirga ueniam ad uos ? et corporaliter, siue ad equum qua utimur siue ad aliquid aliud opus fuerit: ut interim omittam et alias huius nominis figuratas significationes.

73. Utrumque ergo accipiendum est a Domino Apostolis dictum, et ut nec uirgam ferrent, et ut nonnisi uirgam ferrent. Cum enim secundum Mattheum diceret eis, Nolite possidere aurum, neque argentum, neque pecuniam in zonis uestris; non peram in uia, neque duas tunicas, neque calceamenta, neque uirgam; continuo subiecit, Dignus est enim operarius cibo suo. Unde satis ostendit cur eos hec possidere ac ferre noluerit: non quod necessaria non sint sustentationi huius uite; sed quia sic eos mittebat, ut eis hec deberi demonstraret ab illis ipsis quibus Euangelium credentibus annuntiarent, tanquam stipendia militantibus, tanquam fructum uinee plantatoribus, tanquam lac gregis pastoribus. Unde Paulus dicit: Quis militat suis stipendiis unquam? quis plantat uineam, et de fructu eius non edit? quis pascit gregem, et de lacte gregis non percipit? Hinc enim loquebatur de iis que necessaria sunt predicatoribus  Euangelii: unde paulo post dicit, Si nos uobis spiritualia seminauimus, magnum est si uestra carnalia metemus? Si alii potestatis uestre participant, non magis nos? sed non sumus usi hac potestate. Unde apparet hec non ita precepisse Dominum, tanquam Euangeliste uiuere aliunde non debeant, quam eis prebentibus quibus annuntiant Euangelium; alioquin contra hoc preceptum fecit idem apostolus, qui uictum de manuum suarum laboribus transigebat, ne cuiquam grauis esset : sed potestatem dedisse, in qua scirent sibi ista deberi. Cum autem a Domino aliquid imperatur, nisi fiat, inobedientie culpa est: cum autem potestas datur, licet cuique non uti, et tanquam de suo iure cedere. Hec ergo Dominus loquens discipulis, id agebat, quod ipse Apostolus paulo post apertius ita explicat: Nescitis quoniam qui in templo operantur, que de templo sunt edunt? qui altari deseruiunt, altari compartiuntur? Sic et Dominus ordinauit iis qui Euangelium annuntiant, de Euangelio uiuere: ego autem nullius horum usus sum . Cum itaque dicit ita Dominum ordinasse, se autem usum non esse, utique ostendit utendi potestatem datam, non impositam seruiendi necessitatem.

74. Hoc ergo ordinans Dominus, quod eum ordinasse dicit Apostolus, qui Euangelium annuntiant, de Euangelio uiuere, illa Apostolis loquebatur, ut securi non possiderent, neque portarent huic uite necessaria, nec magna, nec minima. Ideo posuit, nec uirgam, ostendens a fidelibus suis omnia deberi ministris suis, nulla superflua requirentibus. Ac per hoc addendo, Dignus est enim operarius cibo suo, prorsus aperuit et illustrauit unde et quare hec omnia loqueretur. Hanc ergo potestatem uirge nomine significauit, cum dixit, ne quid tollerent in uia, nisi uirgam tantum. Potuit enim etiam sic breuiter dici, Nihil necessariorum uobiscum feratis, nec uirgam, nisi uirgam tantum: ut illud quod dictum est nec uirgam, intelligatur, ne minimas quidem res; quod uero adiunctum est, nisi uirgam tantum, intelligatur, quia per potestatem a Domino acceptam, que uirge nomine significata est, etiam que non portantur non deerunt. Utrumque ergo Dominus dixit, sed quia non utrumque unus euangelista commemorauit, putatur ille qui uirgam sub alia significatione positam tollendam dixit, ei qui uirgam rursus aliud significantem non tollendam dixit, esse contrarius; sed iam ratione reddita non putetur.

75. Sic et calceamenta cum dicit Mattheus in uia non esse portanda, curam prohibet, qua ideo portanda cogitantur, ne desint. Hoc et de duabus tunicis intelligendum est, ne quisquam eorum preter eam quam esset indutus, aliam portandam putaret, sollicitus ne opus esset, cum ex illa potestate posset accipere. Proinde Marcus dicendo calceari eos sandaliis uel soleis, aliquid hoc calceamentum mystice significationis habere admonet, ut pes neque tectus sit, neque nudus ad terram; id est, nec occultetur Euangelium, nec terrenis commodis innitatur. Et quod non portari uel haberi duas tunicas, sed expressius indui prohibet dicens, Et ne induerentur duabus tunicis; quid eos monet  nisi non dupliciter, sed simpliciter ambulare?

76. Ita Dominum omnia dixisse, nullo modo dubitandum est, partim proprie, partim figurate: sed Euangelistas, alia istum, alia illum inseruisse scriptis suis; quedam uero eadem uel duos, uel tres eorum quoslibet, uel omnes quatuor posuisse: nec sic tamen omnia esse conscripta, que ab illo seu dicta seu facta sunt. Quisquis autem putat non potuisse Dominum in uno sermone quedam figurate, quedam proprie ponere eloquia, cetera eius inspiciat; uidebit quam hoc temere atque inerudite arbitretur. Potest enim iste , quoniam monet ut non sciat sinistra quod facit dextra , et ipsas eleemosynas, et quidquid illic aliud precipit, figurate accipiendum putare.

77. Sane rursus admoneo, quod oportet meminisse lectorem, ne tali admonitione sepissime indigeat, aliis atque aliis sermonum suorum locis Dominum multa iterasse que alibi iam dixerat; ne forte ipsorum locorum ordo cum ex alio euangelista non conuenerit, alicui eorum hinc putet esse contrarium; cum intelligere debeat iterum alibi dici, quod iam alibi dictum erat: nec tantum de dictis, uerum etiam de factis obseruari debere. Nihil enim prohibet hoc idem iterum factum credere: calumniari autem Euangelio, dum non credit iterum factum, quod iterum fieri non potuisse nemo conuincit, sacrilege uanitatis est.



CAPUT XXXI.---Ubi Ioannes Baptista misit ad Dominum de carcere discipulos suos, quid Mattheus et Lucas dicunt.

78. Sequitur Mattheus, et dicit: Et factum est, cum consummasset iehsu, precipiens duodecim discipulis suis, transiit inde, ut doceret, et predicaret in ciuitatibus eorum. Ioannes autem cum audisset in uinculis opera Christi, mittens duos de discipulis suis, ait illi: Tu es qui uenturus es, an alium exspectamus? etc., usque ad illud ubi ait, Et iustificata est sapientia a filiis suis . Hunc totum locum de Ioanne Baptista, quod miserit ad Iesum, et cuiusmodi responsum acceperint illi quos misit, et quidquid post eorum abscessum de Ioanne Dominus dixit, interponit et Lucas : non quidem ipso ordine, sed quis eorum recordationis sue, quis rerum ipsarum hic ordinem teneat, non apparet.



CAPUT XXXII.---Ubi exprobrauit ciuitatibus quod non egerint penitentiam, quod et Lucas dicit: ubi querendum est quemadmodum illi Mattheus ipso ordine congruat.

79. Sequitur Mattheus, et dicit: Tunc cepit exprobrare ciuitatibus, in quibus facte sunt plurime uirtutes eius, quia non egissent penitentiam, etc., usque ad illud ubi ait, Terre Sodomorum remissius erit in die iudicii, quam tibi . Etiam hoc commemorat Lucas , continuato cuidam sermoni Domini etiam hec ex ipsius ore coniungens: unde magis uidetur ipse hoc ordine illa commemorare, quo a Domino dicta sunt; Mattheus autem sue recordationis ordinem tenuisse: aut si illud quod idem Mattheus ait. Tunc cepit exprobrare ciuitatibus, sic accipiendum  putatur, ut punctum ipsum temporis uoluisse credatur exprimere in eo quod dictum est, Tunc, non autem ipsum tempus aliquanto latius quo hec multa gerebantur et dicebantur; quisquis hoc credit, credat etiam hoc esse bis dictum. Cum enim et apud unum Euangelistam inueniantur quedam que bis dixerit Dominus; sicut apud eumdem Lucam de non tollenda pera in uia et similiter ceteris, duobus locis dictum a Domino inuenitur : quid mirum si et aliquid aliud bis dictum singillatim a singulis dicitur eodem ordine quo dictum est, et ideo diuersus ordo apparet in singulis, quia et tunc quando et ille, et tunc quando iste commemorat, dictum est?



CAPUT XXXIII.---Ubi uocat ad tollendum iugum et sarcinam suam, quemadmodum Mattheus a Luca non discrepet in narrandi ordine.

80. Sequitur Mattheus: In illo tempore respondens iehsu dixit: Confiteor tibi, Pater, Domine celi et terre, quia abscondisti hec a sapientibus et prudentibus, etc., usque ad illud ubi ait, Iugum enim meum suaue est, et onus meum leue . Huius loci et Lucas meminit, sed ex parte. Non dicit enim ipse, uenite ad me, omnes qui laboratis, et alia que sequuntur. Semel autem hoc dictum a Domino, sed Lucam non totum quod dictum est commemorasse, credibile est. Mattheus enim dicit, In illo tempore respondens iehsu dixit, posteaquam exprobrauit ciuitatibus: Lucas autem post illam exprobrationem ciuitatum interponit quedam, non tamen multa; atque hoc ita subiungit, In ipsa hora exsultauit Spiritu sancto, et dixit . Unde etiam si Mattheus non In illo tempore diceret, sed In ipsa hora, tam pauca interponit Lucas in medio, ut etiam eadem hora dictum non absurde uideatur.



CAPUT XXXIu.---Ubi discipuli spicas uellentes manducauerunt, quemadmodum inter se congruant Mattheus, Marcus et Lucas in narrandi ordine.

81. Sequitur Mattheus, et dicit: In illo tempore abiit iehsu sabbato per sata; discipuli autem eius esurientes ceperunt uellere spicas, et manducare, etc., usque ad illud ubi ait, Dominus est enim Filius hominis etiam sabbati . Hoc quoque sine ulla repugnantie questione commemoratur et a Marco et a Luca : sed illi non dicunt, In illo tempore. Unde fortassis magis Mattheus rei geste hic ordinem tenuit, illi autem recordationis sue: nisi latius accipiatur quod dictum est, In illo tempore, id est, quo hec multa et diuersa gerebantur.



CAPUT XXXu.---De illo qui manum aridam cum haberet, sabbato curatus est, quemadmodum narratio Matthei concordet cum Marco et Luca, uel rerum ordine, uel Domini et Iudeorum uerbis.

82. Sequitur ergo Mattheus, ita narrans: Et cum inde transisset, uenit in synagogam eorum. Et ecce homo manum habens aridam, et cetera, usque ad illud ubi ait, Et restituta est sanitati sicut altera . De isto sanato, qui manum habebat aridam, etiam Marcus et Lucas non tacent . Posset autem putari eo die factum et  de spicis et de isto sanato, quoniam et sabbatum hic commemoratur; nisi Lucas aperuisset alio sabbato factum esse de sanitate aride manus: Proinde quod ait Mattheus, Et cum inde transisset, uenit in synagogam eorum, non quidem uenit nisi cum inde transisset, sed post quot dies in synagogam eorum uenerit, posteaquam a segete illa transiuit, an recta continuoque illuc ierit, non expressum est. Ac per hoc locus datur narrationi Luce, qui dicit alio sabbato huius manum sanatam. Sed potest mouere, quomodo Mattheus dixerit, quod ipsi interrogauerint Dominum, Si licet sabbato curare, uolentes inuenire accusandi occasionem; ipse uero illis de oue proposuerit similitudinem, dicens, Quis erit ex uobis homo qui habeat ouem unam, et si ceciderit hec sabbatis in foueam, nonne tenebit, et leuabit eam? Quanto melior est homo oue? Itaque licet sabbatis bene facere; cum Marcus et Lucas illos potius a Domino interrogatos esse perhibeant. Licet sabbato bene facere, an male? animam saluam facere, an perdere? Itaque intelligendum est quod illi prius interrogauerint Dominum, Si licet sabbato curare: deinde quod intelligens cogitationes eorum, aditum accusandi querentium, constituerit in medio illum quem fuerat sanaturus, et interrogauerit que Marcus et Lucas eum interrogasse commemorant; ac tunc illis tacentibus, proposuisse similitudinem de oue, et conclusisse quod liceat sabbato bene facere; postremo circumspectis eis cum ira, sicut Marcus dicit, contristatum super cecitate cordis eorum, dixisse homini. Extende manum tuam.



CAPUT XXXuI.---Considerandum utrum ab isto cuius arida manus sanata est, ita digrediantur hi tres Euangeliste ut in nullo sibi aduersentur ipso narrationis ordine.

83. Sequitur Mattheus, ita contexens narrationem suam: Exeuntes autem Pharisei consilium faciebant aduersus eum, quomodo eum perderent. iehsu autem sciens, recessit inde; et secuti sunt eum multi, et curauit eos omnes: et precepit eis ne manifestum eum facerent. Ut adimpleretur quod dictum est per Isaiam prophetam dicentem, et cetera, usque ad illud ubi ait. Et in nomine eius gentes sperabunt . Hoc solus iste commemorat, illi duo in alia perrexerunt. Ordinem sane rei geste uidetur Marcus aliquantulum tenuisse, qui dicit Iesum cognita maligna aduersum se dispositione Iudeorum, secessisse ad mare cum discipulis suis, et ad eum turbas confluxisse, et sanasse eum plurimos . Unde autem ceperit in aliud ire, non quod ordine sequeretur, uix apparet: utrum ubi dicit conuenisse ad eum turbas; potuit enim hoc iam et alio tempore: an ubi dicit, ascendit in montem. Quod et Lucas uidetur commemorare dicens, Factum est autem in illis diebus, exiit in montem orare : dicendo enim, in illis diebus, satis ostendit non continuo factum.



CAPUT XXXuII.---De muto et ceco qui demonium habebat, quomodo Mattheus Lucasque consentiant.

84. Mattheus ergo sequitur et dicit: Tunc oblatus  est ei demonium habens, cecus et mutus; et curauit eum, ita ut loqueretur et uideret . Hoc non isto ordine, sed post alia multa Lucas commemorat, et mutum dicit tantum non etiam cecum : sed non ex eo quod aliquid tacet, de alio dicere putandus est: ea enim sequentia etiam ipse contexit que Mattheus.



CAPUT XXXuIII.---Ubi ei dictum est quod in Beelzebut eiicit demonia, quidquid ex ipsa occasione locutus est de blasphemia aduersus Spiritum sanctum, et de duabus arboribus, utrum in nullo Mattheus a duobus aliis, maxime a Luca, dissentiat.

85. Sequitur Mattheus, dicens: Et stupebant omnes turbe, et dicebant: Numquid hic est filius Dauid? Pharisei autem audientes dixerunt: Hic non eiicit demones nisi in Beelzebub principe demoniorum. iehsu autem sciens cogitationes eorum dixit eis: Omne regnum diuisum contra se, desolabitur, etc., usque ad illud ubi ait, Ex uerbis tuis iustificaberis, et ex uerbis tuis condemnaberis . Marcus non ex occasione illius muti subiicit dictum de Iesu quod in Beelzebub eiiceret demonia; sed post alia quedam, que solus commemorat, hoc quoque subnectit, siue alio loco id recolens et adiungens, siue aliquid pretermittens, et deinde ad hunc ordinem rediens . Lucas autem pene totidem uerbis hoc dicit quod Mattheus : et quod digitum Dei appellat Spiritum Dei, ab eadem sententia non recedit; quin potius et aliquid docet, ut nouerimus quemadmodum intelligamus ubicumque Scripturarum legerimus digitum Dei. In aliis autem, que non hic dicunt Marcus et Lucas, nulla controuersia est; nec in his que aliquanto aliter dicunt, quia eadem sententia est.



CAPUT XXXIX.---Quod respondit petentibus signum, de Iona propheta et de Niniuitis, et de Regina Austri, et de spiritu immundo, qui cum exierit ab homine, redit et inuenit domum mundatam, quomodo Matheus Luce congruat.

86. Sequitur Mattheus, et dicit: Tunc responderunt ei quidam de Scribis et Phariseis dicentes: Magister, uolumus a te signum uidere, etc., usque ad illud ubi ait, Sic erit et generationi huic pessime . Hec etiam Lucas narrat eo quidem loco, sed aliquanto dispari ordine . Nam illud quod petierunt signum a Domino de celo, supra commemorauit post illud de muto miraculum: et non ibi retulit, quid eis ad hoc Dominus respondisset; sed postea cum turbe concurrissent, dicit hoc fuisse responsum eis, quos dat intelligi superius a se commemoratos, quod de celo signum querebant: et hoc annectit posteaquam interposuit de muliere que dixit Domino, Beatus uenter qui te portauit. Hanc autem mulierem interponit, cum de sermone Domini commemorasset, quod spiritus immundus exiens ab homine, redit, et inuenit mundatam domum. Post mulierem ergo illam, cum diceret responsum esse turbis de signo quod de celo querebant, interposita similitudine Ione prophete, deinde continuato sermone ipsius Domini, commemorat dictum de regina  Austri, et de Niniuitis: ita aliquid commemorauit quod Mattheus tacuit, quam aliquid pretermisit eorum que hoc loco ille narrauit. Quis autem non uideat superfluo queri, quo illa ordine Dominus dixerit; cum et hoc discere debeamus per Euangelistarum excellentissimam auctoritatem, non esse mendacium, si quisquam non hoc ordine cuiusquam sermonem digesserit, quo ille a quo processit, cum ipsius ordinis nichil intersit ad rem, siue ita, siue ita sit? Et adhuc Lucas productiorem hunc Domini sermonem indicat, et in eo quedam commemorat, qualia Mattheus in sermone illo qui est habitus in monte , que bis dicta intelligimus, et ibi scilicet, et hic. Terminato autem isto sermone, in aliud pergit Lucas: in quo utrum ordinem rerum gestarum seruarit, incertum est. Ita enim connectit: Et cum loqueretur, rogauit eum quidam Phariseus ut pranderet apud se. Non autem ait, Cum hec loqueretur; sed, cum loqueretur. Nam si dixisset, Cum hec loqueretur, necessario cogeret intelligere hoc ordine non tantum a se fuisse narrata, uerum et a Domino gesta.



CAPUT XL.---Ubi ei nuntiata est mater et fratres eius, utrum a Marco et Luca ordo ipse non discrepet.

87. Sequitur ergo Mattheus, et dicit: Adhuc eo loquente ad turbas, ecce mater eius et fratres stabant foris, querentes loqui ei, etc., usque ad illud ubi ait, Quicumque enim fecerit uoluntatem Patris mei qui in celis est, ipse meus frater et soror et mater est . Hoc sine dubio consequenter gestum intelligere debemus. Premisit enim, cum ad hoc narrandum transiret, Adhuc eo loquente ad turbas: quid est autem, Adhuc, nisi illud quod loquebatur? Non enim dixit, Et eo loquente ad turbas, ecce mater eius et fratres; sed, Adhuc eo loquente: que cum dicit, cogit intelligi, hec loquente, que superius indicabat. Nam et Marcus post illud quod de blasphemia Spiritus sancti, quid Dominus dixerit retulit, Et ueniunt, inquit, mater eius et fratres : pretermissis quibusdam, que in eodem textu sermonis Domini et Mattheus prolixius Marco, et Lucas prolixius Mattheo posuerunt. Lucas autem non huius rei geste ordinem tenuit, sed preoccupauit hoc, et recordatum ante narrauit. Denique hoc sic interposuit, ut solutum appareat a nexu et superiorum et posteriorum. Post commemoratas enim quasdam parabolas Domini, ita hoc de matre et fratribus eius recordatum interposuit: uenerunt autem ad illum, inquit, mater et fratres eius: et non poterant ad eum adire pre turba: non expressit quando ad eum uenerint. Rursus cum et hinc transit, ita loquitur: Factum est autem, inquit, in una dierum, et ipse ascendit in nauiculam, et discipuli eius . Et hic utique cum dicit, Factum est in una dierum, satis indicat, non necesse esse ut hec dies intelligatur in qua hoc gestum est, uel illa que continuo sequitur. Nihil itaque habet repugnantie cum ceteris duobus quod Mattheus de matre et fratribus Domini narrat,  neque in uerbis Domini, neque in ipso ordine rerum gestarum.



CAPUT XLI.---Quod ex nauicula turbis locutus est de illo cuius in seminando aliud cecidit in uia, etc., et de illo cui superseminata sunt zizania, et de grano sinapis, et de fermento; et quod in domo locutus est, de thesauro abscondito in agro, et de margarita, et de sagena missa in mare, et de proferente de thesauro noua et uetera, quomodo Marco et Luce Mattheus consentiat, uel in his que cum illo dixerunt, uel narrationis ordine.

88. Sequitur Mattheus: In illo die exiens iehsu de domo, sedebat secus mare: et congregate sunt ad eum turbe multe, ita ut in nauiculam ascendens sederet: et omnis turba stabat in littore; et locutus est eis multa in parabolis dicens, et cetera, usque ad illud ubi ait, Ideo omnis scriba doctus in regno celorum, similis est homini patrifamilias, qui profert de thesauro suo noua et uetera . Post illud quod narratum est de matre et fratribus Domini, hoc continuo gestum esse, et eum ordinem Mattheum etiam in narrando tenuisse, ea res insinuat, quia cum illinc transiret, ita contexuit ut diceret, In illo die exiens iehsu de domo, sedebat secus mare, et congregate sunt ad eum turbe multe. Cum enim dicit, In illo die , satis indicat aut hoc consequenter gestum, aut non multa interponi potuisse; maxime quia et Marcus eum ordinem tenet : Lucas autem post illud quod narrat de matre et fratribus Domini, in aliud transit, nec eo transitu connexionem aliquam facit, qua huic ordini repugnare uideatur . Omnium ergo horum que Mattheus Dominum locutum esse narrauit, que cum illo dixerunt Marcus et Lucas, non habent repugnantie questionem; que autem ipse solus dixit, multo magis sine controuersia sunt: nec in ipso ordine, quamuis aliquanto diuersum alius alium teneat, partim gestarum rerum, partim recordationis sue, uideo quid uel cui quisque aduersetur.



CAPUT LXII.---Quod uenit in patriam suam, et mirabantur doctrinam, cum genus eius contemnerent: quomodo consentiat Marco et Luce Mattheus, maxime utrum narrandi ordo nichil alteri aduersetur.

89. Sequitur ergo Mattheus: Et factum est cum consummasset iehsu parabolas istas, transiit inde: et ueniens in patriam suam, docebat eos in synagogis eorum [1 1Kb] , etc., usque ad illud ubi ait, Et non fecit ibi uirtutes multas propter incredulitatem illorum . A superiore sermone parabolarum sic transit, ut non ostendat consequentis ordinis necessitatem: presertim quia Marcus ab istis parabolis, non in quod iste, sed in aliud tendens, in quod et Lucas ita contexuit narrationem, ut credibilius ostendatur hoc esse potius consequenter gestum, quod ipsi duo continuanter adiungunt, de naui scilicet in  qua dormiebat iehsu, et de illo miraculo expulsorum demoniorum apud Gerasenos , que duo Mattheus iam superius recolens interposuit . Nunc ergo que in patria sua Dominus dixerit uel ei dicta sint, uideamus utrum cum aliis duobus Marco et Luca concordent. Nam Ioannes longe in diuersis et dissimilibus narrationis sue locis uel dicta esse Domino talia , uel eum dixisse commemorat, qualia hoc loco tres ceteri meminerunt.

90. Et Marcus quidem eadem prope commemorat hic omnia que Mattheus, nisi quod Dominum fabrum et Marie filium dicit a ciuibus suis dictum , non, sicut Mattheus, fabri filium. Nec mirandum est, cum utrumque dici potuerit: eo enim et fabrum credebant, quo fabri filium. Lucas autem eamdem rem gestam latius indicat, et plura ibi commemorat; nec longe post baptismum et tentationem eius hoc inserit, sine dubio preoccupans quod multis rebus interpositis postea gestum est: unde quisque possit aduertere, quod huic tam magne questioni, quam de consensu Euangelistarum enodandam Deo adiuuante suscepimus, plurimum necessarium est, non nescientes aliquid eos pretermisisse, aut nescientes quemadmodum se ordo rerum gestarum haberet, alium potius ordinem sue recordationis tenuisse; quod hinc euidentissime intelligi potest, quia Lucas antequam aliquid narraret Dominum fecisse Capharnaum, preoccupauit hunc locum, quem nunc consideramus, ubi ciues eius et potentiam uirtutis in eo stupebant, et ignobilitatem generis contemnebant. Nam hoc eum dicit eis dixisse, Utique dicetis mihi: Medice, cura teipsum: quanta audiuimus facta in Capharnaum, fac et hic in patria tua; cum secundum eiusdem ipsius Luce narrationem nichil adhuc legatur fecisse Capharnaum. Quod quia longum non est, et facillimum est et pernecessarium, totum inserimus, unde ad hoc narrandum et quomodo uenerit. Posteaquam baptizatum et tentatum Dominum indicauit, ita sequitur: »Et consummata omni tentatione, diabolus recessit ab illo usque ad tempus. Et regressus est iehsu in uirtute Spiritus in Galileam: et fama exiit per uniuersam regionem de illo. Et ipse docebat in synagogis eorum, et magnificabatur ab omnibus. Et uenit Nazareth, ubi erat nutritus, et intrauit secundum consuetudinem suam die sabbati in synagogam, et surrexit legere. Et traditus est illi liber prophete Isaie. Et ut reuoluit librum, inuenit locum ubi scriptum erat: Spiritus Domini super me; propter quod unxit me, euangelizare pauperibus misit me, predicare captiuis remissionem, et cecis uisum, dimittere confractos in remissionem, predicare annum Domini acceptum et diem retributionis. Et cum plicasset librum, reddidit ministro, et sedit. Et omnium in synagoga oculi erant intendentes in eum. Cepit autem dicere ad illos, Quia hodie impleta est hec scriptura in auribus uestris. Et omnes testimonium illi dabant, et mirabantur in uerbis gratie, que procedebant de ore ipsius, et dicebant: Nonne hic est  filius Ioseph? Et ait illis, Utique dicetis mihi hanc similitudinem: Medice, cura teipsum. Quanta audiuimus facta in Capharnaum, fac et hic in patria tua , et cetera, donec peragat totum ipsum narrationis sue locum. Quid ergo euidentius, quam hoc eum scientem preoccupasse narrandum, cum utique iam magna ab illo in Capharnaum facta fuisse et ipse nouerit, et ipse commemoret, que se nondum narrasse utique scit? Neque enim tantum ab eius baptismo progressus est, ut oblitus putetur nondum se aliquid commemorasse de iis que in Capharnaum gesta fuerant: modo enim cepit post baptismum aliquid narrare de Domino.



CAPUT XLIII.---Quemadmodum inter se conueniant Mattheus, Marcus et Lucas de uerbis Herodis cum audisset de mirabilibus Domini, uel de ipso narratiotionis ordine.

91. Sequitur Mattheus: In illo tempore audiuit Herodes tetrarcha famam Iesu, et ait pueris suis: Hic est Ioannes Baptista; ipse surrexit a mortuis, et ideo uirtutes operantur in eo . Marcus hoc idem et eodem modo dicit, sed non eodem ordine . Nam posteaquam discipulos Dominus misit, dicens eis ne quid in uia ferrent, nisi uirgam tantum, terminato eo sermone, quantum ab illo commemoratum est, etiam hoc subiecit, nulla tamen facta necessitate, qua hoc etiam consequenter gestum esse intelligere cogeremur: sicut nec Mattheus; In illo enim tempore dixit, non, In illo die, uel hora: nisi quod Marcus non quod Herodes dixerit, sed, Dicebant, inquit, quia Ioannes Baptista surrexit a mortuis: Mattheus uero de ipso Herode, Ait, inquit, pueris suis. Lucas etiam eum narrandi ordinem, quem Marcus, tenens, nec ipse sane etiam rerum gestarum eumdem ordinem fuisse credi cogens, ita hoc idem commemorat: Audiuit autem, inquit, Herodes tetrarcha omnia que fiebant ab eo, et hesitabat, eo quod diceretur a quibusdam quia Ioannes surrexit a mortuis; a quibusdam uero, quia Elias apparuit; ab aliis autem, quia propheta unus de antiquis surrexit. Et ait Herodes: Ioannem ego decollaui; quis est autem iste de quo ego audio talia? Et querebat uidere eum . In his uerbis Lucas quoque Marco attestatur, ad hoc duntaxat quod alii dixerint, non Herodes, Ioannem a mortuis surrexisse. Sed quia hesitantem commemorauit Herodem, uerbaque eius ita postea posuit dicentis, Ioannem ego decollaui; quis est autem iste de quo audio ego talia? intelligendum est aut eum post hanc hesitationem confirmasse in animo suo quod ab aliis dicebatur, cum ait pueris suis, sicut Mattheus narrat, Et ait pueris suis: Hic est Ioannes Baptista; ipse surrexit a mortuis, et ideo uirtutes operantur in eo: aut ita pronuntianda sunt hec uerba, ut hesitantem adhuc indicent. Si enim diceret, Numquidnam hic est, aut, Numquid forte hic est Ioannes Baptista? non opus esset admonere aliquid de pronuntiatione, qua dubitans atque hesitans intelligatur. Nunc quia illa uerba desunt, utroque modo pronuntiari potest; ut aut confirmatum eum ex aliorum uerbis, credentem dixisse  accipiamus; aut adhuc, sicut Lucas commemorat, hesitantem: presertim quia et Marcus, qui superius dixerat, ab aliis fuisse dictum quod Ioannes a mortuis resurrexit, in extremo tamen ipsum Herodem dixisse non tacet, Quem ego decollaui Ioannem, hic a mortuis resurrexit. Que item uerba duobus modis pronuntiari possunt, ut aut confirmantis, aut dubitantis intelligantur. Cum autem Lucas posteaquam hoc commemorauit, in aliud transeat; duo isti, Mattheus et Marcus ex hac occasione narrant quemadmodum sit ab Herode Ioannes occisus.



CAPUT XLIu.---De Ioanne incluso, uel etiam occiso, quo ordine ab his tribus narretur.

92. Sequitur ergo Mattheus, et dicit: Herodes enim tenuit Ioannem, et alligauit eum, et posuit in carcerem propter Herodiadem, uxorem fratris sui, etc., usque ad eum locum ubi ait, Et accedentes discipuli eius, tulerunt corpus [1 1Kb] , et sepelierunt illud; et uenientes nuntiauerunt Iesu . Marcus hoc similiter narrat : Lucas autem non eodem ordine id recordatur, sed circa ipsum baptismum quo Dominus baptizatus est. Unde hoc preoccupasse intelligitur et ipse ex occasione, ut ibi narraret quod multo post factum est. Cum enim commemorasset Ioannis uerba de Domino, quod uentilabrum in manu eius, et mundabit aream suam, frumenta recondet in horreum suum, paleas autem comburet igni inexstinguibili: continuo subiecit, quod non continuo factum esse Ioannes euangelista apertissime exponit, cum commemorat, posteaquam baptizatus esset iehsu, isse illum in Galileam, quando fecit de aqua uinum; et inde post paucorum dierum in Capharnaum habitationem, rediisse ad Iudeam terram, et ibi baptizasse multos circa Iordanem, antequam missus esset Ioannes in carcerem . Quis autem non putet, qui minus [2 1Kb] in his litteris eruditus est, tanquam post illa uerba de uentilabro et de area mundata, continuo sit a Ioanne offensus Herodes, et eum in carcerem miserit? Non autem hoc ordine ista narrata quo gesta sunt, et alibi iam probauimus, et hoc ipso loco non quilibet alius, sed idem Lucas hoc probat . Si enim post uerba illa continuo Ioannes in carcerem missus est, quomodo post ipsam commemorationem Ioannis in carcerem missi baptizatus est iehsu, secundum ipsius Luce narrationem? Proinde manifestum est, ex occasione recordatum preoccupasse, et ante multa que priusquam Ioanni hoc fieret, gesta narraturus erat, hoc preoccupatum in sua narratione premisisse. Sed nec illi duo Mattheus et Marcus eo rerum ordine de Ioanne in carcerem misso in sua narratione posuerunt, quo factum apparet etiam in eorum scriptis: nam et ipsi dixerunt, tradito Ioanne Dominum isse in Galileam ; et post multa que fecit in Galilea, ueniunt ad Herodis  admonitionem uel hesitationem, quod Ioannes, quem decollauit, a mortuis resurrexit ; et ex hac occasione narrant omnia que de Ioanne contigerunt incluso et occiso.



CAPUT XLu.---Ad miraculum de quinque panibus quo ordine ab omnibus, et quemadmodum uentum sit.

93. Sequitur ergo Mattheus, cum dixisset nuntiatum esse Christo quod Ioannes occisus sit, et ita narrationem contexit: Quod cum audisset, inquit, iehsu, secessit inde in nauicula in locum desertum seorsum. Et cum audissent turbe secute sunt eum pedestras de ciuitatibus. Et exiens uidit turbam multam, et misertus est eis, et curauit languidos eorum . Hoc continuo post Ioannis passionem factum esse commemorat. Unde post hec, facta sunt illa que primo narrata sunt, quibus motus Herodes dixit, Ioannem ego decollaui. Illa enim posteriora debent intelligi, que ad Herodem pertulit fama, ut moueretur, et hesitaret quisnam iste esse posset, de quo audiret talia, cum Ioannem ipse occidisset. Marcus autem posteaquam passionem Ioannis narrauit, commemorat discipulos missos rediisse ad Iesum, et renuntiasse illi omnia que egerant et docuerant; et Dominum eis  dixisse ut requiescerent pusillum in deserto, et ascendisse cum eis in nauem, et isse: et turbas hoc uidentes preuenisse eos illuc; quarum misertum Dominum docuisse multa; et hora iam progrediente factum esse ut de quinque panibus et duobus piscibus omnes qui aderant pascerentur . Quod miraculum omnes quatuor Euangeliste commemorauerunt. Lucas etiam qui iam longe supra de Ioannis passione narrauerat , ex occasione qua diximus, nunc posteaquam commemorauit illam Herodis hesitationem de Domino quisnam esset, hoc continuo subiungit quod Marcus, id est, rediisse ad illum Apostolos, et narrasse illi quecumque fecerant, et assumptis eis secessisse in locum desertum, atque eo secutas turbas, et locutum esse de regno Dei, et eos qui cura indigebant sanasse: atque inde etiam ipse [1 1Kb] die declinante commemorat miraculum de quinque panibus factum .

94. At uero Ioannes, qui multum ab eis tribus Euangelistis eo distat, quia magis in sermonibus quos Dominus habuit immoratur, quam in factis que mirabiliter fecit, posteaquam commemorauit eum relicta Iudea abiisse iterum in Galileam, quod tunc intelligitur factum, cum et alii Euangeliste dicunt eum Ioanne tradito isse in Galileam; posteaquam ergo id commemorauit Ioannes, in transitu eius per Samariam multa que locutus est ex occasione illius Samaritane quam inuenit ad puteum, contexit narrationi sue: et post duos dies dicit eum inde exiise in Galileam, deinde uenisse in Cana Galilee, ubi fecerat de aqua uinum, et sanasse filium reguli cuiusdam . Alia uero, que illum in Galilea fecisse atque dixisse alii dixerunt, Ioannes tacet: sed sane,  quod illi tacuerunt, dicit ascendisse eum in die festo Ierosolymis, et fecisse ibi miraculum illud de homine qui triginta octo annos habebat in infirmitate, nec habebat hominem a quo in piscinam deponeretur, in qua uariis ualetudinibus affecti sanabantur; et ex hac occasione multa eum locutum fuisse commemorat. Post hec eum dicit abiisse trans mare Galilee, quod est Tiberiadis, et secutam multitudinem magnam: deinde abiisse in montem, et ibi sedisse cum discipulis suis, proximo Pascha die festo Iudeorum: tum leuatis oculis et uisa multitudine maxima, pauisse eam de quinque panibus et duobus piscibus ; quod et ceteri Euangeliste dicunt. Ac per hoc, pretermisisse illum per que illi narrando ad huius miraculi commemorationem uenerunt, certum est: uerumtamen tanquam ex alia narrationis uia, cum et illi tacuissent que iste dixisset, ad hoc miraculum de quinque panibus occurrerunt sibi et illi tres qui pene pariter ambulabant, et iste qui sermonum Domini alta consectans, per alia que illi tacuerunt circumuolauit quodammodo, et eis ad miraculum de quinque panibus pariter commemorandum, non multo post ab eis rursus in altiora reuolaturus occurrit.



CAPUT XLuI.---In ipso de quinque panibus miraculo quemadmodum inter se omnes quatuor conueniant.

95. Sequitur ergo Mattheus, et ad ipsum de quinque panibus factum narrationem suam ex ordine ita perducit: uespere autem facto accesserunt ad eum discipuli eius dicentes: Desertus est locus, et hora iam preteriit; dimitte turbas, ut euntes in castella emant sibi escas. iehsu aatem dixit eis: Non habent necesse ire; date illis uos manducare, etc., usque ad illud ubi ait, Manducantium autem fuit numerus quinque millia uirorum, exceptis mulieribus et paruulis . Hoc ergo miraculum quod omnes quatuor Euangeliste commemorant , et putantur inter se aliquid discrepare, considerandum atque tractandum est, ut ex hoc etiam ad cetera similia regule locutionum discantur, quibus tam diuersis eadem tamen sententia retinetur, et eadem rerum ueritas custoditur. Et inchoanda quidem est consideratio, non a Mattheo secundum ordinem Euangelistarum, sed a Ioanne potius, a quo ita expressa est ista narratio, ut etiam nomina discipulorum diceret, cum quibus de hac re locutus est Dominus. Ita enim dicit: Cum subleuasset ergo oculos iehsu, et uidisset quia multitudo maxima uenit ad eum, dicit ad Philippum: Unde ememus panes ut manducent hi? Hoc autem dicebat tentans eum; ipse enim sciebat quid esset facturus. Respondit ei Philippus: Ducentorum denariorum panes non sufficiunt eis, ut unusquisque modicum quid accipiat. Dicit ei unus ex discipulis eius, Andreas frater Simonis Petri: Est puer unus hic, qui habet quinque panes hordeaceos et duos pisces; sed hec quid sunt inter tantos? Dixit ergo iehsu: Facite homines discumbere. Erat autem fenum multum in loco: discubuerunt ergo uiri numero quasi quinque millia. Accepit ergo panes iehsu, et cum gratias egisset, distribuit discumbentibus:  similiter et ex piscibus quantum uolebant. Ut autem impleti sunt, dixit discipulis suis: Colligite que superauerunt fragmenta, ne pereant. Collegerunt ergo, et impleuerunt duodecim cophinos fragmentorum ex quinque panibus hordeaceis, que superfuerunt his qui manducauerant .

96. Non hic queritur quod iste dixit, cuiusmodi essent panes; hordeaceos enim fuisse non tacuit, quod ceteri tacuerunt: neque hoc queritur, quod iste non dixit, fuisse ibi etiam preter quinque millia uirorum, mulieres et paruulos, quod dicit Mattheus. Et omnino iam certum esse debet, et regulariter teneri in talibus questionibus, neminem moueri oportere, cum ab alio dicitur quod ab alio pretermittitur. Sed queritur quomodo ea que dixerunt, uera sint omnia, ne narrationem alterius narrans aliud alter excludat. Si enim Dominus, secundum narrationem Ioannis, prospectis turbis, quesiuit a Philippo, tentans eum, unde illis esce dari possent; potest mouere quomodo sit uerum, quod alii narrauerunt, prius dixisse Domino discipulos, ut dimitteret turbas, quo possent sibi alimenta emere de proximis locis: quibus ille respondit secundum Mattheum, Non habent necesse ire; date eis uos manducare. Cui etiam Marcus Lucasque consentiunt, tantum hoc pretermittentes quod ait, Non habent necesse ire. Intelligitur ergo post hec uerba Dominum inspexisse multitudinem, et dixisse Philippo quod Ioannes commemorat, isti autem pretermiserunt. Deinde quod Philippus apud Ioannem respondit, hoc Marcus a discipulis responsum esse commemorat, uolens intelligi hoc ex ore ceterorum Philippum respondisse: quanquam et pluralem numerum pro singulari usitatissime ponere potuerunt. Quod ergo ait Philippus, Ducentorum denariorum panes non sufficiunt eis, ut unusquisque modicum quid accipiat; hoc est dicere, quod ait Marcus, Euntes ememus ducentis denariis panes, et dabimus eis manducare. Quod autem commemorat idem Marcus dixisse Dominum, Quot panes habetis? pretermiserunt ceteri. Quod autem Andreas apud Ioannem de quinque panibus et duobus piscibus suggessit, hoc ceteri pluralem numerum pro singulari ponentes, ex discipulorum persona retulerunt. Et Lucas quidem responsionem Philippi et responsionem Andree in unam sententiam constrinxit: quod enim ait, Non sunt nobis plus quam quinque panes et duo pisces, Andree retulit responsionem: quod uero adiunxit, Nisi forte nos eamus, et emamus in omnem hanc turbam escas, uidetur ad responsionem Philippi pertinere; nisi quod de ducentis denariis tacuit: quanquam et in ipsius Andree sententia potest hoc intelligi. Cum enim dixisset, Est puer unus hic, qui habet quinque panes hordeaceos, et duos pisces; adiunxit etiam ipse, Sed hec quid sunt inter tantos? hoc est dicere, Nisi forte nos eamus, et emamus in omnem hanc turbam escas.

97. Ex qua uniuersa uarietate uerborum, rerum autem sententiarumque concordia, satis apparet, salubriter nos doceri, nichil querendum in uerbis nisi loquentium uoluntatem: cui demonstrande inuigilare  debent omnes ueridici narratores, cum de homine, uel de angelo, uel de Deo aliquid narrant; horum enim uoluntas uerbis promi potest, ne de ipsa inter se aliquid discrepent.

98. Sane pretermittere non oportet hoc loco intentum et ad cetera, que talia forte occurrerint, facere lectorem, quia Lucas dixit quinquagenos iussos esse discumbere, Marcus uero et quinquagenos et centenos. Quod hic ideo non mouet, quia unus partem dixit, alter totum: qui enim etiam de centenis retulit, hoc retulit quod ille pretermisit: nichil itaque contrarium est. uerumtamen si alius de quinquagenis tantum commemoraret, alius tantum de centenis, ualde uideretur esse contrarium; nec facile dignosceretur utrumque dictum esse, unum autem ab altero, alterum ab altero esse commemoratum: et tamen attentius consideratum inueniri debuisse quis non fateatur? Hoc ideo dixi, quia existunt sepe aliqua eiusmodi, que parum intendentibus et temere iudicantibus contraria uideantur, et non sint.



CAPUT XLuII.---Quod ambulauit super aquas, quomodo qui hoc dixerunt inter se conueniant; et quomodo ab illo loco digrediantur, ubi turbas de quinque panibus pauit.

99. Sequitur Mattheus, et dicit: Et dimissa turba ascendit in montem solus orare. uespere autem facto, solus erat ibi: nauicula autem in medio mari iactabatur fluctibus; erat enim contrarius uentus. Quarta autem uigilia noctis uenit ad eos ambulans supra mare. Et uidentes eum supra mare ambulantem turbati sunt, dicentes: Quia phantasma est, etc., usque ad illud ubi ait, uenerunt et adorauerunt eum dicentes: uere Filius Dei es . Marcus quoque hoc idem post narratum de quinque panibus miraculum ita sequitur: Et cum sero esset, erat nauis in medio mari, et ipse solus in terra. Et uidens eos laborantes in remigando, erat enim uentus contrarius eis, etc. , similiter, nisi quod de Petro super aquas ambulante nichil dixit. Hoc autem ne moueat precauendum est, quod Marcus dixit de Domino, cum ambularet super aquas, et uolebat preterire eos. Quomodo enim hoc intelligere potuerunt, nisi quia in diuersum ibat, eos uolens tanquam alienos preterire, a quibus ita non agnoscebatur, ut phantasma putaretur? Quod ad mysticam significationem referri, quis usque adeo tardus est, ut nolit aduertere? Sed tamen turbatis et exclamantibus subuenit, dicens, Confidite, ego sum; nolite timere. Quomodo ergo eos uolebat preterire, quos pauentes ita confirmat, nisi quia illa uoluntas pretereundi ad eliciendum illum clamorem ualebat, cui subueniri oportebat!

100. Ioannes etiam adhuc cum istis aliquantum immoratur. Nam post narratum de quinque panibus miraculum, ipse quoque hoc de laborante nauicula, et de ambulatione Domini super aquas non tacet, ita contexens: iehsu ergo cum cognouisset quia uenturi essent, ut raperent eum, et facerent eum regem, fugit iterum in montem ipse solus. Ut autem sero factum est, descenderunt discipuli eius ad mare: et cum ascendissent  nauem, uenerunt trans mare in Capharnaum. Et tenebre iam facte erant, et non uenerat ad eos iehsu. Mare autem uento magno flante exsurgebat, etc. . Nihil hic contrarium uideri potest, nisi quod Mattheus dimissis turbis eum dicit ascendisse in montem, ut illic solus oraret: Ioannes autem, in monte fuisse, cum eisdem turbis quas de quinque panibus pauit [1 1Kb] . Sed cum et ipse Ioannes dicat post illud miraculum fugisse eum in montem, ne a turbis teneretur, que eum uolebant regem facere; utique manifestum est quod de monte in planiora descenderant, quando illi panes turbis ministrati sunt. Et ideo non est contrarium quod ascendit rursus in montem, sicut et Mattheus et Ioannes dicunt: nisi quod Mattheus dicit, ascendit; Ioannes autem, fugit: quod esset contrarium, si fugiens non ascenderet. Nec illud repugnat quod Mattheus dixit, ascendit in montem solus orare; Ioannes autem, Cum cognouisset, inquit, quia uenturi essent, ut facerent eum regem, fugit iterum in montem ipse solus. Neque enim cause orandi contraria est causa fugiendi: quandoquidem et hinc Dominus, transfigurans in se corpus humilitatis nostre, ut conforme faceret corpori glorie sue , id quoque docebat, hanc esse nobis magnam causam orandi, quando est causa fugiendi. Nec illud aduersum est, quod Mattheus prius eum dixit iussisse discipulos ascendere in nauiculam, et precedere eum trans fretum, donec dimitteret turbas, ac deinde dimissis turbis ascendisse in montem solum orare; Ioannes uero prius eum fugisse commemorat solum in montem, ac deinde, Ut autem sero factum est, inquit, descenderunt discipuli eius ad mare; et cum ascendissent nauem, etc. Quis enim non uideat hoc recapitulando Ioannem postea dixisse factum a discipulis, quod iam iehsu iusserat antequam fugisset in montem; sicut solet in sermone ad aliquid pretermissum rediri quodammodo? Sed quia ipse reditus, maxime in breuitate ac puncto temporis factus, non commemoratur; putant plerumque qui audiunt, hoc etiam postea factum esse quod postea dicitur. Sic etiam quos dixerat ascendisse nauem, et uenisse trans mare in Capharnaum, dicit ad eos in mari laborantes uenisse Dominum ambulantem super aquas: quod utique prius in ipsa nauigatione factum est, qua ueniebant Capharnaum.

101. Lucas autem post narratum de quinque panibus miraculum pergit in aliud, et ab ordine isto digreditur. Neque enim aliquid de nauicula illa commemorat, et de uia Domini super aquas: sed cum dixisset: Et manducauerunt omnes, et saturati sunt, et sublatum est quod superfuit illis fragmentorum cophini duodecim; deinde subiunxit, Et factum est, cum solus esset orans, erant cum illo et discipuli, et interrogauit illos dicens: Quem me dicunt esse turbe ? iam deinceps aliud narrans, non quod illi  tres, qui Dominum ambulantem super aquas uenisse ad nauigantes discipulos retulerunt. Nec ideo putari debet in illo monte, quo eum dixit Mattheus ascendisse, ut solus oraret, dixisse discipulis, Quem me dicunt esse turbe ? sed omnino alibi, cum solus oraret, et essent cum illo discipuli, hoc interrogauit. Solum quippe Lucas fuisse dixit, non sine discipulis, sicut Mattheus et Ioannes, quando ab illo discesserunt, ut precederent eum trans mare. Iste namque apertissime adiunxit, Erant cum illo et discipuli. Proinde solum dixit, sine turbis, que cum illo non habitabant.



CAPUT XLuIII.---Quomodo Mattheus et Marcus Ioanni non aduersentur in eo quod ab eis tribus narratur quid posteaquam transfretarunt factum sit.

102. Sequitur Mattheus, dicens: Et cum transfretassent, uenerunt in terram Genesar. Et cum cognouissent eum uiri loci illius, miserunt in uniuersam regionem illam, et obtulerunt ei omnes male habentes: et rogabant eum, ut uel fimbriam uestimenti eius tangerent; et quicumque tetigerunt, salui facti sunt. Tunc accesserunt ad eum ab Ierosolymis Scribe et Pharisei dicentes: Quare discipuli tui transgrediuntur traditionem seniorum? Non enim lauant manus suas, cum panem manducant, etc., usque ad illud ubi ait, Non lotis autem manibus manducare, non coinquinat hominem . Hec et Marcus commemorat sine aliqua repugnantie questione : quidquid enim diuerso modo ab alio dicitur, ab eadem sententia non recedit. Ioannes autem ab nauicula, ad quam Dominus super mare ambulans uenit, posteaquam exierunt in terram, more suo in sermonem Domini intentus, eum ex occasione panis multa precipueque diuina locutum esse commemorat; postque ipsum sermonem rursus in aliud atque aliud eius narratio sublimiter fertur . Nec tamen in eo quod ab istis digreditur, aliquid ordini istorum, illius in alia transitus aduersatur. Quid enim prohibet intelligere et illos esse sanatos a Domino, de quibus narrant Mattheus et Marcus; et illis qui eum secuti sunt trans mare, hec eum locutum esse, que predicat Ioannes: quandoquidem Capharnaum, quo dicuntur secundum Ioannem transfretasse, iuxta stagnum est Genesar, ad quam terram secundum Mattheum dicuntur exisse?



CAPUT XLIX.---De muliere Chananea que dixit, Et canes edunt de micis cadentibus de mensa dominorum suorum, quomodo inter se Mattheus Lucasque consentiant.

103. Sequitur itaque Mattheus post illum sermonem Domini, ubi de non lotis manibus cum Phariseis egit, atque ita conserit narrationem, ordinem, quantum ipse transitus indicat, rerum etiam que consecute sunt seruans: Et egressus, inquit, inde iehsu secessit in partes Tyri et Sidonis. Et ecce mulier Chananea a finibus illis egressa, clamauit dicens ei: Miserere mei, Domine, fili Dauid; filia mea male a demonio uexatur. Qui non respondit ei uerbum, etc.,  usque ad illud ubi ait, O mulier, magna est fides tua; fiat sicut uis. Et sanata est filia eius ex illa hora . Hoc de muliere Chananea etiam Marcus commemorat, eumdem rerum gestarum ordinem seruans, nec afferens aliquam repugnantie questionem, nisi quod in domo dicit fuisse Dominum cum ad illum uenit eadem mulier profilia sua rogans . Mattheus autem posset quidem facile intelligi de domo tacuisse, eamdem tamen rem commemorasse: sed quoniam dicit discipulos Domino ita suggessisse, Dimitte illam, quoniam clamat post nos; nichil uidetur aliud significare, quam post ambulantem Dominum mulierem illam deprecatorias uoces emisisse. Quomodo ergo in domo, nisi quia intelligendum est dixisse quidem Marcum quod intrauerit ubi erat iehsu, cum eum predixisset fuisse in domo? Sed quia Mattheus ait, Non respondit ei uerbum; dedit agnoscere, quod ambo tacuerunt, in eo silentio egressum fuisse Iesum de domo illa: atque ita cetera contexuntur, que iam in nullo discordant. Quod enim Marcus commemorat ei Dominum respondisse de pane filiorum non mittendo canibus, illis interpositis, dictum est, que Mattheus dicta non tacuit: id est, quia discipuli rogauerunt eum pro illa; et quia respondit non se esse missum nisi ad oues que perierunt domus Isrel; et quia illa uenit, id est, consecuta est, et adorauit eum dicens, Domine, adiuua me: tunc deinde dictum est quod Euangeliste ambo commemorant.



CAPUT L.---Cum de septem panibus pauit turbas, utrum inter se Mattheus Marcusque conueniant.

104. Sequitur Mattheus ita narrans: Et cum transisset inde iehsu, uenit secus mare Galilee; et ascendens in montem, sedebat ibi. Et accesserunt ad eum turbe multe, habentes secum mutos, claudos, cecos, debiles, et alios multos; et proiecerunt eos ad pedes eius, et curauit eos: ita ut turbe mirarentur, uidentes mutos loquentes, claudos ambulantes, cecos uidentes; et magnificabant Deum Isrel. iehsu autem conuocatis discipulis suis dixit: Misereor turbe, quia triduo iam perseuerant mecum, et non habent quod manducent, etc., usque ad illud ubi ait, Erant autem qui manducauerunt quatuor millia hominum, extra paruulos et mulieres . Hoc aliud miraculum de septem panibus et paucis pisciculis etiam Marcus commemorat eodem pene etiam ordine, nisi quia interponit quod nullus alius dicit, de surdo cui Dominus aures aperuit, spuens et dicens, Effeta, quod est, adaperire .

105. Hoc sane non ab re fuerit admonere in hoc miraculo de septem panibus, quod duo euangeliste Mattheus Marcusque posuerunt, quia si aliquis eorum id dixisset, qui de illis quinque panibus non dixisset, contrarius ceteris putaretur. Quis enim non existimaret unum idemque factum esse; non autem integre et ueraciter, siue ab illo, siue ab aliis, siue ab omnibus fuisse narratum, sed aut illum pro quinque panibus septem dum falleretur commemorasse, aut illos pro septem quinque, aut utrosque mentitos, uel obliuione deceptos? Hoc et de duodecim cophinis, et de septem  sportis opinaretur quasi contrarium: hoc de quinque millibus, et de quatuor millibus eorum qui pascerentur. Sed quia illi qui miraculum de septem panibus narrauerunt, nec illud de quinque tacuerunt, neminem mouet, et utrumque factum omnes intelligunt. Hoc ideo diximus, ut sicubi simile inuenitur factum a Domino, quod in aliquo alteri Euangeliste ita repugnare uideatur, ut omnino solui non possit, nichil aliud intelligatur quam utrumque factum esse, et aliud ab alio commemoratum: sicut de centenis, et quinquagenis discumbentibus commendauimus; quia si non etiam illud utrumque apud unum inueniremus, contraria singulos dixisse putaremus  .



CAPUT LI.---Quod dicit Mattheus inde eum uenisse in fines Magedan, quomodo congruat Marco; et in eo quod petentibus signum respondit iterum de Iona.

106. Sequitur Mattheus, et dicit: Et dimissa turba ascendit in nauiculam et uenit in fines Magedan, etc. usque ad illud ubi ait, Generatio mala et adultera signum querit, et signum non dabitur ei, nisi signum Ione prophete . Hoc iam et alibi dixit idem Mattheus . Unde etiam atque etiam retinendum est, sepius Dominum eadem dixisse; ut quod existente contrario solui non potuerit, bis dictum intelligatur. Hunc sane ordinem etiam Marcus tenens, post illud de septem panibus miraculum, hoc idem subiicit quod Mattheus, nisi quod Dalmanutha, quod in quibusdam codicibus legitur, non dixit Mattheus, sed Magedan . Non autem dubitandum est eumdem locum esse sub utroque nomine. Nam plerique codices non habent etiam secundum Marcum, nisi Magedan. Nec illud moueat, quod Marcus non dicit responsum esse querentibus signum de celo, idem quod Mattheus de Iona, sed ait Dominum respondisse, Signum non dabitur ei. Intelligendum est enim quale petebant, hoc est, de celo: pretermisit autem dicere de Iona, quod Mattheus commemorauit.



CAPUT LII.---De fermento Phariseorum, quomodo cum Marco conueniat, uel re uel ordine.

107. Sequitur Mattheus: Et relictis illis abiit. Et cum uenissent discipuli eius trans fretum, obliti sunt panes accipere. Qui dixit illis: Intuemini, et cauete a fermento Phariseorum et Saduceorum, etc., usque ad illud ubi ait, Tunc intellexerunt quia non dixerit cauendum a fermento panum, sed a doctrina Phariseorum et Saduceorum . Hec eadem etiam Marcus et eodem ordine digerit .



CAPUT LIII.---Cum interrogauit discipulos, quem illum dicerent homines, utrum nichil inter se repugnent Mattheus, Marcus et Lucas, rebus aut ordine.

108. Sequitur Mattheus: uenit autem iehsu in partes Cesaree Philippi, et interrogabat discipulos suos dicens: Quem me [1 1Kb] dicunt homines esse Filium hominis? At illi dixerunt: Alii Ioannem Baptistam, alii autem Eliam, alii uero Ieremiam, aut unum ex Prophetis,  etc., usque ad illud ubi ait, Et quodcumque solueris super terram, erit solutum et in celis . Hoc eodem pene ordine Marcus narrat, sed interposuit primo de ceco illuminato, quod solus ipse commemorat, de illo qui dixit Domino, uideo homines sicut arbores ambulantes . Lucas autem post miraculum illud de quinque panibus hoc recordatur, atque inserit : cuius recordationis ordo, sicut supra iam ostendimus, nichil repugnat ordini istorum. Sed potest illud mouere, quod Lucas Dominum interrogasse discipulos suos, quem illum dicerent homines, tunc dixit, cum esset solus orans, et adessent etiam ipsi: porro autem Marcus in uia dicit illos hoc ab eodem interrogatos. Sed eum mouet, qui nunquam orauit in uia [1 1Kb] .

109. Iam etiam dixisse me recolo, ne quis arbitretur quod hic Petrus nomen acceperit, ubi illi ait, Tu es Petrus, et super hanc petram edificabo Ecclesiam meam. Non enim accepit hoc nomen, nisi ubi Ioannes commemorat ei dictum esse, Tu uocaberis Cephas, quod interpretatur Petrus . Unde nec illo loco, ubi Marcus duodecim discipulos nominatim commemorans, dixit appellatos Iacobum et Ioannem filios tonitrui, arbitrandum est nomen accepisse Petrum; quia dixit illic quod imposuerit ei nomen ut uocaretur Petrus : hoc enim recolendo dixit, non quod tunc factum sit.



CAPUT LIu.---Ubi prenuntiauit discipulis passionem suam, que sit inter Mattheum, Marcum et Lucam conuenientia.

110. Sequitur Mattheus, et dicit: Tunc precepit discipulis suis, ut nemini dicerent quia ipse esset iehsu Christus. Exinde cepit iehsu ostendere discipulis suis quia oporteret eum ire Ierosolymam, et multa pati a senioribus et Scribis, etc., usque ad illud ubi ait, Non sapis ea que Dei sunt, sed ea que hominum . Hec eodem ordine subnectunt Marcus et Lucas : sed Lucas de Petro, quod passioni Christi contradixerit, tacet.



CAPUT Lu.---Ubi subiungunt iidem tres quomodo preceperit Dominus ut post eum qui uoluerit ueniat quam secum concordent.

111. Sequitur Mattheus: Tunc iehsu dixit discipulis suis: Si quis uult post me uenire, abneget semetipsum, et tollat crucem suam, et sequatur me, etc., usque ad illud ubi ait, Et tunc reddet unicuique secundum opus eius . Hoc et Marcus subiungit eumdem ordinem seruans: sed ipse non dicit de Filio hominis uenturo cum Angelis suis, ut reddat unicuique secundum opus suum. Commemorat tamen etiam illud dixisse Dominum, Qui enim me confusus fuerit, et mea uerba, in generatione ista adultera et peccatrice, et Filius hominis confundetur eum cum uenerit in gloria sua cum Angelis sanctis . Quod intelligi potest ad eamdem sententiam pertinere, qua dixit Mattheus, ut reddat unicuique secundum  opus suum. Lucas quoque eadem eodemque ordine annectit, non multum diuerso uerborum modo, eadem tamen sententiarum ueritate simillimus [1 1Kb] .



CAPUT LuI.---Quod se Dominus tribus discipulis in monte ostendit cum Moyse et Elia, quomodo inter se congruant tres isti ordine et rebus, et maxime propter numerum dierum, quia Mattheus et Marcus dicunt post sex dies factum, quod Lucas post octo.

112. Sequitur Mattheus: Amen dico uobis, sunt quidam de hic stantibus, qui non gustabunt mortem donec uideant Filium hominis uenientem in regno suo. Et post dies sex assumpsit iehsu Petrum, et Iacobum, et Ioannem fratrem eius, et duxit illos in montem excelsum seorsum, etc., usque ad illud ubi ait, Nemini dixeritis uisionem, donec Filius hominis a mortuis resurgat. Hec uisio Domini in monte coram tribus discipulis, Petro, Iacobo et Ioanne, ubi etiam de celo illi testimonium paterne uocis perhibitum est, a tribus Euangelistis eodem ordine commemoratur, et ad easdem omnino sententias : sed cetera secundum ea genera locutionum diuersa, sine ulla sententiarum diuersitate, que multis locis superius demonstrauimus, uideri a legentibus possunt.

113. Quod autem Marcus post sex dies factum dicit, sicut Mattheus, Lucas autem post octo, non contemnendi sunt, si quos mouet, sed ratione reddita instruendi. Dies enim quando enuntiamus dicentes: Post tot dies; aliquando non annumeramus eum in quo loquimur, et eum quo res ipsa futura est, quam prenuntiamus uel pollicemur, sed medios, post quos reuera plenos atque integros illud futurum est. Hoc fecit Mattheus et Marcus; excepto eo die quo hec loquebatur iehsu, et illo quo exhibuit memoratam in monte uisionem, medios dies intuentes dixerunt, Post sex dies: quod ille annumeratis finalibus, id est primo atque ultimo, dixit, Post octo dies, eo loquendi modo quo pars pro toto commemoratur.

114. Item quod Lucas ait de Moyse et Elia, Et factum est, dum discederent ab illo, ait Petrus ad Iesum: Preceptor, bonum est nos hic esse, et cetera, non debet putari contrarium ei quod Mattheus Marcusque ita coniunxerunt, Petrum hoc suggessisse quasi adhuc Moyses et Elias cum Domino loquerentur. Non enim expresserunt, quod tunc; sed tacuerunt potius, quod iste addidit, illis discedentibus hoc Petrum de tribus tabernaculis faciendis Domino suggessisse. Addidit etiam Lucas, intrantibus illis in nubem, factam esse uocem de nube; quod illi non dixerunt, sed nec contradixerunt.



CAPUT LuII.---Ubi de aduentu Elie locutus est eis, que sit conuenientia inter Mattheum et Marcum.

115. Sequitur Mattheus: Et interrogauerunt eum discipuli dicentes: Quid ergo Scribe dicunt quod Eliam oporteat primum uenire? At ille respondens ait eis: Elias quidem uenturus est, et restituet omnia: dico autem uobis quia Elias iam uenit, et non cognouerunt eum,  sed fecerunt in eo quecumque uoluerunt; sic et Filius hominis passurus est ab eis. Tunc intellexerunt discipuli quia de Ioanne Baptista dixisset eis . Hoc idem Marcus, etiam hunc ordinem seruans, commemorauit et in nonnulla diuersitate uerborum, nusquam tamen ab eiusdem sententie ueritate discessit : sed ipse non addidit, intellexisse discipulos quod Ioannem Dominus significasset, dicendo quod Elias iam uenerit.



CAPUT LuIII.---De illo qui ei obtulit filium suum, quem discipuli sanare non potuerant, quemadmodum tres isti consentiant etiam ordine narrationis.

116. Sequitur Mattheus, et dicit: Et cum uenisset ad turbam, accessit ad eum homo genibus prouolutis ante eum, dicens: Domine, miserere filii mei, quia lunaticus est, et male patitur, etc., usque ad illud ubi ait, Hoc autem genus non eiicitur nisi per orationem et ieiunium . Hoc et Marcus et Lucas eodem etiam ordine memorant, sine ulla repugnantie questione .



CAPUT LIX.---Ubi de passione sua cum eis dixisset, contristati sunt, quod tres ipsi eodem ordine commemorant.

117. Sequitur Mattheus, dicens: Conuersantibus autem eis in Galilea, dixit illis iehsu: Filius hominis tradendus est in manus hominum; et occident eum, et tertia die resurget. Et contristati sunt uehementer . Hoc eodem ordine Marcus Lucasque commemorant .



CAPUT LX.---Ubi de ore piscis soluit tributum, quod Mattheus solus dicit.

118. Sequitur Mattheus, dicens: Et cum uenissent Capharnaum, accesserunt qui didrachma accipiebant, ad Petrum, et dixerunt ei: Magister uester non soluit didrachma? Ait, Etiam, etc., usque ad illud ubi ait, Inuenies staterem; illum sumens da eis pro me et te . Hoc solus iste commemorat, quo interposito eumdem ordinem sequitur, in quo cum eo etiam Marcus et Lucas pariter ambulant.



CAPUT LXI.---De puero paruulo quem proposuit imitandum, de scandalis mundi, de membris corporis scandalizantibus, de angelis paruulorum qui uident faciem Patris, de una oue ex ouibus centum, de fratre corripiendo in secreto, de soluendis ligandisque peccatis, de concordia duorum et congregatione trium, de dimittendis peccatis usque septuagies septies, de seruo cui dimissum est multum debitum, et ipse paruum non dimisit conseruo, Mattheus quemadmodum ceteris non repugnat.

119. Sequitur ergo idem Mattheus, et dicit: In illa hora accesserunt discipuli ad Iesum dicentes: Quis, putas, maior est in regno celorum? Et aduocans iehsu paruulum, statuit eum in medio eorum, et dixit: Amen dico uobis, nisi conuersi fueritis, et efficiamini sicut paruuli, non intrabitis in regnum celorum, usque ad illud ubi ait, Sic et Pater meus celestis faciet uobis, si non remiseritis unusquisque fratri suo de cordibus uestris . Ex isto aliquanto prolixiore Domini sermone non omnia, sed quedam Marcus eumdem  sequens ordinem posuit; quedam etiam ipse, que Mattheus non dicit, inseruit . Totus autem sermo quousque eum considerandum suscepimus, a Petro solo interpellatur, querente quoties fratri debeat ignosci. Talia enim Dominus loquebatur, ut satis eluceat, etiam hoc quod Petrus interrogauit, eique responsum est, ad eumdem pertinere sermonem. Lucas autem, nisi illud de paruulo quem constituit ante discipulos imitandum, cum de sua magnitudine cogitarent, nichil hoc ordine seruato commemorat . Si qua enim alia similiter dixit, que et in isto sermone sunt posita, alibi et ex aliis occasionibus dicta recoluit: sicut Ioannes de remissione peccatorum, quod tenebuntur, si cui tenuerint; et dimittentur, si cui dimiserint, post resurrectionem a Domino dictum commemorat ; cum Mattheus in hoc sermone Dominum hoc dixisse meminerit, quod et Petro antea dictum fuisse idem ipse testatur . Eadem itaque sepe ac pluribus locis Iesum dixisse, necubi moueamur, si ordo dictorum quibusdam repugnare putabitur, sicut iam toties commendauimus, meminisse debemus, ne hoc semper admonere necesse sit.



CAPUT LXII.---Quando interrogatus est utrum liceat dimittere uxorem, quemadmodum inter se consentiant Mattheus et Marcus, maxime de ipsis interrogationibus uel Domini uel Iudeorum atque responsis, in quibus uidentur aliquantulum uariare.

120. Sequitur Mattheus, ita narrans: Et factum est, cum consummasset iehsu sermones istos, migrauit a Galilea, et uenit in fines Iudee trans Iordanem: et secute sunt eum turbe multe, et curauit eos ibi. Et accesserunt ad eum Pharisei, tentantes eum, et dicentes: Si licet homini dimittere uxorem suam quacumque ex causa, etc., usque ad illud ubi ait, Qui potest capere capiat . Hoc et Marcus commemorat, eumdem ordinem tenens . Sane uidendum est, ne repugnare uideatur, quod idem Marcus a Domino dicit interrogatos Phariseos, quid eis Moyses preceperit, atque ita illos interroganti respondisse de permisso sibi libello repudii: cum Mattheus dixerit uerbis Domini, quibus ostenderat ex Lege Deum coniunxisse masculum et feminam, et propterea non eos debere ab homine separari, illos retulisse responsionem, Quid ergo Moyses mandauit dari libellum repudii, et dimittere? Quibus iterum ait, Quoniam Moyses ad duritiam cordis uestri permisit uobis dimittere uxores uestras: ab initio autem non sic fuit. Nam et Marcus hanc Domini responsionem non tacet, sed posteaquam ei responderunt interroganti de libello repudii.

121. In quo ordine uel modo uerborum hoc intelligere debemus, ad rei ueritatem nichil interesse utrum Domino separationem prohibenti et sententiam suam de Lege firmanti, ipsi intulerint questionem de libello repudii per eumdem Moysen sibi permisso, per quem et illud scriptum est, quod Deus coniunxerit masculum et feminam ; an hoc idem illi de precepto Moysi eos interroganti responderint. Nam et uoluntas eius ita se habebat, ut non eis redderet  rationem cur illud Moyses permiserit, nisi prius ipsi hoc commemorassent; que uoluntas eius, ea quam Marcus posuit, interrogatione significata est: et illorum uoluntas ipsa erat, ut de auctoritate Moysi, quoniam mandauit darili bellum repudii, tanquam concluderent eum separationem sine dubio uetaturum; hoc enim dicturi etiam tentantes accesserant. Que uoluntas eorum sic expressa est per Mattheum, ut non eos esse commemoraret interrogatos, sed ultro intulisse de mandato Moysi, quo uelut conuincerent Dominum separationem coniugum prohibentem. Cum ergo uoluntas loquentium, cui debent uerba seruire, ab Euangelista utroque monstrata sit, nichil interest quam diuersus inter ambos fuerit narrandi modus, dum ab eadem ueritate neuter abscederet.

122. Potest etiam hoc intelligi, quod, sicut dicit Marcus, prius eos de uxore dimittenda interrogantes Dominus uicissim interrogaret, quid eis preceperit Moyses: qui cum respondissent, Moysen permisisse libellum repudii scribere, et dimittere, respondit eis de ipsa Lege per Moysen data, quomodo Deus instituerit coniugium masculi et femine, dicens ea que ponit Mattheus, id est, Non legistis quia qui fecit ab initio, masculum et feminam fecit eos, et cetera. Quibus auditis illi id quod ei primo interroganti responderant, repetiuerunt, dicentes, Quid ergo Moyses mandauit dari libellum repudii, et dimittere? Tunc iehsu causam ostendit esse duritiam cordis ipsorum, quam Marcus breuitatis causa prius ponit, tanquam illi priori, quam Mattheus intermisit, eorum responsioni redditam; nichil deperire iudicans ueritat, quocumque loco eisdem ipsis uerbis que bis dixerant redderetur, quoniam ipsis uerbis eam reddiderat Dominus.



CAPUT LXIII.---De paruulis quibus manus imposuit, de diuite cui dixit, uende omnia tua; de uinea quo conducti sunt operarii per horas diuersas, quemadmodum Mattheus duobus aliis non repugnet.

123. Sequitur Mattheus: Tunc oblati sunt ei paruuli, ut manus eis imponeret, et oraret: discipuli autem increpabant eos, et cetera, usque ad illud ubi ait, Multi enim sunt uocati, pauci autem electi . Hunc cum Mattheo Marcus ordinem tenuit , sed de conductis operariis ad uineam solus Mattheus interponit. Lucas autem cum commemorasset illud quod eis dixit querentibus inter se quisnam maior esset, adiunxit de illo quem uiderant eiicientem demonia, cum eum non sequeretur: inde iam digreditur ab istis duobus, ubi ait eum firmasse faciem suam ut iret in Ierusalem ; ac post multa interposita occurrit eis rursus ad commemorandum istum diuitem cui dicitur, uende omnia que habes ; quem nunc isti commemorant ex ordine quo pariter eunt. Nam ibi etiam Lucas de istis paruulis, antequam diuitis faciat mentionem, quemadmodum et isti, non pretermittit. De illo ergo diuite qui querit, quid boni faciat ut uitam eternam consequatur, potest uideri distare aliquid quod secundum Mattheum dicitur, Quid me interrogas de bono? secundum illos autem, Quid me dicis bonum? Nam,  Quid me interrogas de bono? ad illud magis referri potest, quod ait ille querens, Quid boni faciam? Ibi enim et bonum nominauit, et interrogatio est: Magister autem bone, nondum est interrogatio. Commodissime ergo intelligitur utrumque dictum, Quid dicis me bonum; et, interrogas me de bono?



CAPUT LXIu.---Ubi secreto duodecim discipulis de passione sua predixit, et mater filiorum Zebedei cum filiis suis petiit ut unus eorum ad dexteram eius, alter ad sinistram sederet, quomodo non repugnet Mattheus aliis duobus.

124. Sequitur Mattheus, et dicit: Et ascendens iehsu Ierosolymam assumpsit duodecim discipulos secreto, et ait illis: Ecce ascendimus Ierosolymam, et filius hominis tradetur principibus sacerdotum et Scribis; et condemnabunt eum morte, et tradent eum Gentibus ad deludendum et flagellandum et crucifigendum; et tertia die resurget. Tunc accessit ad eum mater filiorum Zebedei cum filiis suis, adorans, et petens aliquid ab eo, etc., usque ad illud ubi ait, Sicut Filius hominis non uenit ministrari, sed ministrare, et dare animam suam redemptionem pro multis . Hunc cum illo ordinem etiam Marcus tenet, filios Zebedei perhibens dixisse quod ab eis, non per eos ipsos, sed per matrem dictum esse Mattheus expressit, cum illa eorum uoluntatem attulisset ad Dominum. Unde magis ipsos quam illam dixisse quod dictum est, Marcus breuiter intimauit. Denique et Dominus, et secundum Mattheum et secundum Marcum, ipsis potius quam matri respondit. Lucas autem posteaquam ex eodem ordine commemorauit, que de passione et de resurrectione sua duodecim discipulis predixerit, pretermittit ea que isti commemorant, post que interposita occurrunt ei ad Iericho . Quod autem dixerunt Mattheus et Marcus de principibus gentium, qui dominantur subiectis, non ita futurum inter illos, sed eum qui erit maior etiam seruum aliorum futurum: dicit tale aliquid et Lucas, sed non eo loco ; et ordo ipse indicat, iterum esse eamdem sententiam a Domino dictam.



CAPUT LXu.---De cecis Iericho illuminatis, quemadmodum non aduersetur Mattheus uel Marco, uel Luce.

125. Sequitur Mattheus: Et egredientibus eis ab Iericho, secuta est eum turba multa. Et ecce duo ceci sedentes secus uiam audierunt quia iehsu transiret, et clamauerunt, dicentes: Domine, miserere nostri, fili Dauid, etc., usque ad illud ubi ait, Et confestim uiderunt, et secuti sunt eum . Hoc et Marcus commemorat, sed de uno ceco factum . Que ita soluitur questio, ut illa soluta est de duobus, qui legionem demonum patiebantur in regione Gerasenorum . Nam duorum etiam cecorum, quos modo interposuit, unum fuisse notissimum et in illa ciuitate famosissimum, ex hoc etiam satis apparet, quod et nomen eius et patris eius Marcus commemorauit: quod in tot superius sanatis a Domino non facile occurrit, nisi cum Iairum archisynagogum  etiam nomine expressit, cuius filiam resuscitauit iehsu . In quo etiam magis iste sensus apparet, quia et ille archisynagogus utique in loco isto nobilis fuit. Procul dubio itaque Bartimeus iste Timei filius ex aliqua magna felicitate deiectus, notissime et famosissime miserie fuit, quod non solum cecus, uerum etiam mendicus sedebat. Hinc est ergo quod ipsum solum uoluit commemorare Marcus, cuius illuminatio tam claram famam huic miraculo comparauit, quam erat illius nota calamitas.

126. Lucas uero quamuis omnino eodem modo factum, tamen in alio ceco intelligendus est par commemorare miraculum, et eiusdem miraculi parem modum. Ille quippe hoc factum dicit, cum appropinquaret Iericho : at isti cum egrederetur ab Iericho. Sed nomen ciuitatis et facti similitudo putari suadet semel esse factum: sed Euangelistas in hoc sibi aduersari, quod alius dicat, Cum appropinquaret Iericho, alii, Cum egrederetur ab Iericho, non sane hoc persuadet, nisi eis qui procliuius credi uolunt mentiri Euangelium, quam duo similia similiterque miracula fecisse Iesum. Quid autem sit credibilius, et quid potius uerum, et omnis fidelis filius Euangelii facillime uidet; et omnis contentiosus saltem cum admonitus fuerit, uel tacendo, uel etiamsi tacere noluerit, cogitando sibi ipse respondet.



CAPUT LXuI.---De asine pullo, quomodo Mattheu. ceteris congruat, qui solum pullum commemorant.

127. Sequitur Mattheus, et dicit: Et cum appropinquassent Ierosolymis, et uenissent Bethphage ad montem Oliueti, tunc iehsu misit duos discipulos, dicens eis. Ite in castellum quod contra uos est, et statim inuenietis asinam alligatam et pullum cum ea, etc., usque ad eum locum ubi ait, Benedictus qui uenit in nomine Domini, Hosanna in altissimis . Hoc etiam Marcus narrat eodem ordine custodito . Lucas autem in Iericho immoratur, quedam commemorans que isti pretermiserunt, de Zacheo principe Publicanorum, et quedam in parabolis dicta. Post hec et ipse occurrit eis ad huius pulli commemorationem, in quo sedit iehsu . Nec moueat quod Mattheus asinam dicit et pullum, ceteri autem de asina tacent. Imo etiam recordanda est illa regula, quam de quinquagenis et centenis discumbentibus, cum quinque panibus turbe pascerentur, supra insinuauimus : qua insinuata, non deberet hoc iam permouere lectorem, nec si Mattheus ita de pullo tacuisset, quemadmodum illi de asina tacuerunt, ut maxime contrarium putaretur, quod unus asinam dixit, alii pullum asine; quanto minus moueri oportet, quia unus ita commemorauit asinam, de qua ceteri tacuerunt, ut tamen pullum non taceret, de quo illi dixerunt? Ubi ergo utrumque factum potest intelligi, nulla repugnantia est, nec si alius aliud, et aliud alius commemoret: quanto minus ubi alius unum, alius utrumque?

128. Ioannes quoque cum taceat quemadmodum Dominus discipulos suos ad hec animalia sibi adducenda miserit, interponit tamen breuiter hoc de pullo,  cum testimonio etiam prophete, quod Mattheus adhibet . In quo etiam testimonio prophetico aliquantum diuersa Euangelistarum locutio ab ea quidem sententia non recedit: sed potest mouere quod hoc Mattheus sic adhibet, ut asinam dicat commemorasse prophetam; non autem ita se habet, uel quod Ioannes interponit, uel codices ecclesiastici interpretationis usitate. Cuius rei causa illa mihi uidetur, quod Mattheus hebrea lingua perhibetur Euangelium conscripsisse. Manifestum est autem interpretationem illam que dicitur Septuaginta in nonnullis se aliter habere quam inueniunt in hebreo, qui eam linguam nouerunt, et qui interpretati sunt singuli eosdem Libros hebreos. Huius item distantie causa si queratur, cur tanta auctoritas interpretationis Septuaginta multis in locis distet ab ea ueritate que in hebreis codicibus inuenitur; nichil occurrere probabilius existimo, quam illos Septuaginta eo spiritu interpretatos, quo et illa que interpretabantur dicta fuerant: quod ex ipsa eorum mirabili que predicatur consensione firmatum est. Ergo et ipsi nonnulla in eloquio uariando, et ab eadem uoluntate Dei, cuius illa dicta erant, et cui uerba seruire debebant non recedendo, nichil aliud demonstrare uoluerunt, quam hoc ipsum quod nunc in Euangelistarum quatuor concordi quadam diuersitate miramur, qua nobis ostenditur non esse mendacium, si quisquam ita diuerso modo aliquid narret, ut ab eius uoluntate cui consonandum et consentiendum est, non recedat. Quod nosse et moribus utile est, propter cauenda et iudicanda mendacia; et ipsi fidei, ne putemus quasi consecratis sonis, ita muniri ueritatem, tanquam Deus nobis quemadmodum ipsam rem, sic uerba que propter illam sunt dicenda, commendet; cum potius ita res que dicenda est, sermonibus per quos dicenda est [1 1Kb] , preferatur, ut istos omnino querere non deberemus, si eam sine his nosse possemus, sicut illam nouit Deus, et in ipso Angeli eius.



CAPUT LXuII.---De expulsis templo uendentibus et ementibus, quemadmodum tres isti non repugnent Ioanni qui hoc idem longe alibi dicit.

129. Sequitur Mattheus, et dicit: Et cum intrasset Ierosolymam, commota est uniuersa ciuitas, dicens: Quis est hic? Populi autem dicebant: Hic est iehsu propheta a Nazareth Galilee. Et intrauit iehsu in templum Dei, et eiiciebat omnes uendentes et ementes in templo, etc., usque ad eum locum ubi ait, uos autem fecistis illam speluncam latronum. Hoc de turbis uendentium eiectis e templo, omnes commemorant, sed Ioannes longe diuerso ordine . Nam post testimonium Baptiste Ioannis de Iesu, cum eum commemorasset isse in Galileam, quando aquam conuertit in uinum, inde post commemorationem paucorum in Capharnaum dierum, dicit eum ascendisse in Ierosolymam, cum esset Pascha Iudeorum, et facto flagello de resticulis expulisse de templo uendentes.  Unde manifestum est, non semel, sed iterum hoc esse a Domino factum: sed illud primum commemoratum a Ioanne, hoc ultimum a ceteris tribus.



CAPUT LXuIII.---De arefacta arbore ficulnea, et que iuxta narrata sunt, quomodo non repugnet Mattheus ceteris, et maxime Marco de ordine narrationis.

130. Sequitur Mattheus: Et accesserunt ad eum ceci et claudi in templo, et sanauit eos. uidentes autem principes sacerdotum et Scribe mirabilia que fecit, et pueros clamantes in templo et dicentes, Hosanna filio Dauid; indignati sunt, et dixerunt ei: Audis quid isti dicunt? iehsu autem dicit eis: Utique; nunquam legistis, quia ex ore infantium et lactentium perfecisti laudem? Et relictis illis, abiit foras extra ciuitatem in Bethaniam, ibique mansit. Mane autem reuertens in ciuitatem, esuriuit: et uidens fici arborem unam secus uiam, uenit ad eam, et nichil inuenit in ea, nisi folia tantum; et ait illi: Nunquam ex te fructus nascatur in sempiternum; et arefacta est continuo ficulnea. Et uidentes discipuli mirati sunt dicentes: Quomodo continuo aruit? Respondens autem iehsu, ait eis: Amen dico uobis, si habueritis fidem et non hesitaueritis, non solum de ficulnea facietis, sed et si monti huic dixeritis, Tolle te, et iacta te in mare, fiet: et omnia quecumque petieritis in oratione credentes, accipietis .

131. Hoc et Marcus consequenter dicit, sed non eumdem ordinem tenet. Primo enim quod eum Mattheus in templum dixit intrasse, et eiecisse uendentes et ementes, non commemorat Marcus, sed circumspectis omnibus, cum iam uespera esset, exisse dicit in Bethaniam cum duodecim; et alia die cum exirent a Bethania esuriisse, et arbori fici maledixisse: quod et Mattheus commemorat. Et subiungit idem Marcus, quod uenerit Ierosolymam, et cum introisset in templum, eiecit uendentes et ementes, quasi altero die, non primo factum esset . Sed quia Mattheus ita connectit, Et relictis illis, abiit foras extra ciuitatem in Bethaniam, unde mane reuertentem in ciuitatem arbori maledixisse commemorat; probabilius creditur ipse potius tenuisse ordinem temporis de uendentibus et ementibus eiectis de templo. Cum enim dicit, Et relictis illis, abiit foras; quibus relictis intelligi poterit, nisi cum quibus superius loquebatur, indignantibus quod pueri clamarent, Hosanna filio Dauid? Pretermisit ergo Marcus quod primo die factum est, cum intrauit in templum; et recordatum interposuit, cum dixisset quod non inuenerit aliquid in ficulnea preter folia, quod secundo die factum est, sicut ambo testantur. Miratos autem esse discipulos quod arbor aruerit, et eis Dominum respondisse de fide et de monte in mare transferendo, non ipso secundo die quo dixit arbori, Iam non amplius in eternum quisquam ex te fructum manducet, sed tertio die dicit. Ipso quippe die secundo commemorauit idem Marcus de templo eiectos uendentes, quod primo die factum pretermiserat. Ipso ergo secundo die dicit facta uespera egressum de ciuitate, et cum mane transirent, uidisse discipulos ficum aridam factam a radicibus, et  recordatum Petrum dixisse ei, Rabbi, ecce ficus cui maledixisti, aruit: tunc eum de potentia fidei respondisse. Mattheus autem tanquam secundo die hoc totum factum sit, id est, et dictum arbori, Nunquam ex te fructus nascatur in sempiternum; et arefactam esse continuo; et uidentibus hoc discipulis atque mirantibus illud de uirtute fidei fuisse responsum. Unde intelligitur, Marcum quidem secundo die commemorasse quod primo die factum pretermiserat, de templo scilicet eiectos uendentes et ementes: Mattheus uero cum commemorasset quod altero die factum est, de arbore maledicta quando mane reuertebatur a Bethania in ciuitatem, pretermisit ea que Marcus commemorauit, uenisse illum in ciuitatem, et uespere exiisse, et mane cum transirent, discipulos arborem aridam fuisse miratos; et ei quod secundo die gestum erat, quo arbor maledicta est, adiunxit illud quod tertio die gestum est, eius ariditatem miratos esse discipulos, et de potentia fidei a Domino audisse: sic ea coniungens, ut nisi ex Marci narratione cogamur intendere, ubi et quid Mattheus pretermiserit, non possit agnosci. Cum ergo dixisset Mattheus, Et relictis illis, abiit foras extra ciuitatem in Bethaniam, ibique mansit. Mane autem reuertens in ciuitatem, esuriuit: et uidens fici arborem unam secus uiam, uenit ad eam, et nichil inuenit in ea, nisi folia tantum; et ait illi: Nunquam abs te fructus nascatur in sempiternum; et arefacta est continuo ficulnea; pretermissis ceteris ad eumdem diem pertinentibus, adiunxit statim, Et uidentes discipuli mirati sunt dicentes: Quomodo continuo aruit? quod alio die uiderunt, alio die mirati sunt. Intelligitur autem non tunc aruisse quando uiderunt, sed continuo cum maledicta est. Neque enim arescentem, sed penitus arefactam uiderunt, ac sic eam continuo in uerbo Domini aruisse intellexerunt.



CAPUT LXIX.---Cum Dominum interrogauerunt Iudei, in qua potestate ista faceret, quomodo inter se consentiant isti tres.

132. Sequitur Mattheus, et dicit: Et cum uenisset in templum, accesserunt ad eum docentem principes sacerdotum et seniores populi dicentes: In qua potestate hec facis? Et quis dedit tibi hanc potestatem? Respondens iehsu dixit illis: Interrogabo uos et ego unum sermonem; quem si dixeritis mihi, et ego uobis dicam in qua potestate hec faciam. Baptismus Ioannis unde erat? etc., usque ad illud ubi ait, Nec ego uobis dico in qua potestate hec facio . Hoc totum et alii duo Marcus et Lucas totidem pene uerbis explicauerunt : nec in ordine inter se uidentur aliquid discrepare, nisi unde superius locutus sum, quod pretermissis quibusdam Mattheus ad alterum diem pertinentibus ita contexit narrationem, ut nisi aduertatur, possit putari ipsum in secundo die adhuc uersari, Marcum autem in tertio. Lucas uero non quasi ex ordine dies persequens hoc subiunxit, sed cum commemorasset eiectos de templo ementes et uendentes, pretermisit quod exibat in Bethaniam, et regrediebatur in ciuitatem, et quod de ficulnea factum est, et quod mirantibus  discipulis de fidei uirtute responsum est: atque his pretermissis intulit dicens, Et erat docens quotidie in templo. Principes autem sacerdotum et Scribe et principes plebis querebant illum predere: et non inueniebant quid facerent illi. Omnis enim populus suspensus erat audiens illum. Et factum est in una dierum, docente illo populum in templo et euangelizante, conuenerunt principes sacerdotum et Scribe cum senioribus, et aiunt dicentes ad illum: Die nobis in qua potestate hec facis? etc., que etiam duo illi commemorant. Unde apparet, nichil eis etiam ipso ordine repugnare, quando id quod dicit factum in una dierum, ea dies intelligitur, in qua id gestum illi etiam retulerunt.



CAPUT LXX.---De duobus quibus imperauerit pater ut irent in uineam, et de uinea que locata est aliis agricolis, quomodo non aduersetur Mattheus illis duobus; cum quibus eumdem ordinem tenet, et maxime in hac parabola quam omnes tres dicunt de uinea locata, propter responsionem eorum quibus dicebatur, ubi aliquantum uidetur uariare.

133. Sequitur Mattheus: Quid autem uobis uidetur? Homo [1 1Kb] habebat duos filios, et accedens ad primum dixit, Fili, uade, hodie operare in uinea mea: ille autem respondens, ait, Nolo; postea autem penitentia motus, abiit, Accedens autem ad alterum dixit similiter: at ille respondens, ait. Eo, Domine; et non iit, etc., usque ad illud ubi ait, Et qui ceciderit super lapidem istum, confringetur: super quem uero ceciderit, conteret eum . Marcus et Lucas non commemorant de duobus istis filiis, quibus imperatum est ut irent atque operarentur in uinea: sed quod post hoc narrat Mattheus de uinea que locata est agricolis, qui persecuti sunt seruos missos ad se, et postea dilectum filium occiderunt, et eiecerunt extra uineam, etiam illi ambo non tacent, eodem ordine custodito , id est, posteaquam de baptismo Ioannis interrogati Iudei se nescire dixerunt, et respondit eis, Nec ego dico uobis in qua potestate hec facio.

134. Nullius ergo hic repugnantie questio nascitur, nisi quod Mattheus, cum dixisset quod Dominus interrogauerit Iudeos, Cum uenerit dominus uinee, quid faciet agricolis illis? illos respondisse subiungit atque dixisse, Malos male perdet, et uineam locabit aliis agricolis qui reddant ei fructum temporibus suis. Quod Marcus non ab ipsis responsum esse commemorat, sed Dominum hoc consequenter locutum post interrogationem suam, ipsum sibi quodammodo respondisse: ita enim dicit, Quid ergo faciet dominus uinee? ueniet, et perdet colonos, et dabit uineam aliis. Sed facile potest intelligi uel illorum uocem ita subiunctam, ut non interponeretur, Illi dixerunt, aut, Illi responderunt, sed tamen intelligeretur; aut ideo responsionem istam Domino potius attributam, quia cum uerum dixerunt, etiam de illis hoc ipse respondit qui ueritas est.

135. Sed illud magis mouet, quod Lucas non solum  eos hoc respondisse non dicit, hec etiam uerba ipse quoque sicut Marcus Domino attribuens, uerum etiam contrariam retulisse responsionem, dicentes, Absit. Ita enim narrat: Quid ergo faciet illis dominus uinee? ueniet, et perdet colonos istos, et dabit uineam aliis. Quo audito dixerunt illi: Absit. Ille autem aspiciens eos ait: Quid est ergo hoc quod scriptum est, Lapidem quem reprobauerunt edificantes, hic factus est in caput anguli? Quomodo ergo secundum Mattheum illi, quibus hec loquebatur, dixerunt, Malos male perdet, et uineam locabit aliis agricolis, qui reddant ei fructum temporibus suis; cum secundum Lucam talibus uerbis contradixerint dicentes, Absit? Et reuera quod secutus Dominus ait de lapide reprobato ab edificantibus, et facto in caput anguli, ita illatum est, ut hoc testimonio conuincerentur illi parabole contradicentes. Nam et ipse Mattheus hoc sic commemorat dictum, tanquam contradicentibus, cum ait, Nunquam legistis in Scripturis, Lapidem quem reprobauerunt edificantes, hic factus est in caput anguli? Quid est enim, Nunquam legistis, nisi quia hoc responderant, quod esset contrarium? Hoc et Marcus significat, qui hec ipsa uerba ita refert, Nec Scripturam hanc legistis, Lapidem quem reprobauerunt edificantes, hic factus est in caput anguli? Que sententia secundum Lucam magis apparet loco suo dicta, post illorum contradictionem qua dixerunt, Absit. Tantumdem enim ualet, sicut hoc etiam ipse ponit, Quid est ergo hoc quod scriptum est, Lapidem quem reprobauerunt edificantes, hic factus est in caput anguli? Hanc enim sententie uoluntatem intimat, siue Nunquam legistis, siue Nec hoc legistis, siue Quid est ergo hoc quod scriptum est.

136. Restat ergo ut intelligamus in plebe que audiebat, quosdam respondisse quod Mattheus commemorat dicens, Aiunt illi: Malos male perdet, et uineam suam locabit aliis agricolis; quosdam uero illud quod Lucas non tacuit, hoc est, Absit. Iis ergo qui illud Domino responderant, illi alii responderunt, Absit: sed illorum responsio quibus isti retulerunt, Absit, propterea Domino tributa est et a Marco et a Luca, quia, sicut dixi, per eos ueritas ipsa locuta est, siue per nescientes si mali erant, sicut per Caipham, qui nesciens quid dixerit, cum esset pontifex, prophetauit ; siue per scientes ac iam intelligentes atque credentes. Ibi enim erat etiam illa multitudo, per quam iam erat impleta illa prophetia, cum uenienti magna celebritate occurrentes acclamarent, Benedictus qui uenit in nomine Domini .

137. Nec moueat quod idem Mattheus principes sacerdotum et seniores populi dixit accessisse ad Dominum, et quesiuisse in qua potestate hec faceret, et quis ei dederit hanc potestatem, quando eos de baptismo Ioannis uicissim interrogauit unde esset, de celo an ex hominibus; quibus respondentibus quod nescirent, ait, Nec ego uobis dico in qua potestate hec facio. Inde enim secutus est contextim loquendo, et ait: Quid autem uobis uidetur? Homo habebat duos filios, etc., sine ulla cuiusquam rei uel persone interpositione,  secundum Mattheum sermo contexitur, usque ad hoc quod de locata agricolis uinea commemoratur. Potest enim putari omnia eum principibus sacerdotum et senioribus populi locutum fuisse, a quibus fuerat de sua potestate interrogatus. Qui utique si tentantes et inimici quesierant, non in eis possunt intelligi qui crediderant, atque illud clarum ex propheta testimonium Domino perhibuerant; qui etiam modo respondere potuissent, non nescientes, sed credentes, Malos male perdet, et uineam locabit aliis agricolis. Hoc omnino mouere non debet, ut ideo putemus non fuisse credentes in illa multitudine, que tunc Domini parabolas audiebat. Tacuit namque idem Mattheus breuitatis causa, quod Lucas non tacet, parabolam istam scilicet non ad eos solos dictam, qui de potestate interrogauerant, sed ad plebem. Sic enim ait, Cepit autem dicere ad plebem parabolam hanc: Homo plantauit uineam, etc. In hac ergo plebe intelligendum est etiam illos esse potuisse, qui sic eum audirent, quomodo qui dixerant, Benedictus qui uenit in nomine Domini; et ipsos uel ex ipsis fuisse qui responderunt, Malos male perdet, et uineam locabit aliis agricolis. Quorum responsionem non solum propterea Domino tribuerunt Marcus et Lucas, quod hoc ipse dixisset, quia ueritas est [1 1Kb] , que etiam per malos atque nescientes sepe loquitur, occulto quodam instinctu mentem hominis mouens, non sanctitatis illius merito, sed iure proprie potestatis: uerum etiam quia tales esse potuerunt, ut non frustra in ipso corpore Domini iam sicut membra deputarentur, ut merito eorum uox illi tribueretur, cuius membra erant, quia iam baptizauerat plures quam Ioannes , et habebat turbas discipulorum, sicut ipsi Euangeliste sepe testantur, et unde erant etiam illi quingenti fratres, quibus eum apostolus Paulus post resurrectionem presentatum esse commemorat : presertim quia et secundum eumdem Mattheum non ita dictum est, Aiunt illi, Malos male perdet, ut in eo quod positum est, illi, pluralis numerus accipiendus sit, tanquam eorum fuerit ista responsio, qui eum de sua potestate dolose interrogauerant; sed, Aiunt illi, dictum est, id est, illi ipsi Domino, singulari pronomine, non plurali, quod in codicibus grecis sine ullo scrupulo ambiguitatis apparet  .

138. Est quidam sermo Domini apud euangelistam Ioannem, ubi hoc quod dico, facilius possit intelligi. Dicebat ergo, inquit, iehsu ad eos qui crediderunt ei, Iudeos: Si uos manseritis in sermone meo, uere discipuli mei eritis; et cognoscetis ueritatem, et ueritas liberabit uos. Et responderunt ei: Semen Abrahe sumus, et nemini seruiuimus unquam: quomodo tu dicis, Liberi eritis? Respondit eis iehsu: Amen, amen dico uobis, quia omnis qui facit peccatum, seruus est peccati: seruus autem non manet in domo in eternum; filius autem manet in eternum: si ergo uos Filius liberauerit, uere liberi eritis. Scio quia filii Abrahe estis, sed queritis  me inter ficere, quia sermo meus non capit in uobis . Non utique illis diceret, queritis me interficere, qui in eum iam crediderant, quibus dixerat, Si uos manseritis in sermone meo, uere discipuli mei eritis: sed quia hoc ad eos dixerat, qui iam in eum crediderant, ea uero multitudo presens erat que plures habebat inimicos, etiam non exprimente Euangelista qui essent qui responderunt, ex hoc ipso quod responderunt, et quod deinde ab illo audire meruerunt, satis apparet que uerba quibus sint tribuenda personis. Sicut ergo in hac multitudine secundum Ioannem erant qui iam crediderant in Iesum, erant etiam qui eum occidere querebant: sic in illa de qua nunc loquimur, erant qui dolose Dominum interrogauerant, in qua potestate illa faceret; erant etiam qui non dolose, sed fideliter acclamauerant, Benedictus qui uenit in nomine Domini: ac per hoc erant qui dicerent, Perdet illos, et uineam suam dabit aliis. Que uox recte etiam ipsius Domini fuisse intelligitur, siue propter ueritatem que ipse est [1 1Kb] , siue propter membrorum eius cum suo capite unitatem. Erant etiam qui talia respondentibus dicerent, Absit, quia intelligebant in seipsos esse parabolam dictam.



CAPUT LXXI.---De nuptiis filii Regis ad quas turbe inuitate sunt, quem Mattheus ordinem tenuerit, propter Lucam qui tale quiddam alibi dicit.

139. Sequitur Mattheus: Et cum audissent principes sacerdotum et Pharisei parabolas eius, cognouerunt quod de ipsis diceret: et querentes cum tenere, timuerunt turbas; quoniam sicut prophetam eum habebant. Et respondens iehsu dixit iterum in parabolis eis, dicens: Simile factum est regnum celorum homini regi, qui fecit nuptias filio suo, et misit seruos suos uocare inuitatos ad nuptias, et nolebant uenire, etc., usque ad illud ubi ait, Multi enim sunt uocati, pauci uero electi . Parabolam istam de inuitatis ad nuptias, solus Mattheus narrat: simile quiddam etiam Lucas commemorat; sed non est hoc, sicut et ordo ipse indicat, quamuis et illud nonnullam huius similitudinem gerat . Quod uero post illam parabolam de uinea et occiso filio patrisfamilias subnectit Mattheus, cognouisse Iudeos quod in eos totum dictum fuerit, et insidias cepisse moliri, hoc etiam Marcus Lucasque testantur eumdem ordinem retinentes : sed inde ipsi pergunt in aliud, ex hoc subiungentes quod et Mattheus post istam, quam solus interposuit de nuptiis parabolam, ex ordine inseruit.



CAPUT LXXII.---De nummo Cesari reddendo, cuius habeat imaginem, et de muliere que septem, fratribus nupserat, quemadmodum tres isti concordent.

140. Sequitur ergo Mattheus: Tunc abeuntes Pharisei consilium inierunt ut caperent eum in sermone. Et mittunt ei discipulos suos cum Herodianis, dicentes: Magister, scimus quia uerax es, et uiam Dei in ueritate doces, et non est tibi cura de aliquo; non enim respicis personam hominum: dic ergo nobis, quid tibi uidetur, licet censum dari Cesari, an non? et cetera, usque ad  illud ubi ait, Et audientes turbe mirabantur in doctrina eius . Hec duo Domini responsa, unum de nummo propter tributum reddendum Cesari, alterum de resurrectione propter illam mulierem que septem sibimet succedentibus fratribus nupserat, Marcus et Lucas similiter narrant, nec in ordine aliquid discrepant . Post parabolam quippe illam de conductoribus uinee, et de Iudeis in quos dicta est, insidias preparantibus, que omnes tres commemorauerunt, pretermittunt hi duo Marcus et Lucas parabolam de inuitatis ad nuptias, quam solus Mattheus interposuit: et cum illo iam sequuntur, narrantes hec duo, de tributo Cesaris, et de muliere septem singillatim uirorum, eodem prorsus ordine, sine aliqua repugnantie questione.



CAPUT LXXIII.---De illo cui commendata sunt duo precepta dilectionis Dei et proximi, qui ordo sit narrantium Matthei et Marci, ne a Luca discrepare uideantur.

141. Sequitur ergo Mattheus, et dicit: Pharisei autem audientes quod silentium imposuisset Sadduceis, conuenerunt in unum; et interrogauit eum unus ex eis Legis doctor, tentans eum: Magister, quod est mandatum magnum in Lege? Ait illi iehsu: Diliges Dominum Deum tuum in toto corde tuo, et in tota anima tua, et in tota mente tua: hoc est maximum et primum mandatum. Secundum autem simile est huic: Diliges proximum tuum sicut te ipsum. In his duobus mandatis uniuersa Lex pendet et Prophete . Hoc et Marcus commemorat, eumdem ordinem seruans . Nec moueat quod Mattheus dicit tentantem fuisse illum a quo Dominus interrogatus est; Marcus autem hoc tacet, et in fine ita concludit [1 1Kb] , quod ei Dominus sapienter respondenti dixerit, Non longe es a regno Dei. Fieri enim potest ut quamuis tentans accesserit, Domini tamen responsione correctus sit. Aut certe ipsam tentationem non accipiamus malam, tanquam decipere uolentis inimicum; sed cautam potius, tanquam experiri amplius uolentis ignotum. Neque enim frustra scriptum est, Qui facile credit, leuis corde est, et minorabitur .

142. Lucas autem non hoc ordine, sed longe alibi tale aliquid interponit : utrum autem hoc recordetur, an alius ille sit cum quo similiter de duobus istis preceptis Dominus egerit, prorsus incertum est: hinc autem etiam recte uidetur alius esse, non solum propter ordinis multam differentiam, sed quia etiam ipse dicitur respondisse Domino interroganti, et in sua responsione commemorasse duo ista precepta; et cum ei dixisset Dominus, Hoc fac, et uiues, ut illud faceret quod magnum esse in Lege ipse responderat, secutus Euangelista ait, Ille autem uolens se iustificare dixit: Et quis est meus proximus? Tunc Dominus narrauit de illo qui descendebat ab Ierusalem in Iericho, et incidit in latrones. Unde quia et tentans predictus est, et duo precepta ipse respondit, et post admonitionem Domini dicentis, Hoc fac, et  uiues, non bonus commendatur cum dicitur de eo, Ille autem uolens se iustificare; iste autem quem pari ordine Mattheus Marcusque commemorant, tam bene commendatus est, ut ei diceret Dominus, Non longe es a regno Dei: probabilius creditur hunc alium esse, non illum.



CAPUT LXXIu.---Quod Iudei interrogantur de Christo, cuius eis filius uideatur, utrum non repugnet Mattheus aliis duobus; quia secundum istum dicitur, Quid uobis uidetur de Christo? cuius est filius? cui responderunt, Dauid: secundum illos autem, Quomodo dicunt Scribe Christum filium esse Dauid?

143. Sequitur Mattheus: Congregatis autem Phariseis, interrogauit eos iehsu, dicens: Quid uobis uidetur de Christo? cuius filius est? Dicunt ei: Dauid. Ait illis: Quomodo ergo Dauid in spiritu uocat eum Dominum, dicens, Dixit Dominus Domino meo, sede a dextris meis, donec ponam inimicos tuos scabellum pedum tuorum? Si ergo Dauid uocat eum Dominum, quomodo filius eius est? Et nemo poterat ei respondere uerbum, neque ausus fuit quisquam ex illa die eum amplius interrogare . Hoc consequenter et eodem ordine Marcus quoque commemorat . Lucas etiam, tantummodo de illo tacet, qui interrogauit Dominum, quod esset mandatum primum in Lege: hoc autem pretermisso, eumdem etiam ipse ordinem seruat; et hoc de Christo, quomodo sit filius Dauid, quesisse a Iudeis Dominum pariter narrat . Nec interest ad sententiam, quod secundum Mattheum, cum interrogasset iehsu quid eis uideretur de Christo, cuius esset filius, illi responderunt, Dauid, tum demum intulit, quomodo eum Dauid diceret Dominum; secundum illos autem duos, Marcum et Lucam, nec interrogati esse, nec respondisse inueniuntur. Intelligere enim debemus, post eorum responsionem sententiam ipsius Domini a duobus Euangelistis insinuatam, quomodo ab illo dicta sit, his audientibus quos uolebat suo magisterio utiliter informare, et a Scribarum alienare doctrina: qui de Christo illud solum sapiebant, quod secundum carnem factus erat ex semine Dauid, non eum autem intelligebant Deum, propter quod erat Dominus ipsius Dauid. Ideo tanquam de illis errantibus Dominus ad istos sermonem faciens, quos uolebat ab illorum errore liberari, secundum hos duos Euangelistas commemoratur: ut quod illis dictum est, Quomodo dicitis, sicut Mattheus narrat, sic accipiatur, non tanquam ad illos, sed tanquam de illis ad eos potius dictum sit, quos uolebat instruere.



CAPUT LXXu.---De Phariseis sedentibus super cathedram Moysi, et dicentibus que non faciunt, ceterisque in eos dem Phariseos a Domino dictis, utrum sermo Matthei congruat aliis duobus, et maxime Luce, qui non hoc ordine, sed alibi similem commemorat.

144. Sequitur Matheus, ita narrationis ordinem tenens: Tunc iehsu locutus est ad turbas et ad discipulos suos, dicens: Super cathedram Moysi sederunt Scribe et Pharisei: omnia ergo quecumque dixerint  uobis, seruate et facite; secundum uero opera eorum nolite facere. Dicunt enim et non faciunt, etc., usque ad illud ubi ait, Non me uidebitis amodo donec dicatis, Benedictus qui uenit in nomine Domini . Similem sermonem habuisse Dominum aduersus Phariseos et Scribas Legisque doctores, Lucas quoque commemorat, sed in domo cuiusdam Pharisei, qui eum uocauerat ad conuiuium. Quod ut narraret, digressus erat a Mattheo, circa illum locum, ubi ambo commemorauerant quod dictum est a Domino, de signo Ione trium dierum et noctium, et de regina Austri, et de Niniuitis, et de spiritu immundo qui redit et inuenit mundatam domum: post quem sermonem dicit Mattheus, Adhuc eo loquente ad turbas, ecce mater eius, et fratres stabant foris, querentes loqui ei ; Lucas autem in eo sermone Domini, commemoratis etiam quibusdam que Mattheus dixisse Dominum pretermisit, ab ordine quem cum Mattheo tenuerat ita digreditur: Et cum loqueretur, inquit, rogauit illum quidam Phariseus ut pranderet apud se; et ingressus recubuit. Phariseus autem cepit intra se reputans dicere, quare non baptizatus esset ante prandium. Et ait Dominus ad illum: Nunc uos, Pharisei, quod de foris est calicis et catini, mundatis. Atque hinc iam cetera in eosdem Phariseos et Scribas et Legis doctores talia dicit, qualia Mattheus hoc loco, quem nunc considerandum suscepimus . Quanquam ergo ita ista Mattheus commemoret, ut quamuis domum illius Pharisei non nominet, non tamen locum exprimat ubi dicta sint, quo repugnet aliquid illi domui: tamen quia iam uenerat Dominus in Ierusalem a Galilea, et post eius aduentum ita superiora usque ad hunc sermonem contexuntur, ut probabiliter accipiantur in Ierusalem gesta, Lucas autem illud narrat, cum adhuc Dominus iter ageret in Ierusalem; uidentur mihi similes duo esse sermones, quorum ille alterum, alterum iste narrauit.

145. Sane considerandum est quomodo hic dictum sit, Non me uidebitis amodo donec dicatis, Benedictus qui uenit in nomine Domini; cum secundum eumdem Mattheum iam hoc dixerint . Et Lucas enim dicit hoc esse responsum a Domino illis qui eum monuerant ut inde iret, quoniam uellet eum Herodes occidere. Ibi etiam aduersus ipsam Ierusalem ea prorsus uerba ab illo esse dicta commemorat, que hic Mattheus. Sic enim narratur secundum Lucam: In ipsa die accesserunt quidam Phariseorum, dicentes illi: Exi, et uade hinc; quia Herodes uult te occidere. Et ait illis: Ite, dicite uulpi illi, Ecce eiicio demonia, et sanitates perficio hodie et cras, et tertia consummor [1 1Kb] : uerumtamen oportet me hodie et cras et sequenti ambulare, quia non capit prophetam perire extra Ierusalem. Ierusalem, Ierusalem, que occidis Prophetas, et lapidas eos qui mittuntur ad te, quoties uolui congregare filios tuos quemadmodum auis nidum suum sub pennis, et noluisti? Ecce relinquetur uobis domus uestra deserta. Dico autem uobis, quia non uidebitis me, donec ueniat  cum dicetis, Benedictus qui uenit in nomine Domini . Narrationi quidem huic Luce non uidetur aduersari, quod turbe dixerunt, Domino ueniente ad Ierusalem, Benedictus qui uenit in nomine Domini: secundum quippe Luce ordinem nondum illuc uenerat, et nondum dictum erat. Sed quia non dicit quod inde tunc abseesserit, ut non ueniret nisi eo tempore quo iam illud diceretur , cogit profecto etiam illud mystice intelligi quod ait, Non uidebitis me, donec ueniat cum dicetis, Benedictus qui uenit in nomine Domini, de illo suo aduentu, quo in claritate uenturus est, hoc signifians, ut illud quod ait, Eiicio demonia, et sanitates perficio hodie et cras, et tertia consummor, referatur ad corpus eius, quod est Ecclesia. Expelluntur enim demonia, cum relictis paternis superstitionibus credunt in eum gentes: et perficiuntur sanitates, cum secundum eius precepta uiuitur, posteaquam fuerit diabolo et huic seculo renuntiatum, usque in finem resurrectionis, qua tanquam tertia consummabitur, hoc est ad plenitudinem angelicam per corporis etiam immortalitatem perficietur Ecclesia. Quapropter ordo iste Matthei nequaquam putandus est in aliquid aliud esse digressus: sed Lucas magis intelligendus est, uel preoccupasse que gesta sunt in Ierusalem, et recordando interposuisse, antequam eius narratio Dominum perduceret Ierusalem; aut eidem ciuitati iam propinquantem talia respondisse monentibus ut caueret Herodem, qualia Mattheus eum dicit etiam turbis locutum, cum iam peruenisset in Ierusalem, atque illa omnia peracta essent que supra narrata sunt.



CAPUT LXXuI.---Cum prenuntiauit templi euersionem, quomodo aliis duobus narrandi ordine congruat.

146. Sequitur Mattheus, et dicit: Et egressus iehsu de templo ibat: et accesserunt discipuli eius, ut ostenderent ei edificationes templi. Ipse autem respondens dixit illis, uidetis hec omnia? Amen dico uobis, non relinquetur hic lapis super lapidem qui non destruatur . Marcus etiam commemorat hoc eodem pene ordine, post aliquantam digressionem, ad hoc factam, ut commemoraret de uidua, que misit duo minuta in gazophylacium , quod eum eo Lucas solus commemorat. Nam etiam secundum Marcum, posteaquam illud Dominus egit cum Iudeis, quomodo acciperent Christum filium Dauid, ea narrantur que dicit de cauendis Phariseis et hypocrisi eorum: quem locum Mattheus latissime persecutus est, et plura ibi dicta narrauit: atque ideo post eumdem locum quem breuiter perstrinxit Marcus, et copiose digessit Mattheus, nichil amplius Marcus intulit, sicut dixi, quam de illa uidua pauperrima et uberrima; ac deinde  subiungit ea quibus Mattheo iterum cohereret, dicens de templi futura euersione. Lucas quoque post illud de Christo, quomodo esset filius Dauid, pauca de cauenda hypocrisi Phariseorum commemorat. Inde sicut Marcus pergit ad uiduam, que duo minuta in gazophylacium misit. Deinde subiungit de templi futura euersione, quod Mattheus et Marcus [1 1Kb] .



CAPUT LXXuII.---De sermone quem habuit in monte Oliueti, querentibus discipulis quando erit consummatio, quemadmodum tres isti inter se congruant.

147. Sequitur Mattheus dicens: Sedente autem eo super montem Oliueti, accesserunt ad eum discipuli secreto, dicentes: Dic nobis quando hec erunt, et quod signum aduentus tui, et consummationis seculi. Et respondens iehsu, dixit eis: uidete ne quis uos seducat. Multi enim uenient in nomine meo dicentes, Ego sum Christus, et multos seducent, etc., usque ad illud ubi ait, Et ibunt hi in supplicium eternum, iusti autem in uitam eternam. Nunc iam istum prolixum sermonem Domini secundum tres Euangelistas, Mattheum, Marcum et Lucam consideremus. Eumdem quippe tenentes ordinem pariter ista contexunt . Dicunt quidem hic etiam aliqua singuli propria, in quibus nulla est repugnantie metuenda suspicio: de his autem que pariter dicunt, necubi sibimet aduersari putentur, uidendum est. Neque enim dici potest, si aliquid tale occurrerit, aliud esse atque alibi a Domino similiter dictum, quando eodem loco rerum ac temporum, omnium trium uersatur narratio. Sane quod earumdem sententiarum a Domino dictarum, non eumdem omnes ordinem seruant, nichil ad rem pertinet uel intelligendam uel insinuandam, dum ea que ab illo dicta referuntur, non sibimet aduersentur.

148. Quod ergo Mattheus ait, Et predicabitur hoc Euangelium regni in uniuerso orbe in testimonium omnibus gentibus, et tunc ueniet consummatio; etiam Marcus eodem ordine ita commemorat, Et in omnes gentes primum oportet predicari Euangelium: non dixit, et tunc ueniet consummatio; sed hoc significat quod ait, primum, id est, Et in omnes gentes primum oportet predicari Euangelium: quia illi de fine interrogauerant. Cum ergo dicit, Primum oportet in omnes gentes predicari Euangelium, significat utique, primum, antequam ueniat consummatio.

149. Item quod Mattheus ait, Cum ergo uideritis abominationem desolationis, que dicta est a Daniele propheta, stantem in loco sancto, qui legit intelligat; hoc Marcus dicit ita, Cum autem uideritis abominationem desolationis stantem ubi non debet, qui legit intelligat: in qua mutatione uerbi exposuit eamdem sententiam; ideo quippe ubi non debet, quia in loco sancto non debet. Lucas autem non ait, Cum autem uideritis abominationem desolationis, stantem in loco sancto; aut, ubi non debet: sed ait, Cum autem uideritis circumdari ab  exercitu Ierusalem, tunc scitote quia appropinquauit desolatio eius. Tunc erit ergo abominatio desolationis in loco sancto.

150. Quod autem ait Mattheus, Tunc qui in Iudea sunt, fugiant ad montes; et qui in tecto, non descendat tollere aliquid de domo sua; et qui in agro, non reuertatur tollere tunicam suam; totidem pene uerbis hoc etiam Marcus commemorat. Lucas autem, Tunc qui in Iudea sunt, inquit, fugiant in montes: hoc sicut illi duo; cetera uero aliter. Sequitur enim, et dicit, Et qui in medio eius, discedant; et qui in regionibus, non intrent in eam: quia dies ultionis hi sunt, ut impleantur omnia que scripta sunt. Satis diuersum uidetur quod illi duo dixerunt, Et qui super tectum, non descendat tollere aliquid de domo sua; et quod iste dicit, Et qui in medio eius, discedant: nisi forte quia perturbatio magna erit tam magno instante periculo, illi quos inclusisset obsidio, quod significat dicendo, qui in medio eius, in tecto erunt attoniti et uolentes uidere quid impendeat, uel qua euadendum sit. Sed quomodo ait, discedant, quando supra dixit, cum autem uideritis circumdari ab exercitu Ierusalem? Nam illud quod sequitur, Qui in regionibus, non intrent in eam, uidetur ad congruam pertinere admonitionem; et potest obseruari, ut qui extra sunt non in eam intrent: qui autem in medio sunt, quomodo discedant, ab exercitu iam ciuitate circumdata? An hoc est esse in medio eius, quando iam ita periculum urgebit, ut temporaliter ad presentem uitam tuendam non possit euadi; et quoniam tunc parata debet esse anima ac libera, nec carnalibus desideriis occupata et oppressa, hoc significat quod ab illis duobus dictum est, in tecto, uel super tectum: ut quod iste ait, discedant, id est non iam huius uite desiderio capiantur, sed in aliam uitam migrare parati sint; hoc illi duo dixerint, non descendat tollere aliquid de domo, id est nullo affectu inclinetur in carnem tanquam aliquid inde commodi percepturus: et quod iste ait, Qui in regionibus, non intrent in eam, id est, qui iam bono cordis proposito extra illam facti sunt, non eam rursus carnali cupiditate desiderent; hoc illi dixerint, Et qui in agro est, non reuertatur retro tollere uestimentum suum, tanquam iterum inuolui curis quibus erat exutus?

151. Quod uero ait Mattheus, Orate autem, ut non fiat fuga uestra hieme uel sabbato; hinc Marcus partem dixit, partem tacuit: Orate uero, inquit, ut hieme non fiant. Lucas autem hoc non dixit, sed tamen dixit aliquid solus, quo mihi uideatur hanc ipsam, que ab istis obscure posita est, illustrasse sententiam: ait enim, Attendite autem uobis, ne forte grauentur corda uestra in crapula, et ebrietate, et curis huius uite, et superueniat in uos repentina dies illa: tanquam laqueus enim superueniet in omnes qui sedent super faciem orbis terre. uigilate itaque, omni tempore orantes, ut digni habeamini fugere ista omnia que futura sunt Hec intelligitur fuga, quam Mattheus commemorat, que non debet fieri hieme uel sabbato. Ad hiemem autem pertinent cure huius uite, quas Lucas aperte posuit: ad sabbatum uero crapula et ebrietas. Cure quippe tristes  sunt uelut hiems: crapula uero et ebrietas, carnali letitia luxuriaque cor submergit atque obruit; quod malum sabbati nomine propterea significatum est, quia hec erat iam, sicuti et nunc est Iudeorum pessima consuetudo, illo die deliciis affluere, dum spirituale sabbatum ignorant. Aut si aliquid aliud in illis secundum Mattheum et Marcum uerbis intelligendum est, aliquid aliud etiam Lucas dixerit, dum tamen nulla repugnantie questio moueatur. Neque enim nunc Euangelia exponenda suscepimus, sed a falsitatis uel fallacie calumniis defendenda. Alia uero que in hoc sermone Mattheus posuit communia cum Marco, nichil habent questionis: que autem cum Luca, non in hoc sermone Lucas ea posuit, cuius huic ordo concordat; sed alibi talia uel recordatur atque inserit preoccupando, ut prius commemoret que postea a Domino dicta sunt; uel bis a Domino dicta facit intelligi, et nunc secundum Mattheum, et tunc secundum ipsum.



CAPUT LXXuIII.---Quod commemorant Mattheus et Marcus ante biduum future Pasche, et postea dicunt quod in Bethania fuit, quomodo non repugnet Ioanni, qui cum ipsis narrat hoc idem quod factum est in Bethania, et dicit, Ante sex dies Pasche.

152. Sequitur Mattheus: Et factum est, cum consummasset iehsu sermones hos omnes, dixit discipulis suis: Scitis quia post biduum Pascha fiet, et Filius hominis tradetur ut crucifigatur . Huic attestantur alii duo Marcus et Lucas, ab eodem ordine non recedentes . Neque hoc tanquam a Domino dictum insinuant; hoc enim intimare pretermiserunt: ex sua tamen persona et Marcus dicit, Erat autem Pascha et azyma post biduum; et Lucas, Appropinquabat autem dies festus azymorum, qui dicitur Pascha. Sic ergo appropinquabat, ut esset post biduum, sicut alii duo apertius consonant. Ioannes uero tribus quidem locis commemorauit eiusdem diei festi propinquitatem, cum alia quedam duobus superioribus locis narraret: tertio autem loco apparet eius narratio circa ipsa uersari tempora, ubi hoc etiam illi tres intimant, id est impendentis iam dominice passionis .

153. Sed hoc uideri potest parum diligenter intuentibus esse contrarium, quod Mattheus et Marcus posteaquam dixerunt Pascha post biduum futurum, deinde commemorauerunt quod erat iehsu in Bethania, ubi de unguento illo pretioso dicitur: Ioannes autem ante sex dies Pasche dicit Iesum uenisse in Bethaniam, de unguento eadem narraturus . Quomodo ergosecundum illos duos, post biduum futurum erat Pascha, cum posteaquam id dixerunt, inueniantur cum Ioanne in Bethania illud de unguento quod ipse narrantes, tunc autem ipse dicat post sex dies futurum Pascha? Sed qui ita mouentur non intelligunt Mattheum et Marcum illud quod in Bethania de unguento factum erat recapitulando posuisse, non post illam de biduo predicationem suam, sed ante iam factum cum adhuc sex dies  essent ad Pascha. Non enim quisquam eorum cum dixisset, post biduum futurum Pascha, sic adiunxit de illo facto in Bethania, ut diceret, Post hec cum esset in Bethania: sed Mattheus quidem, Cum autem esset, inquit, iehsu in Bethania; Marcus autem, Cum esset Bethanie: quod utique intelligitur et antequam illa dicerentur que ante biduum Pasche dicta sunt. Sicut ergo ex Ioannis narratione colligitur, ante sex dies Pasche uenit in Bethaniam: ibi factum est illud conuiuium ubi de unguento pretioso fit commemoratio; inde uenit Ierosolymam sedens super asellum; deinde postea geruntur ea que narrant post hunc aduentum eius Ierosolymis gesta. Ex illo ergo die quo uenit in Bethaniam atque illud de unguento factum est, usque ad diem quo ista omnia gesta atque dicta sunt, intelligimus, etiam Euangelistis non commemorantibus, consumptum fuisse quatriduum, ut occurreret dies quem ante biduum Pasche duo definierunt. Lucas autem cum ait, Appropinquabat autem dies festus azymorum, non expressit biduum: sed hanc propinquitatem, quam commemorauit, in ipso interuallo bidui debemus accipere. Ioannes uero cum dicit, Proximum erat Pascha Iudeorum , non hoc biduum uult intelligi, sed sex dies ante Pascha. Proinde, cum quedam post hoc dictum commemorasset, tunc iam uolens ostendere quam proximum fuisse Pascha dixisset: iehsu ergo ante sex dies, inquit, Pasche, uenit in Bethaniam, ubi fuerat Lazarus mortuus, quem suscitauit iehsu . Fecerunt autem ei cenam ibi. Hoc illud est quod commemorant recapitulantes Mattheus et Marcus, cum iam dixissent post biduum futurum Pascha. Recapitulando ergo ad illum diem redeunt in Bethaniam, qui erat ante sex dies Pasche, et narrant quod Ioannes de cena et unguento: unde uenturus erat Ierosolymam, et peractis illic que narrata sunt, peruenturus ad diem qui erat ante biduum Pasche, unde isti digressi sunt, ut recapitulando commemorarent quod ante in Bethania de unguento gestum est; cuius rei peracta narratione, illuc iterum redeunt, unde digressi fuerant, id est, ut iam sermo Domini narretur, quem habuit ante biduum Pasche. Nam si tollamus de medio quod gestum in Bethania digredientes ab ordine recolendo et recapitulando narrarunt, et ipsum ordinem contexamus, ita sermo dirigitur secundum Mattheum dicente Domino: Scitis quia post biduum Pascha fiet, et Filius hominis tradetur, ut crucifigatur. Tunc congregati sunt principes sacerdotum et seniores populi in atrium principis sacerdotum, qui dicebatur Caiphas, et consilium fecerunt, ut Iesum dolo tenerent et occiderent. Dicebant autem, Non in die festo; ne forte tumultus fieret in populo. Tunc abiit unus de duodecim, qui dicitur Iudas Scarioth, ad principes sacerdotum , etc. Inter illud enim quod dictum est, Ne tumultus fieret in populo, et illud quod dictum est, Tunc abiit unus de duodecim, qui dicitur Iudas, interpositum est illud de Bethania, quod recapitulando dixerunt: quo nos pretermisso contexuimus narrationem, ut insinuaremus non repugnare ordinem temporum. Secundum  Marcum autem, eodem Bethanie conuiuio, quod recapitulando et ipse interposuit, similiter pretermisso, ita se ordo narrationis tenet: Erat autem Pascha et azyma post biduum; et querebant summi sacerdotes et Scribe quomodo eum dolo tenerent, et occiderent. Dicebant enim, Non in die festo; ne forte tumultus fieret populi. Et Iudas Scariothes, unus ex duodecim, abiit ad summos sacerdotes, ut proderet eum , etc. Etiam hic inter illud quod dictum est, Ne forte tumultus fieret populi, et illud quod adiunximus, Et Iudas Scariothes unus ex duodecim, positum est illud de Bethania, quod recapitulando dixerunt. Lucas sane ipsam rem gestam in Bethania pretermisit. Hec diximus propter sex dies ante Pascha, quos dixit Ioannes, cum in Bethania rem gestam narraret; et biduum ante Pascha, quod Mattheus et Marcus dixerunt, cum post hoc a se dictum illud ipsum in Bethania quod Ioannes, commemorarent.



CAPUT LXXIX.---De cena in Bethania ubi mulier unguento pretioso Dominum perfudit, quomodo inter se congruant Mattheus, Marcus et Ioannes, et quomodo Luce non aduersentur tale aliquid alio tempore commemoranti.

154. Sequitur ergo Mattheus ab eo loco, ubi finem feceramus considerande narrationis, et dicit: Tunc congregati sunt principes sacerdotum et seniores populi in atrium principis sacerdotum, qui dicebatur Caiphas, et consilium fecerunt ut Iesum dolo tenerent, et occiderent. Dicebant autem, Non in die festo; ne forte tumultus fieret in populo. Cum autem esset iehsu in Bethania, in domo Simonis leprosi, accessit ad eum mulier habens alabastrum unguenti pretiosi, et effudit super caput ipsius recumbentis, etc., usque ad illud ubi ait, Dicetur et quod hec fecit in memoriam eius . Nunc iam de muliere atque unguento pretioso quod in Bethania gestum est, consideremus. Lucas enim quamuis simile factum commemoret, nomenque conueniat eius, apud quem conuiuabatur Dominus; nam et ipsum Simonem dicit: tamen quia non est contra naturam uel contra morem hominum, ut si potest unus homo habere nomina duo, multo magis possint et unum nomen habere homines duo; potius credibile est alium fuisse illum Simonem non leprosum, in cuius domo hoc in Bethania gerebatur. Nam nec Lucas in Bethania rem gestam dicit, quam narrat: et quamuis non commemoret ciuitatem aut castellum, ubi factum sit; tamen non uidetur in eodem loco uersari eius narratio. Nihil itaque aliud intelligendum arbitror, nisi non quidem aliam fuisse mulierem, que peccatrix tunc accessit ad pedes Iesu, et osculata est, et lauit lacrymis, et tersit capillis, et unxit unguento; cui Dominus adhibita similitudine de duobus debitoribus, ait dimissa esse peccata multa, quoniam dilexit multum: sed eamdem Mariam bis hoc fecisse, semel scilicet quod Lucas narrauit, cum primo accedens cum illa humilitate et lacrymis meruit peccatorum remissionem . Nam hoc et Ioannes, quamuis non sicut Lucas quemadmodum factum esset narrauerit, tamen ipsam Mariam commendans commemorauit,  cum iam de Lazaro resuscitando cepisset loqui, antequam ueniret in Bethaniam. Quod ita ibi narrat: Erat autem quidam, inquit, languens Lazarus a Bethania de castello Marie et Marthe sororis eius. Maria autem erat que unxit Dominum unguento, et extersit pedes eius capillis suis, cuius frater Lazarus infirmabatur . Hoc dicens Ioannes attestatur Luce, qui hoc in domo pharisei cuiusdam Simonis factum esse narrauit. Iam itaque hoc Maria fecerat. Quod autem in Bethania rursus fecit, aliud est, quod ad Luce narrationem non pertinet, sed pariter narratur a tribus, Ioanne scilicet , Mattheo et Marco .

155. Inter istos igitur tres, Mattheum, Marcum et Ioannem, quemadmodum hoc conueniat attendamus, de quibus non est dubium quod eamdem rem narrent gestam in Bethania, ubi etiam discipuli, quod omnes tres commemorant, murmurauerunt aduersus mulierem tanquam de perditione pretiosissimi unguenti. Quod ergo Mattheus et Marcus caput Domini unguento illo perfusum dicunt, Ioannes autem pedes, regula illa ostenditur non esse contrarium, quam demonstrauimus, cum de quinque panibus pasceret turbas. Ibi enim quia non defuit qui et quinquagenos, et centenos discubuisse commemoraret, cum alius quinquagenos dixerit, non potuit uideri contrarium: potuisset autem si alius centenos tantum posuisset, sicut alius quinquagenos, et tamen debuit inueniri utrumque factum esse. Quo exemplo informari nos oportuit, sicut illic admonui, etiam ubi singuli Euangeliste singula commemorant, utrumque factum intelligere . Proinde et hic non solum caput, sed et pedes Domini accipiamus perfudisse mulierem. Nisi forte quoniam Marcus fracto alabastro perfusum caput commemorat, tam quisquam absurdus et calumniosus est, ut aliquid in uase fracto neget remanere potuisse, unde etiam pedes perfunderet. Sed cum iste contenderit sic esse fractum, ut nichil ibi residui fieret, nitens aduersus ueritatem Euangelii; quanto melius et religiosius contendit alius non esse ita fractum, ut totum effunderet, nitens pro ueritate Euangelii? Ille autem calumniator si tam pertinaciter cecus est, ut Euangelistarum concordiam de alabastro fracto frangere conetur, prius accipiat perfusos pedes antequam illud fractum esset, ut in integro remaneret, unde etiam caput perfunderetur, ubi fractura illa totum effunderet. A capite quippe nobis ordinate consuli agnoscimus, sed ordinate etiam nos a pedibus ad caput ascendimus.

156. Cetera facti huius nullam mihi uidentur habere questionem. Quod enim alii dicunt discipulos murmurasse de unguenti effusione pretiosi, Ioannes autem Iudam commemorat, et ideo quia fur erat; manifestum puto esse discipulorum nomine eumdem Iudam significatum, locutione illa quam de Philippo in quinque panibus insinuauimus, plurali numero pro singulari usurpato . Potest etiam intelligi quod et alii discipuli aut senserint hoc, aut dixerint, aut eis Iuda dicente persuasum sit, atque omnium  uoluntatem Mattheus et Marcus etiam uerbis expresserint; sed Iudas propterea dixerit, quia fur erat, ceteri uero propter pauperum curam; Ioannem autem de solo illo id commemorare uoluisse, cuius ex hac occasione furandi consuetudinem credidit intimandam.



CAPUT LXXX.---Ubi mittit discipulos ut preparent ei manducare Pascha, quomodo inter se congruant Mattheus, Marcus et Lucas.

157. Sequitur Mattheus: Tunc abiit unus de duodecim qui dicitur Iudas Scarioth, ad principes sacerdotum, et ait illis: Quid uultis mihi dare, et ego uobis eum tradam? At illi constituerunt ei triginta argenteos, etc., usque ad illud, ubi ait, Et fecerunt discipuli sicut constituit illis iehsu, et parauerunt Pascha . Nihil in hoc capitulo contrarium putari potest Marco et Luce, qui hoc idem similiter narrant . Quod enim dicit Mattheus Ite in ciuitatem ad quemdam, et dicite ei: Magister dicit, Tempus meum prope est, apud te facio Pascha cum discipulis meis, eum significat quem Marcus et Lucas dicunt patremfamilias uel dominum domus, in qua eis cenaculum demonstratum est, ubi pararent Pascha: quod ergo interposuit Mattheus, ad quemdam, tanquam ex persona sua studio breuitatis illum compendio uoluit insinuare. Si enim diceret dixisse Dominum, Ite in ciuitatem, et dicite ei, Magister dicit, Tempus meum prope est, apud te facio Pascha; tanquam ciuitati dicendum esset, acciperetur. Ac per hoc non ex Domini, cuius mandatum narrabat, sed ex sua persona interposuit, ad quemdam iussisse Dominum ut irent, ne haberet necesse totum dicere, cum hoc illi ad insinuandam iubentis sententiam sufficere uideretur. Nam neminem sic loqui, ut dicat, Ite ad quemdam, quis nesciat? Si enim diceret, Ite ad quemcumque, aut, ad quemlibet; posset esse integra locutio, sed non esset certus homo ad quem mitterentur  : cum eum certum ostendant, quamuis tacito eius nomine, Marcus et Lucas. Sciebat quippe Dominus ad quem mitteret. Et ut eum etiam illi quos mittebat, inuenire possent, premonuit quod indicium sequerentur, de homine gestante aque lagenam uel amphoram, ut eum secuti, ad domum quam uolebat, uenirent. Cum itaque non hic posset dici, Ite ad quemlibet, quod integritas quidem locutionis admittit, sed hoc loco rei huius que insinuabatur ueritas non admittit; quanto minus hic dici potuit, Ite ad quemdam, quod omnino nunquam recta locutione dici potest? Sed plane discipulos a Domino, non ad quemlibet, sed ad quemdam hominem, id est, ad certum aliquem missos esse manifestum est. Quod nobis ex persona sua recte potuit Euangelista narrare, ut diceret, Misit eos ad quemdam, ut dicerent ei, Apud te facio Pascha. Potuit etiam sic, Misit eos ad quemdam dicens: Ite, dicite ei, Apud te facio Pascha. Ac per hoc cum uerba Domini posuisset dicentis, Ite in ciuitatem; interposuit ipse, ad quemdam: non quia hoc  Dominus dixerit, sed ut ipse nobis insinuaret tacito nomine fuisse quemdam in ciuitate, ad quem Domini discipuli mittebantur, ut prepararent Pascha. Ac sic post hanc ex persona sua interpositionem duorum uerborum, sequitur ordinem uerborum Domini dicentis, Et dicite ei, Magister dicit. Iam enim si queras, Cui? recte respondetur, Illi cuidam homini, ad quem misisse insinuauit Euangelista, cum ex persona sua interposuisset, ad quemdam: minus quidem usitata locutio, sed tamen sic intellecta integerrima est; aut si habet aliquid proprietatis hebrea lingua, qua perhibetur scripsisse Mattheus, ut etiam totum ex persona Domini dictum locutionis integritate non careat, uiderint qui nouerunt. Sane ita posset etiam latine dici, si diceretur, Ite in ciuitatem ad quemdam, quem uobis demonstrauerit homo qui uobis occurrerit lagenam aque portans: hoc modo iubenti sine ambiguitate posset obtemperari. uelut etiam si diceret, Ite in ciuitatem ad quemdam qui manet illo aut illo loco, in tali uel tali domo; cum expressione loci et designatione domus; posset intelligi, posset fieri. His autem  atque huiusmodi ceteris tacitis indiciis qui dicit, Ite ad quemdam, et dicite ei, ideo non potest audiri, quia certum aliquem uult intelligi, cum dicit, ad quemdam, et non exprimit quomodo dignoscatur. Quod si ex persona Euangeliste dictum illud interpositum acceperimus, erit quidem necessitate breuitatis subobscura locutio, sed tamen integra. Quod uero Marcus lagenam dicit, quam Lucas amphoram; ille uasis genus, ille modum significauit: uterque tamen ueritatem sententie custodiuit.

158. Sequitur Mattheus: uespere autem facto discumbebat cum duodecim discipulis; et edentibus illis dixit: Amen dico uobis, quia unus uestrum me traditurus est. Et contristati ualde, ceperunt singuli dicere: Numquid ego sum, Domine? etc., usque ad illud ubi ait, Respondens autem Iudas qui tradidit eum, dixit: Numquid ego sum, Rabbi? Ait illi: Tu dixisti . In his que consideranda nunc proposuimus, nichil afferunt questionis etiam ceteri Euangeliste, qui talia commemorant .



LIBER TERTIUS.


In quo Euangelistarum a cene narratione ad Euangelii finem concordia, collato simul ordineque digesto singulorum contextu, demonstratur.



PROLOGUS.

1. Iam quoniam omnium quatuor narratio in eo uersatur loco, in quo necesse est eos usque in finem pariter ambulare, nec multum digredi ab inuicem, sicubi forte alius aliquid commemorat, quod aliu, pretermittit; uidetur mihi expeditius nos demonstrare posse omnium Euangelistarum conuenientiam, si ab hoc iam loco omnium omnia contexamus, et in unam narrationem faciemque [1 1Kb] digeramus. Sic ergo arbitror commodius faciliusque id quod suscepimus explicari, ut aggrediamur narrationem omnia commemorantes, cum eorum Euangelistarum attestatione, qui ex his omnibus [2 1Kb] quisque quod potuit aut quod uoluit commemorauit: ut tamen ab omnibus hec omnia dicerentur, que demonstrandum est in nullo sibi esse contraria.



CAPUT PRIMUM.---De cena Domini et de expresso traditore eius, quemadmodum inter se quatuor conueniant.

2. Hinc igitur incipiamus secundum Mattheum: Cenantibus autem eis, accepit iehsu panem, et benedixit, ac fregit, deditque discipulis suis, et ait: Accipite, et comedite; hoc est corpus meum . Hec et Marcus Lucasque commemorant . Quod enim Lucas de calice bis commemorauit, prius antequam panem daret, deinde posteaquam panem dedit; illud quod superius dixit, preoccupauit ut solet; illud uero quod ordine suo posuit, non commemorauerat superius: utrumque autem coniunctum hanc sententiam  facit, que et illorum est. Ioannes autem de corpore et sanguine Domini hoc loco nichil dixit, sed plane alibi multo uberius hinc Dominum locutum esse testatur [1 1Kb] . Nunc uero cum Dominum a cena surrexisse et pedes discipulorum lauisse commemorasset, reddita etiam ratione cur eis hoc fecerit, in qua Dominus adhuc clause significauerat per testimonium Scripture, ab eo se tradi qui manducaret eius panem; uenit ad hunc locum, quem tres ceteri pariter insinuant: Cum hec dixisset, inquit, iehsu, turbatus est spiritu, et protestatus est, et dixit: Amen, amen dico uobis, quia unus ex uobis tradet me. Aspiciebant ergo, sicut idem ipse Ioannes subnectit, ad inuicem discipuli, hesitantes de quo diceret . Et contristati, sicut Mattheus et Marcus dicunt, ceperunt ei singillatim dicere: Numquid ego sum? At ipse respondens ait, sicut Mattheus sequitur, Qui intingit mecum manum in paropside, hic me tradet. Et sequitur idem Mattheus ita subnectens: Filius quidem hominis uadit, sicut scriptum est de illo: ue autem homini illi, per quem Filius hominis tradetur! bonum erat ei si natus non fuisset homo ille: in his et Marcus hoc etiam ordine consonat. Deinde Mattheus subiungit: Respondens autem Iudas, qui tradidit eum, dixit: Numquid ego sum, Rabbi? Ait illi: Tu dixisti. Etiam hic non expressum est, utrum ipse esset. Potest enim adhuc intelligi, tanquam, Non ego dixi: potuit etiam hoc sic dici a Iuda et a Domino responderi, ut non omnes aduerterent.

 3. Deinde sequitur Mattheus et inserit mysterium corporis et sanguinis a Domino discipulis datum, sicut et Marcus et Lucas. Sed cum tradidisset calicem, rursus de traditore suo locutus est, quod Lucas persequitur dicens: uerumtamen ecce manus tradentis me, mecum est in mensa: et quidem Filius hominis secundum quod definitum est uadit; uerumtamen ue homini illi per quem tradetur! Hic iam intelligendum est illud consequi quod Ioannes narrat, isti autem pretermiserunt; sicut Ioannes quedam pretermisit que illi dixerunt. Cum ergo post traditum calicem dixisset Dominus, quod a Luca positum est, uerumtamen ecce manus tradentis me mecum est in mensa, etc., coniungitur illud secundum Ioannem: »Erat ergo recumbens unus ex discipulis eius in sinu Iesu, quem diligebat iehsu: innuit ergo huic Simon Petrus, et dixit ei: Quis est de quo dicit? Itaque cum recubuisset ille supra pectus Iesu, dicit ei: Domine, quis est? Respondit iehsu: Ille cui ego intinctum panem porrexero. Et cum intinxisset panem, dedit Iude Simonis Scarioth. Et post buccellam, tunc introiit in illum satanas.«

4. Hic uidendum est, ne non solum Luce, qui iam dixerat intrasse satanam in cor Iude, quando pactus est tunc cum Iudeis, ut eum accepta pecunia traderet, sed etiam sibi ipse Ioannes repugnare uideatur, qui iam dixerat superius, antequam istam buccellam acciperet. Et cena facta cum iam diabolus immisisset in cor ut traderet eum Iudas. Quomodo enim intrat in cor, nisi immittendo iniquas persuasiones cogitationibus iniquorum [1 1Kb] ? Sed nunc intelligere debemus a diabolo Iudam plenius esse possessum: sicut contra in bono, illi qui iam acceperant Spiritum sanctum, quando eis post resurrectionem insufflauit dicens, Accipite Spiritum sanctum ; postea eum, cum desuper missus esset die Pentecostes, utique plenius acceperunt. Post buccellam ergo tunc introiit in eum satanas: »Et,« sicut contextim Ioannes ipse commemorat, »dicit ei iehsu: Quod facis, fac citius. Hoc autem nemo sciuit discumbentium ad quid dixerit ei. Quidam enim putabant, quia loculos habebat Iudas, quia dixit ei iehsu [2 1Kb] , Eme ea que opus sunt nobis ad diem festum; aut egenis ut aliquid daret. Cum ergo accepisset ille buccellam, exiit continuo. Erat autem nox. Cum ergo exisset, dicit iehsu: Nunc clarificatus est Filius hominis, et Deus clarificatus est in eo: et si Deus clarificatus est in eo, et Deus clarificabit eum in semetipso, et continuo clarificabit eum.«



CAPUT II.---De predicta negatione Petri, quemadmodum ostendantur nichil inter se repugnare.

5. »Filioli, adhuc modicum uobiscum sum. Queretis me; et, sicut dixi Iudeis, quo ego uado uos non potestis uenire: et uobis dico modo. Mandatum nouum do uobis, ut diligatis inuicem, sicut dilexi uos, ut et uos diligatis inuicem. In hoc cognoscent omnes quia mei discipuli estis, si dilectionem  habueritis ad inuicem. Dicit ei Simon Petrus: Domine, quo uadis? Respondit iehsu: Quo ego uado non potes me modo sequi; sequeris autem postea. Dicit ei Petrus: Quare non possum te sequi modo? animam meam pro te ponam. Respondit iehsu: Animam tuam pro me pones? amen, amen dico tibi, non cantabit gallus donec ter me neges« . Hoc de predicta negatione sua Petro non solus Ioannes, ex cuius Euangelio modo ista interposui, sed et ceteri tres commemorant . Non sane omnes ex una eadem que occasione sermonis ad eam commemorandam ueniunt: nam Mattheus et Marcus pari prorsus ordine et eodem narrationis sue loco eam subnectunt ambo, posteaquam Dominus egressus est ex illa domo, ubi manducauerant Pascha; Lucas uero et Ioannes, antequam inde esset egressus. Sed facile possemus intelligere aut illos duos eam recapitulando posuisse, aut istos preoccupando; nisi magis moueret quod tam diuersa, non tantum uerba, sed etiam sententias Domini premittunt, quibus permotus Petrus illam presumptionem proferret, uel cum Domino uel pro Domino moriendi, ut magis cogant intelligi ter eum expressisse presumptionem suam diuersis locis sermonis Christi, et ter illi a Domino responsum quod eum esset ante galli cantum ter negaturus.

6. Neque enim incredibile est, aliquantum disiunctis interuallis temporis Petrum commotum esse ad presumendum, sicut ad negandum; uel ei Dominum aliquid ter similiter respondisse: quandoquidem etiam contextim, nullis aliis interpositis rebus aut uerbis, post resurrectionem ter illum interrogauerit utrum eum amet, et ei ter hoc idem respondenti etiam ipse mandatum de pascendis ouibus suis unum idemque ter preceperit . Hoc autem esse credibilius, quod ter ostenderit presumptionem suam Petrus, et de trina sua negatione ter a Domino audierit, ex ipsis Euangelistarum uerbis, que a Domino dicta diuerse ac diuersa commemorant, sic probatur. Ecce meminerimus quod nunc interposui ex Euangelio Ioannis; hoc certe dixerat: »Filioli, adhuc modicum uobiscum sum. Queretis me; et, sicut dixi Iudeis, quo ego uado uos non potestis uenire: et uobis dico modo. Mandatum nouum do uobis, ut diligatis inuicem, sicut dilexi uos, ut et uos diligatis inuicem. In hoc cognoscent omnes quia mei discipuli estis, si dilectionem habueritis ad inuicem. Dicit ei Simon Petrus: Domine, quo uadis?« Nempe hic manifestum est, ex illis uerbis motum esse Petrum ut diceret, Domine, quo uadis? quia dicentem audierat, Quo ego uado uos non potestis uenire. Respondit iehsu eidem Petro: Quo ego uado non potes me sequi modo; sequeris autem postea. Tunc ille: Quare non possum, inquit, sequi te modo? animam meam pro te ponam. Huic presumptioni respondit Dominus futuram eius negationem. Lucas autem cum commemorasset dixisse Dominum, Simon, ecce satanas expetiuit uos ut  cribraret sicut triticum: ego autem rogaui pro te, ut non deficiat fides tua; et tu, aliquando conuersus, confirma fratres tuos; tunc subiecit Petrum respondisse, Domine, tecum paratus sum et in carcerem et in mortem ire. Et ille dixit: Dico tibi, Petre, non cantabit hodie gallus, donec ter abneges nosse me. Quam hoc aliud sit, aliud illud unde Petrus ad presumendum permotus sit, quis non uideat? At uero Mattheus, Et hymno dicto, inquit, exierunt in montem Oliueti. Tunc dicit illis iehsu: Omnes uos scandalum patiemini in me in ista nocte. Scriptum est enim, Percutiam pastorem, et dispergentur oues gregis. Postquam autem resurrexero, precedam uos in Galileam. Sic prorsus et Marcus. Quid habent etiam hec uerba uel sententie simile illis [1 1Kb] , uel quibus secundum Ioannem, uel quibus secundum Lucam, Petrus retulit presumptionem suam? Et hic ergo ita sequitur: Respondens autem Petrus, ait illi: Etsi omnes scandalizati fuerint in te, ego nunquam scandalizabor. Ait illi iehsu: Amen dico tibi, quia in hac nocte antequam gallus cantet, ter me negabis. Ait illi Petrus: Etiamsi oportuerit me mori tecum, non te negabo. Similiter et omnes discipuli dixerunt.

7. Hec pene ipsis uerbis etiam Marcus commemorat, nisi quod non generaliter, sed distinctius, quemadmodum futurum esset, expressit dictum a Domino, Amen dico tibi, quia tu hodie in nocte hac, priusquam bis gallus uocem dederit, ter me es negaturus. Cum itaque omnes dicant predixisse Dominum quod eum Petrus esset negaturus antequam gallus cantaret, non autem omnes dicant quoties gallus cantaret, Marcus hoc solus narrauit expressius. Unde nonnullis uidetur non congruere ceteris, quia parum attendunt, et maxime eorum obnubilatur intentio, cum aduersus Euangelium animo induuntur hostili. Tota enim Petri negatio, trina negatio est. In eadem namque permansit trepidatione animi, propositoque mendacii, donec admonitus quid ei predictum sit, amaro fletu et cordis dolore sanaretur. Hec autem tota, id est trina negatio, si post primum galli cantum inciperet, falsum dixisse uiderentur tres: quorum Mattheus dixit, Amen dico tibi, quia in hac nocte, antequam gallus cantet, ter me negabis; Lucas autem, Dico tibi, Petre, non cantabit hodie gallus, donec ter abneges nosse me; Ioannes autem, Amen, amen dico tibi, non cantabit gallus, donec ter me neges. Diuersis enim uerbis et uerborum ordine eamdem explicauerunt sententiam dixisse Dominum, quod antequam gallus cantaret, ter eum Petrus esset negaturus. Rursus si totam trinam negationem ante peregisset, quam cantare gallus inciperet, superfluo dixisse Marcus deprehenderetur ex persona Domini, Amen dico tibi, quia tu hodie in nocte hac, priusquam gallus bis uocem dederit, ter me negaturus es. Quid enim attinebat dicere, priusquam bis, quando, si ante primum galli cantum tota illa trina negatio compleretur, simul et ante secundum, et ante tertium, et ante omnes galli cantus eiusdem  noctis completa inueniretur, que ante ipsum primum completa probaretur? Sed quia ante primum galli cantum cepta est illa trina negatio, attenderunt illi tres, non quando eam completurus esset Petrus, sed quanta [1 1Kb] futura esset, et quando ceptura; id est, quia trina, et quia ante galli cantum: quanquam in animo eius, et ante primum galli cantum tota possit intelligi. Quamuis enim uerbis negantis ante primum cepta, ante secundum autem galli cantum peracta sit tota illa trina negatio; tamen affectione animi et timore Petri ante primum tota concepta est [2 1Kb] . Nec interest quantis morarum interuallis trina uoce enuntiata sit, cum cor eius etiam ante primum galli cantum tota possederit, tam magna scilicet formidine imbibita, ut posset Dominum, non solum semel, sed iterum et tertio interrogatus negare, ut rectius diligentiusque attendentibus [3 1Kb] , quomodo iam mechatus est mulierem in corde suo qui eam uiderit ad concupiscendum ; sic Petrus quandocumque uerbis ederet timorem, quem tam uehementem animo conceperat, ut perdurare posset usque ad tertiam Domini negationem, tota trina negatio ei tempori deputanda est, quando eum trine negationi sufficiens timor inuasit: ex quo etiam si post primum galli cantum inciperent, pulsato interrogationibus pectore, uerba illa negationis erumpere, nec sic absurde atque mendaciter ante galli cantum ter negasse diceretur, quando ante galli cantum tantus timor obsederat mentem, qui eum [4 1Kb] posset usque ad tertiam negationem perducere. Multo minus igitur mouere debet, quia trina negatio etiam trinis negantis uocibus ante galli cantum cepta, etsi non ante primum galli cantum peracta est. Tanquam si alicui diceretur, Hac nocte, antequam gallus cantet, ad me scribes epistolam, in qua mihi ter conuiciaberis: non utique si eam ante omnem galli cantum scribere inciperet, et post primum galli cantum finiret, ideo dicendum erat falsum fuisse predictum. Marcus ergo de ipsarum uocum interuallis planius elocutus est, qui dixit ex persona Domini, Priusquam bis gallus uocem dederit, ter me es negaturus. Ita gestum esse apparebit, cum ad eumdem locum narrationis euangelice uenerimus, ut etiam illic ostendatur Euangelistas sibi congruere.

8. Si autem queruntur ipsa omnino uerba que Petro Dominus dixerit; neque inueniri possunt, et superfluo queruntur; cum sententia eius, propter quam cognoscendam uerba proferuntur, etiam in diuersis Euangelistarum uerbis possit esse notissima. Siue ergo diuersis sermonum Domini locis commotus Petrus singillatim ter enuntiauerit presumptionem suam, et ter ei Dominus suam negationem predixerit, sicut probabilius indagatur; siue aliquo narrandi ordine possint omnium Euangelistarum commemorationes in unum redigi, quibus demonstretur semel Dominum predixisse Petro presumenti quod eum negaturus  esset; nulla hic Euangelistarum repugnantia deprehendi poterit, sicut nulla est.



CAPUT III.---De his que dicta sunt a Domino donec exiret de domo ubi cenauerant, quemadmodum nichil discrepare monstrentur.

9. Nunc ergo quantum possumus, ipsum ex omnibus ordinem iam sequamur. Cum itaque secundum Ioannem hoc Petro predictum esset, sequitur idem Ioannes, et conserit Domini sermonem, dicentis: Non turbetur cor uestrum. Creditis in Deum, et in me credite: in domo Patris mei mansiones multe sunt, etc. Sermonis eius preclara maximeque sublimia diu narrat, donec contextim ueniat ad illum locum, ubi ait Dominus: Pater iuste, et [1 1Kb] mundus te non cognouit; ego autem te cognoui: et ii cognouerunt quia tu me misisti; et notum eis feci nomen tuum, et notum faciam, ut dilectio qua dilexisti me, in ipsis sit, et ego in ipsis . Cum autem facta esset contentio inter eos, quis eorum uideretur esse maior, sicut Lucas commemorat, dixit eis: Reges gentium dominantur eorum, et qui potestatem habent super eos, benefici uocantur. uos autem non sic: sed qui maior est in uobis, fiat sicut iunior [2 1Kb] ; et qui precessor est, sicut ministrator. Nam quis maior est, qui recumbit, an qui ministrat? nonne qui recumbit? Ego autem in medio uestrum sum sicut qui ministrat: uos autem estis qui permansistis mecum in tentationibus meis. Et ego dispono uobis, sicut disposuit mihi Pater meus regnum, ut edatis et bibatis super mensam meam in regno meo, et sedeatis super thronos, iudicantes duodecim tribus Isrel. Ait autem Dominus Simoni, sicut Lucas ipse subiungit, Simon, ecce satanas expetiuit uos, ut cribraret sicut triticum: ego autem rogaui pro te, ut non deficiat fides tua; et tu aliquando conuersus, confirma fratres tuos. Qui dixit ei: Domine, tecum paratus sum et in carcerem et in mortem ire. Et ille dixit: Dico tibi, Petre, non cantabit hodie gallus, donec ter abneges nosse me. Et dixit eis: Quando misi uos sine sacculo et pera et calceamentis, numquid aliquid defuit uobis? At illi dixerunt: Nihil. Dixit ergo eis: Sed nunc qui habet sacculum, tollat; similiter et peram: et qui non habet, uendat tunicam suam et emat gladium. Dico enim uobis, quoniam adhuc hoc quod scriptum est, oportet impleri in me, Et cum iniustis deputatus est. Etenim ea que sunt de me, finem habent. At illi dixerunt: Domine, ecce gladii duo hic. At ille dixit eis: Satis est . Et hymno dicto, sicut Mattheus Marcusque commemorant, exierunt in montem Oliueti. Tunc dicit illis iehsu: Omnes uos scandalum patiemini in me in ista nocte. Scriptum est enim, Percutiam pastorem, et dispergentur oues gregis. Postquam autem resurrexero, precedam uos in Galileam. Respondens autem Petrus, ait illi: Etsi omnes scandalizati fuerint in te, ego nunquam  scandalizabor. Ait illi iehsu: Amen dico tibi, quia in hac nocte, antequam gallus cantet, ter me negabis. Ait illi Petrus: Etiamsi oportuerit me mori tecum, non te negabo. Similiter et omnes discipuli dixerunt . Hec secundum Mattheum inseruimus: sed et Marci pene ipsa et totidem uerba sunt , nisi quia distat illud quod de galli cantu iam supra enodauimus.



CAPUT Iu.---De his que gesta sunt in illo predio uel horto, quo ex illa domo post cenam uenerunt, quomodo trium, id est Matthei, Marci et Luce consonantia demonstretur, quoniam Ioannes de hoc tacet.

10. Contexit ergo narrationem Mattheus, et dicit: Tunc uenit iehsu cum illis in uillam que dicitur Gethsemani . Hoc dicit et Marcus ; hoc et Lucas non expresse nominato predio, cum ait: Et egressus ibat secundum consuetudinem in montem Oliuarum: secuti sunt autem illum et discipuli. Et cum peruenisset ad locum dixit illis: Orate ne intretis in tentationem . Iste locus est, cuius nomen illi dixerunt Gethsemani. Ibi fuisse intelligimus hortum, quem commemorat Ioannes, ita narrans: »Hec cum dixisset iehsu, egressus est cum discipulis suis trans torrentem Cedron, ubi erat hortus, in quem introiuit ipse et discipuli eius« . Deinde, secundum Mattheum, »dixit discipulis: Sedete hic, donec uadam illuc et orem. Et assumpto Petro et duobus filiis Zebedei, cepit contristari et mestus esse. Tunc ait illis: Tristis est anima mea usque ad mortem; sustinete hic et uigilate mecum. Et progressus pusillum, procidit in faciem suam, orans et dicens: Mi Pater, si possibile est, transeat a me calix iste; uerumtamen non sicut ego uolo, sed sicut tu. Et uenit ad discipulos, et inuenit eos dormientes; et dicit Petro: Sic non potuistis una hora uigilare mecum? uigilate, et orate ut non intretis in tentationem. Spiritus quidem promptus est, caro autem infirma. Iterum secundo abiit et orauit, dicens: Pater mi, si non potest hic calix transire, nisi bibam illum, fiat uoluntas tua. Et uenit iterum, et inuenit eos dormientes: erant enim oculi eorum grauati. Et relictis illis, iterum abiit, et orauit tertio, eumdem sermonem dicens. Tunc uenit ad discipulos suos, et dicit illis: Dormite iam, et requiescite: ecce appropinquauit hora, et Filius hominis tradetur in manus peccatorum. Surgite, eamus; ecce appropinquauit qui me tradet.«

11. Hec etiam Marcus, eoque prorsus modo atque ordine conserit, aliquando breuius quasdam constringens sententias, et aliquid magis aperiens. Nam uidetur hic sermo secundum Mattheum tanquam sibi ipsi contrarius, quod post tertiam orationem uenit ad discipulos suos et dicit illis, Dormite iam, et requiescite: ecce appropinquauit hora, et Filius hominis tradetur in manus peccatorum. Surgite, eamus; ecce appropinquauit qui me tradet. Quomodo enim supra, Dormite iam, et requiescite, cum connectat, ecce appropinquauit  hora; et ideo dicat, Surgite, eamus? Qua uelut repugnantia commoti qui legunt, conantur ita pronuntiare quod dictum est, Dormite iam, et requiescite, tanquam ab exprobrante, non a permittente sit dictum. Quod recte fieret, si esset necesse: cum uero Marcus ita hoc commemorauerit, ut cum dixisset, Dormite iam, et requiescite, adiungeret, sufficit; et deinde inferret, uenit hora; ecce tradetur Filius hominis: utique intelligitur post illud quod eis dictum est, Dormite iam, et requiescite, siluisse Dominum aliquantum, ut hoc fieret quod permiserat; et tunc intulisse, ecce appropinquauit hora. Ideo post illa uerba secundum Marcum positum est, sufficit, id est, quod requieuistis iam sufficit. Sed quia commemorata non est ipsa interpositio silentii Domini, propterea coarctat intellectum, ut in illis uerbis alia pronuntiatio requiratur.

12. Lucas autem pretermisit quoties orauerit: dixit sane quod isti tacuerunt, et orantem ab angelo confortatum, et prolixius orantis sudorem fuisse sanguineum, et guttas decurrentes in terram. Cum ergo dicit, Et cum surrexisset ab oratione, et uenisset ad discipulos suos, non expressit quota oratione: nichilo tamen illis duobus repugnat. Ioannes uero posteaquam in hortum ingressum dicit cum discipulis suis, non commemorat quid illic egerit, donec eius traditor cum Iudeis ad eum comprehendendum ueniret.

13. Tres igitur isti eamdem rem ita narrauerunt, sicut etiam unus homo ter posset [1 1Kb] cum aliquanta uarietate, nulla tamen aduersitate. Lucas enim, quantum ab eis progressus, id est auulsus fuerit ut oraret, manifestius aperuit, dicens, quantum iactus est lapidis. Porro autem Marcus primo ex uerbis suis idem narrauit rogasse Dominum, ut si fieri posset, transiret ab eo illa hora, id est passionis, quam calicis nomine mox significauit. Deinde uerba ipsa Domini sic enuntiauit: Abba, Pater, omnia tibi possibilia sunt; transfer calicem hunc a me. Quibus uerbis si adiungas quod illi duo dixerunt, et quod ipse etiam Marcus ex persona sua pariter supra posuit, ita sententia manifestatur, Pater, si fieri potest, omnia enim tibi possibilia sunt, transfer calicem istum a me; ne quis eum putaret Patris minuisse potestatem, cum ait, si fieri potest: non enim dixit, Si facere potes; sed, si fieri potest: fieri autem potest quod ille uoluerit. Sic itaque dictum est, si fieri potest, ac si diceretur, si uis. Manifestauit enim Marcus quo intellectu accipiendum sit, si fieri potest, quando ait, omnia tibi possibilia sunt. Et quod commemorauerunt eum dixisse, uerum non quod ego uolo, sed quod tu , satis ostendit non ex impossibilitate, sed ex uoluntate Patris dictum esse, si fieri potest: presertim quia Lucas et hoc ipsum planius intimauit: non enim ait, si fieri potest; sed, si uis. Cui apertiori sententie apertius iungitur quod Marcus posuit, ut ita dicatur: Si  uis, omnia enim tibi possibilia sunt, transfer a me calicem istum.

14. Quod autem ipse Marcus, non solum Pater, sed Abba, Pater, eum dixisse commemorat, hoc est Abba hebraice, quod est latine Pater. Et fortasse Dominus propter aliquod sacramentum utrumque dixerit, uolens ostendere illam se tristitiam in persona sui corporis, id est Ecclesie, suscepisse, cui factus est angularis lapis, uenienti ad eum partim ex Hebreis, ad quos pertinet quod ait, Abba; partim ex Gentibus, ad quas pertinet quod ait, Pater . Etiam Paulus apostolus non pretermittens hoc sacramentum, In quo clamamus, inquit, Abba, Pater : et iterum ait, Misit Deus Spiritum suum in corda uestra, clamantem Abba, Pater . Oportuit enim ut bonus magister et uerus saluator infirmioribus compatiens, in se ipso demonstraret non debere suos martyres desperare, si qua forte cordibus eorum irreperet sub tempus passionis ex humana fragilitate tristitia, cum eam uincerent, uoluntati sue preponendo uoluntatem Dei, quia ille scit quid expediat quibus consulit. De qua tota re non nunc tempus est ut uberius disseratur: agitur enim modo de conuenientia Euangelistarum, in quorum diuersitate uerborum salubriter discimus non aliud in uerbis ad audiendam ueritatem, quam sententiam loquentis esse requirendam. Hoc est enim Pater, quod Abba, Pater: sed ad sacramentum intimandum, planius est Abba, Pater; ad unitatem significandam, sufficit Pater. Et Dominum quidem Abba, Pater, dixisse credendum est: sed tamen non eluceret sententia, nisi aliis dicentibus Pater, demonstraretur sic esse illas duas Ecclesias ex Iudeis et Grecis, ut etiam una sit. Ex illo ergo intellectu dictum est, Abba, Pater, quo idem Dominus alibi ait, Habeo alias oues que non sunt de hoc ouili; Gentes utique significans, cum haberet oues etiam in populo Isrel. Sed quia secutus adiecit. Oportet me et eas adducere, ut sit unus grex et unus pastor ; quantum ualet ad Isrelitas et Gentes, Abba, Pater, tantum ad unum gregem, solum Pater.



CAPUT u.---De his que in eius apprehensione facta et dicta omnes commemorant, quomodo inter se nichil appareat dissentire.

15. Adhuc ergo ipso loquente, sicut dicunt Mattheus et Marcus, ecce Iudas unus de duodecim uenit, et cum eo turba multa cum gladiis et fustibus, a principibus [1 1Kb] sacerdotum et senioribus populi. Qui autem tradidit eum, dedit illis signum dicens: Quemcumque osculatus fuero, ipse est, tenete eum. Et confestim accedens ad Iesum, dixit: Aue, rabbi. Et osculatus est eum . Dixitque illi primo, quod ait Lucas, Iuda, osculo Filium hominis tradis ? deinde quod Mattheus, Amice, ad quid uenisti? Deinde dixit, quod Ioannes commemorat: Quem queritis? Responderunt ei: Iesum Nazarenum. Dicit eis iehsu: Ego sum. Stabat autem et Iudas, qui tradebat eum, cum ipsis: ut ergo dixit eis, Ego sum,  abierunt retrorsum, et ceciderunt in terram. Iterum ergo eos interrogauit: Quem queritis? Illi autem dixerunt: Iesum Nazarenum. Respondit iehsu: Dixi uobis quia ego sum: si ergo me queritis, sinite hos abire. Ut impleretur sermo quem dixit, Quia quos dedisti mihi, non perdidi ex ipsis quemquam .

16. uidentes autem, sicut Lucas dicit, ii qui circa ipsum erant, quod futurum erat, dixerunt ei: Domine, si percutimus in gladio? Et percussit unus ex ipsis, quod omnes quatuor dicunt, seruum principis sacerdotum, et amputauit auriculam eius, sicut Lucas et Ioannes dicunt, dexteram. Qui autem percussit, secundum Ioannem Petrus erat: quem percussit autem, Malchus uocabatur. Deinde quod Lucas dicit, Respondens iehsu ait: Sinite usque huc; et adiunxit quod Mattheus commemorat, Conuerte gladium tuum in locum suum. Omnes enim qui acceperint gladium, gladio peribunt. An putas quia non possum rogare Patrem meum, et exhibebit mihi modo plus quam duodecim legiones Angelorum? Quomodo ergo implebuntur Scripture, quia sic oportet fieri? His uerbis adiungi potest quod illum eo loco dixisse Ioannes commemorat, Calicem quem dedit mihi Pater, non uis bibam illum? Tunc, sicut Lucas dicit, tetigit auriculam illius qui percussus erat, et sanauit eum.

17. Nec moueat quasi contrarium sit quod Lucas dixit, interrogantibus discipulis si percuterent in gladio, Dominum respondisse, Sinite usque huc: quasi post illam percussionem ita dictum fuerit, ut placuerit ei usque huc factum, sed amplius fieri noluerit; cum in uerbis que Mattheus posuit, intelligatur potius totum factum quo usus est gladio Petrus, Domino displicuisse. Illud enim uerius est, quod cum eum interrogassent dicentes, Domine, si percutimus in gladio? tunc respondit, Sinite usque huc: id est, non uos moueat quod futurum est; permittendi sunt huc usque progredi, hoc est, ut me apprehendant, et impleantur que de me scripta sunt. Sed inter moras uerborum interrogantium Dominum et illius respondentis, Petrus defensionis auiditate et maiori pro Domino commotione percussit: sed non potuerunt etiam simul dici, que simul fieri potuerunt. Non enim diceret, Respondens autem iehsu, nisi illorum interrogationi responderet, non facto Petri. Nam de facto Petri quid iudicauerit, Mattheus solus dixit. Ubi etiam non dixit Mattheus, Respondit iehsu Petro, Conuerte gladium tuum; sed dixit. Tunc ait illi iehsu, Conuerte gladium tuum: quod post factum apparet dixisse Dominum. Illud uero quod Lucas posuit, Respondens autem iehsu ait, Sinite usque huc, illis qui interrogauerant responsum esse accipiendum est: sed quia, ut diximus, inter uerba interrogantium et respondentis Domini, facta est uno ictu percussio, hoc ordine iudicauit esse narrandum, ut etiam inter uerba interrogationis et responsionis eam insereret. Non est ergo contrarium hoc ei quod dixit Mattheus, Omnes enim qui acceperint gladium, gladio peribunt, id est, qui usi fuerint gladio. uideri autem posset contrarium, si Dominus ex illa responsione, saltem usque ad unum,  nec ipsum lethale uulnus, usum tamen gladii spontaneum approbasse demonstraretur. Quanquam etiam Petro dictum totum congruenter intelligi possit, ut sic connectatur et quod Lucas et quod Mattheus retulit, quemadmodum supra commemoraui, Sinite usque huc; et, conuerte gladium tuum in locum suum. Omnes enim qui acceperint gladium, gladio peribunt, etc. Quomodo autem sit intelligendum, Sinite usque huc, iam exposui: et si aliter melius potest, ita sit; dum tamen Euangelistarum ueritas constet.

18. Postea sequitur Mattheus, et commemorat eum in illa hora dixisse turbis: Tanquam ad latronem existis cum gladiis et fustibus comprehendere me. Quotidie apud uos sedebam docens in templo, et non me tenuistis. Tunc addidit etiam uerba que Lucas ponit: Sed hec est hora uestra, et potestas tenebrarum. Hoc autem totum factum est, sicut Mattheus dicit, ut implerentur Scripture Prophetarum. Tunc discipuli omnes relicto eo fugerunt; sicut et Marcus dicit. Sequebatur autem illum unus adolescens amictus sindone, sicut idem Marcus commemorat; et cum tenuissent eum, reiecta sindone nudus profugit ab eis.



CAPUT uI.---De his que gesta sunt cum duceretur Dominus ad domum principis sacerdotum, et que in ipsa domo cum nocte perductus esset, et maxime de Petri negatione, quemadmodum inter se omnes congruant.

19. At illi tenentes Iesum duxerunt ad Caipham, principem sacerdotum, ubi Scribe et seniores conuenerant, sicut Mattheus dicit . Sed primo ad Annam ductus est, socerum Caiphe, sicut Ioannes dicit . Marcus autem et Lucas nomen non dicunt pontificis . Ductus est autem ligatus, cum adessent in illa turba tribunus et cohors et ministri Iudeorum, sicut Ioannes commemorat. Petrus autem sequebatur eum a longe usque in atrium principis sacerdotum: et ingressus intro sedebat cum ministris, ut uideret finem, sicut dicit Mattheus. Et calefaciebat se ad ignem, sicut in eo loco narrationis dicit Marcus. Hoc et Lucas commemorat, quod Petrus sequebatur a longe: accenso autem igne in medio atrio, et circumsedentibus illis, erat Petrus in medio eorum. Et Ioannes dicit, quod sequebatur Iesum Simon Petrus, et alius discipulus. Discipulus autem ille alius erat notus pontifici, et introiit cum Iesu in atrium pontificis, sicut Ioannes dicit. Petrus autem stabat ad ostium foris, secundum eumdem Ioannem. Exiit ergo discipulus alius, qui erat notus pontifici, et dixit ostiarie, et introduxit Petrum, sicut idem Ioannes dicit. Sic enim factum est, ut intus esset et Petrus in atrio, sicut et alii dicunt.

20. Principes autem sacerdotum et omne consilium, sicut Mattheus dicit, querebant falsum testimonium contra Iesum, ut eum morti traderent: et non inuenerunt, cum multi falsi testes accessissent. Conuenientia enim testimonia non erant, sicut Marcus dicit, cum eumdem locum commemoraret. Nouissime autem uenerunt duo falsi testes, sicut dicit Mattheus, et dixerunt: Hic dixit, Possum destruere templum Dei, et post  triduum reedificare [1 1Kb] illud. Alios etiam Marcus commemorat dixisse, Nos audiuimus eum dicentem, Ego dissoluam templum hoc manu factum, et post triduum aliud non manu factum edificabo: et ideo non erat conueniens testimonium illorum, sicut idem Marcus ibidem dicit. Et surgens princeps sacerdotum, ait illi: Nihil respondes ad ea que isti aduersum te testificantur? iehsu autem tacebat. Et princeps sacerdotum ait illi: Adiuro te per Deum uiuum, ut dicas nobis, si tu es Christus Filius Dei. Dicit illi iehsu: Tu dixisti; hec Mattheus. Marcus autem eadem aliis uerbis dicit, nisi quod tacet quod eum adiurauerit princeps sacerdotum: sed tantum ualere ostendit quod ei dicit iehsu, Tu dixisti, quantum si diceret, Ego sum. Sequitur enim, ut ait idem Marcus: iehsu autem dixit illi, Ego sum. Et uidebitis Filium hominis a dextris sedentem uirtutis, et uenientem cum nubibus celi. Hoc dicit etiam Mattheus, sed non dicit respondisse Iesum, Ego sum. Tunc princeps sacerdotum scidit uestimenta sua, dicens: Blasphemauit; quid adhuc egemus testibus? quod Mattheus commemorat, et sequitur, Ecce nunc audistis blasphemiam. Quid uobis uidetur? At illi respondentes dixerunt: Reus est mortis. Hoc etiam testatur et Marcus. Et sequitur Mattheus: Tunc exspuerunt in faciem eius, et colaphis eum ceciderunt. Alii autem palmas in faciem ei dederunt, dicentes: Prophetiza nobis, Christe, quis est qui te percussit? Hoc dicit et Marcus: commemorat etiam quod ei faciem uelauerunt. De his quoque Lucas attestatur.

21. Hec intelligitur passus Dominus usque ad mane in domo principis sacerdotum, quo prius adductus est, ubi etiam Petrus tentatus est. Sed de Petri tentatione, que inter has Domini contumelias facta est, non eodem ordine omnes narrant: nam ipsas primo commemorant Mattheus et Marcus, deinde Petri tentationem; Lucas uero explicat prius tentationem Petri, tum demum has Domini contumelias: Ioannes autem incipit Petri tentationem dicere, et interponit quedam de contumeliis Domini, et adiungit quod inde missus est ad Caipham pontificem; et inde recapitulat, ut explicet quam ceperat tentationem Petri in domo, quo primo adductus est, et redit ad ordinem, ubi ostendat quemadmodum ductus sit Dominus ad Caipham.

22. Sic ergo Mattheus sequitur: Petrus uero sedebat foris in atrio, et accessit ad eum una ancilla dicens: Et tu cum Iesu Galileo eras? At ille negauit coram omnibus dicens: Nescio quid dicis. Exeunte autem illo ianuam, uidit illum alia ancilla, et ait his qui erant ibi: Et hic erat cum Iesu Nazareno. Et iterum negauit cum iuramento, Quia non noui hominem. Et post pusillum accesserunt qui stabant, et dixerunt Petro: uere et tu ex illis es; nam et loquela tua manifestum te facit. Tunc cepit detestari et iurare, quia non nouisset hominem: et continuo gallus cantauit: hec dicit Mattheus. Intelligitur autem quod posteaquam exiit foras, cum iam semel negasset, gallus cantauit primus, quod Mattheus tacet, et Marcus dicit.

23. Non autem foris ante ianuam iterum negauit,  sed cum rediisset ad focum: quando autem redierit, non opus erat commemorare. Marcus ergo sic illud narrat: Et exiit foras ante atrium, et gallus cantauit. Rursus autem cum uidisset illum ancilla, cepit dicere circumstantibus, Quia hic ex illis est. At ille iterum negauit. Hec uero ancilla non eadem, sed alia est, sicut dicit Mattheus. Sane hoc quoque intelligitur, quia in secunda negatione a duobus compellatus est: et ab ancilla scilicet, quam commemorant Mattheus et Marcus; et ab alio, quem commemorat Lucas. Sic enim hoc narrat Lucas: Petrus uero sequebatur a longe. Accenso autem igne in medio atrio, et circumsedentibus illis, erat Petrus in medio eorum. Quem cum uidisset ancilla quedam sedentem ad lumen, et eum fuisset intuita, dixit: Et hic cum illo erat. At ille negauit eum, dicens: Mulier, non noui illum. Et post pusillum alius uidens eum, dixit · Et tu de illis es. Hoc ergo quod Lucas ait, Et post pusillum, iam egressus erat Petrus ianuam, et primus gallus cantauerat; iamque redierat, ut quemadmodum dicit Ioannes, ad focum stans iterum negaret. Ioannes enim in prima negatione Petri, non solum de primo galli cantu tacet, sicut ceteri, excepto Marco; sed etiam quod sedentem ad ignem cognouerit ancilla, non commemorat. Hoc enim tantum ait, Dicit ergo Petro ancilla ostiaria: Numquid et tu de discipulis es hominis istius? Dicit ille: Non sum. Deinde interponit que gesta sunt cum Iesu in eadem domo, que commemoranda arbitratus est, ita narrans: Stabant autem serui et ministri ad prunas, quia frigus erat; et calefaciebant se: erat autem cum eis et Petrus stans, et calefaciens se. Hic ergo iam intelligitur exiisse foras Petrum, et rediisse: primo enim sedebat ad ignem; et postea iam rediens, stare ceperat.

24. Sed forte ait aliquis: Nondum exierat, surrexerat autem exiturus. Hoc potest dicere qui putat foris ante ianuam secundo interrogatum negasse. uideamus ergo Ioannis sequentia: Pontifex ergo, inquit, interrogauit Iesum de discipulis suis, et de doctrina eius. Respondit ei iehsu: Ego palam locutus sum mundo, ego semper docui in synagoga, et in templo, quo omnes Iudei conueniunt, et in occulto locutus sum nichil: quid me interrogas? interroga eos qui audierunt quid locutus sum ipsis: ecce ii sciunt que dixerim ego. Hec autem cum dixisset, unus assistens ministrorum dedit alapam Iesu, dicens: Sic respondes pontifici? Respondit ei iehsu: Si male locutus sum, testimonium perhibe de malo; si autem bene, quid me cedis? Et misit eum Annas ligatum ad Caipham pontificem. Hic sane ostenditur quod Annas pontifex erat: nondum enim missus erat ad Caipham, cum iam illi diceretur, Sic respondes pontifici? Et hos duos, Annam et Caipham pontifices, commemorat etiam Lucas in initio Euangelii sui . His dictis Ioannes redit ad quod ceperat de negatione Petri, id est, ad eamdem domum, ubi gesta sunt que narrauit, et unde ad Caipham missus est iehsu, ad quem ab initio ducebatur, sicut dixit Mattheus. Commemorauit autem ista Ioannes que interposuit recapitulans de Petro, et ad eam narrationem rediens, ita dicit, ut compleat trinam negationem: Erat autem Simon Petrus stans, et calefaciens se. Dixerunt ergo ei.  Numquid et tu ex discipulis eius es? Negauit ille, et dixit: Non sum. Hoc igitur loco inuenimus, et non ante ianuam, sed ad focum stantem, secundo negasse Petrum: quod fieri non posset, nisi iam rediisset, posteaquam foras exierat. Neque enim iam exierat, et foris eum uidit altera ancilla: sed cum exierat, eum uidit, id est, cum surgeret ut exiret, animaduertit eum, et dixit his qui erant ibi, id est, qui simul erant ad ignem intus in atrio, Et hic erat cum Iesu Nazareno. Ille autem qui foras exierat, hoc audito, rediens iurauit illis contra nitentibus, Quia non noui hominem. Nam et Marcus sic ait de eadem ancilla: Et cepit dicere circumstantibus, Quia hic ex illis est. Dicebat enim non illi, sed his qui illo exeunte ibi remanserant, sic tamen ut ille audiret: unde rediens, et rursus ad ignem stans, resistebat negando uerbis eorum. Deinde in eo quod Ioannes ait, Dixerunt, Numquid et tu ex discipulis eius es? quod redeunti et stanti dictum intelligimus, quod quoque confirmatur, non illam tantum alteram ancillam, quam commemorant in hac secunda negatione Mattheus et Marcus, sed et alium quem commemorat Lucas, cum Petro id egisse; unde Ioannes dicit, Dixerunt ergo ei. Quapropter siue posteaquam illo exeunte dixit ancilla his qui secum erant in atrio, quia hic ex illis est, hoc audito ille regressus est, ut se quasi purgaret negando: siue, quod est credibilius, non audiuit quid de illo dictum fuerit, cum feras exiret, et posteaquam rediit, dixerunt ei ancilla, et ille alius quem Lucas commemorat, Numquid et tu ex discipulis eius es? et dixit, Non sum: pertinacius insistente illo de quo Lucas ait, atque dicente, Et tu de illis es; cui Petrus ait, O homo, non sum. Liquido tamen colligitur, collatis de hac re omnibus Euangelistarum testimoniis, non ante ianuam secundo Petrum negasse, sed intus in atrio ad ignem. Mattheum autem et Marcum, qui commemorauerunt exiisse eum foras, regressum eius breuitatis causa tacuisse.

25. Nunc iam de tertia negatione inspiciamus eorum congruentiam, quam Mattheum solum iam explicasse meminerimus. Sequitur ergo Marcus et dicit: Et post pusillum rursus qui adstabant, dicebant Petro: uere ex illis es; nam et Galileus es. Ille autem cepit anathematizare et iurare, Quia nescio hominem istum quem dicitis. Et statim iterum gallus cantauit. Lucas autem ita secutus, hoc idem narrat: Et interuallo facto quasi hore unius, alius quidam affirmabat, dicens: uere et hic cum illo erat; nam et Galileus est. Et ait Petrus: Homo, nescio quid dicis. Et continuo adhuc illo loquente, cantauit gallus. Ioannes secutus de tertia Petri negatione, ita explicat: Dicit unus ex seruis pontificis, cognatus eius cuius abscidit Petrus auriculam: Nonne ego te uidi in horto cum illo? Iterum ergo negauit Petrus, et statim gallus cantauit. Quod igitur Mattheus et Marcus dicunt, post pusillum, quantum esset hoc temporis, manifestat Lucas dicendo, Et interuallo facto quasi hore unius: de hoc autem interuallo tacet Ioannes. Item quod Mattheus et Marcus non singulari, sed plurali numero enuntiant eos qui cum Petro agebant, cum Lucas unum dicat, Ioannes  quoque unum, eumque cognatum eius, cuius abscidit Petrus auriculam; facile est intelligere, aut pluralem numerum pro singulari, usitata locutione usurpasse Mattheum et Marcum; aut quod unus maxime tanquam sciens, et qui eum uiderat, affirmabat, ceteri autem secuti eius fidem, Petrum simul urgebant: unde duos Euangelistas compendio pluralem numerum posuisse; alios autem duos eum solum significare uoluisse, qui precipuus in hoc erat. Iam uero illud quod Mattheus ipsi Petro dictum fuisse asserit, uere et tu ex illis es; nam et loquela tua manifestum te facit; sicut Ioannes eidem Petro dictum asseuerat, Nonne ego te uidi in horto cum illo? Marcus autem inter se illos de Petro locutos dicit, uere ex illis est; nam et Galileus est  ; sicut et Lucas, non Petro, sed de Petro dicit, Alius quidam affirmabat dicens: uere et hic cum illo erat; nam et Galileus est: aut sententiam intelligimus tenuisse eos qui compellatum dicunt Petrum; tantumdem enim ualuit quod de illo coram illo dicebatur, quantum si illi diceretur: aut utroque modo actum, et alios illum, alios alium modum commemorasse. Galli autem cantum post tertiam negationem secundum intelligimus, sicut Marcus expressit.

26. Sequitur ergo Mattheus, ita dicens: Et recordatus est Petrus uerbi Iesu quod dixerat, Priusquam gallus cantet, ter me negabis: et egressus foras, fleuit amare. Marcus autem ita dicit: Recordatus est Petrus uerbi quod dixerat ei iehsu, Priusquam gallus cantet bis, ter me negabis: et cepit flere. Lucas autem sic ait: Et conuersus Dominus respexit Petrum: et recordatus est Petrus uerbi Domini, sicut dixerat, Quia priusquam gallus cantet, ter me negabis: et egressus foras, Petrus fleuit amare. Ioannes de recordatione et fletu Petri tacet. Sane in eo quod ait Lucas, quod conuersus Dominus respexit Petrum; quomodo accipiendum sit, diligentius considerandum est. Quamuis enim dicantur etiam interiora atria, tamen in exteriore atrio fuit Petrus inter seruos, qui simul se ad ignem calefaciebant: non est autem credibile quod ibi audiebatur Dominus a Iudeis, ut corporalis fieret illa respectio. Namque cum dixisset Mattheus, Tunc exspuerunt in faciem eius, et colaphis eum ceciderunt; alii autem palmas in faciem ei dederunt, dicentes: Prophetiza nobis, Christe; quis est qui te percussit? Secutus est dicens, Petrus uero sedebat foris in atrio; quod non diceret, nisi illa cum Domino intus agerentur: et quantum colligitur in narratione Marci, non solum in interioribus, sed etiam in superioribus domus agebantur. Nam posteaquam Marcus talia narrauit, secutus ait, Et cum esset Petrus in atrio deorsum. Sicut ergo eo quod Mattheus ait, Petrus uero sedebat foris in atrio, ostendit quod illa intus agerentur: sic eo quod dixit Marcus, Et cum esset Petrus in atrio deorsum, ostendit non solum in interioribus, sed etiam in superioribus gesta  que dixerat. Quomodo ergo respexit Petrum Dominus facie corporali? Quapropter mihi uidetur illa respectio diuinitus facta, ut ei ueniret in mentem quoties iam negasset, et quid ei Dominus predixisset, atque ita misericorditer Domino respiciente peniteret eum, et salubriter fleret: sicut quotidie dicimus, Domine, respice me; et, Respexit eum Dominus, qui de aliquo periculo uel labore diuina misericordia liberatus est: et sicut dictum est, Respice, et exaudi me ; et Conuertere, Domine, et libera animam meam : ita dictum arbitror, Conuersus Dominus respexit Petrum, et recordatus est Petrus uerbi Domini. Denique cum frequentius soleant in narrationibus suis ponere Iesum quam Dominum, modo Lucas Dominum posuit dicens, Conuersus Dominus respexit Petrum, et recordatus est Petrus uerbi Domini; Mattheus autem et Marcus, quia de ista respectione tacuerunt, non uerbi Domini, sed uerbi Iesu eum recordatum esse dixerunt: ut etiam ex hoc intelligamus illam respectionem a Iesu, non humanis oculis, sed diuinitus factam.



CAPUT uII.---De his que mane gesta sunt, priusquam Pilato traderetur, quomodo Euangeliste inter se non discrepent; et de testimonio Ieremie quod Mattheus propter Domini pretium interposuit, cum hoc in eiusdem prophete Scriptura non inueniatur.

27. Sequitur ergo Mattheus, et dicit: Mane autem facto, consilium inierunt omnes principes sacerdotum et seniores populi aduersus Iesum, ut eum morti traderent: et uinctum adduxerunt eum, et tradiderunt Pontio Pilato presidi . Marcus similiter: Et confestim mane, inquit, consilium facientes summi sacerdotes cum senioribus et Scribis et uniuerso concilio, uincientes Iesum duxerunt et tradiderunt Pilato . Lucas autem posteaquam compleuit narrando Petri negationem, recapitulauit que cum Domino gesta sunt, iam ut apparet, circa mane, atque ita contexuit narrationem: Et uiri qui tenebant illum, illudebant ei, cedentes; et uelauerunt eum, et percutiebant faciem eius, et interrogabant eum, dicentes: Prophetiza; quis est qui te percussit? Et alia multa blasphemantes dicebant in eum. Et ut factus est dies, conuenerunt seniores plebis et principes sacerdotum et Scribe; et duxerunt illum in concilium suum, dicentes: Si tu es Christus, dic nobis. Et ait illis: Si uobis dixero, non credetis mihi; si autem et interrogauero, non respondebitis mihi, neque dimittetis: ex hoc autem erit Filius hominis sedens a dextris uirtutis Dei. Dixerunt autem omnes: Tu ergo es Filius Dei? Qui ait: uos dicitis, quia ego sum. At illi dixerunt: Quid adhuc desideramus testimonium? Ipsi enim audiuimus de ore eius. Et surgens omnis multitudo eorum duxerunt eum ad Pilatum . Hec omnia narrauit Lucas; ubi intelligitur quod etiam Mattheus et Marcus narrauerunt, quod interrogatus sit Dominus utrum ipse esset Filius Dei, et quod dixerit, Dico uobis, amodo uidebitis Filium hominis sedentem a dextris uirtutis [1 1Kb] , et uenientem in nubibus celi, iam lucescente  die gestum, quando Lucas dicit, Et ut factus est dies: atque ita narrat similia, etsi quid etiam ipse commemorat quod illi tacuerunt. Nocte autem intelligimus per falsos testes actum esse cum Domino, quod breuiter commemorauerunt Mattheus et Marcus, Lucas tacuit, qui enarrauit que circa mane sunt gesta. Nam et illi, id est Mattheus et Marcus, contexuerunt narrationem in iis que cum Domino acta sunt usque ad mane: sed postea redierunt ad narrandam Petri negationem; qua terminata redierunt ad mane, ut inde cetera contexerent, quousque perducerent [1 1Kb] que cum Domino acta erant, sed nondum commemorauerant quod mane factum esset . Ioannes quoque, cum ea que cum Domino gesta sunt ex quanta parte uisum est, et Petri negationem totam commemorasset, Adducunt ergo, inquit, Iesum ad Caipham in pretorium. Erat autem mane : ubi intelligimus aut aliquam fuisse causam que cegerit Caipham esse in pretorio, nec esse presentem cum alii principes sacerdotum haberent de Domino questionem; aut in domo eius fuisse pretorium  : tamen ad ipsum ab initio ducebatur, ad quem in extremo perductus est. Sed quia iam tanquam conuictum reum adducebant, Caiphe autem iam antea uisum fuerat ut iehsu moreretur, nulla mora interposita est quin occidendus Pilato traderetur. Que igitur per Pilatum cum Domino gesta sunt, ita Mattheus narrat.

28. Ac primum excurrit inde, ut commemoret exitum Iude traditoris, quem solus narrauit, ita dicens: Tunc uidens Iudas, qui eum tradidit, quia damnatus esset, penitentia ductus, retulit triginta argenteos principibus sacerdotum et senioribus, dicens: Peccaui, tradens sanguinem iustum. At illi dixerunt: Quid ad nos? tu uideris. Et proiectis argenteis in templo, recessit; et abiens, laqueo se suspendit. Principes autem sacerdotum acceptis argenteis, dixerunt: Non licet eos mittere in corbonam, quia pretium sanguinis est. Consilio autem inito, emerunt ex illis agrum figuli in sepulturam peregrinorum: propter hoc uocatus est ager ille Acheldemach, hoc est, Ager sanguinis, usque in hodiernum diem. Tunc impletum est quod dictum est per Ieremiam prophetam dicentem: Et acceperunt triginta argenteos pretium appretiati, quem appretiauerunt filii Isrel [2 1Kb] , et dederunt eos in agrum figuli, sicut constituit mihi Dominus.

29. Si quis autem mouetur quod hoc testimonium non inuenitur in Scriptura Ieremie prophete, et ideo putat fidei Euangeliste aliquid derogandum; primo nouerit non omnes codices Euangeliorum habere quod per Ieremiam dictum sit, sed tantummodo per prophetam. Possumus ergo dicere his potius codicibus  esse credendum, qui Ieremie nomen non habent; dictum est enim hoc per prophetam, sed Zacariam: unde putatur, codices esse mendosos qui habent nomen Ieremie, quia uel Zacarie habere debuerunt, uel nullius, sicut quidam, sed tantum per prophetam dicentem, qui utique intelligitur Zacarias. Sed utatur ista defensione, cui placet: mihi autem cur non placeat, hec causa est, quia et plures codices habent Ieremie nomen; et qui diligentius in grecis exemplaribus Euangelium considerauerunt, in antiquioribus grecis ita se perhibent inuenisse: et nulla fuit causa cur adderetur hoc nomen, ut mendositas fieret; cur autem de nonnullis codicibus tolleretur, fuit utique causa, ut hoc audax imperitia faceret, cum turbaretur questione, quod hoc testimonium apud Ieremiam non inueniretur.

30. Quid ergo intelligendum est, nisi hoc actum esse secretiore consilio prouidentie Dei, qua mentes Euangelistarum sunt gubernate? Potuit enim fieri ut animo Matthei Euangelium conscribentis pro Zacaria Ieremias occurreret, ut fieri solet, quod tamen sine ulla dubitatione emendaret, saltem ab aliis admonitus, qui ipso adhuc in carne uiuente hoc legere potuerunt, nisi cogitaret recordationi sue, que sancto Spiritu regebatur, non frustra occurrisse aliud pro alio nomen prophete, nisi quia ita Dominus hoc scribi constituit. Cur autem ita constituerit Dominus, prima illa causa utilissima debet facillime cogitari, etiam sic esse insinuatum ita omnes sanctos Prophetas uno spiritu locutos mirabili inter se consensione constare, ut hoc multo amplius sit, quam si omnium omnia Prophetarum uno unius hominis ore dicerentur: et ideo indubitanter accipi debere quecumque per eos Spiritus sanctus dixit, et singula esse omnium, et omnia singulorum. Cum igitur, et que dicta sunt per Ieremiam tam sint Zacarie quam Ieremie, et que dicta sunt per Zacariam tam sint Ieremie quam Zacarie; quid opus erat ut emendaret Mattheus, cum aliud pro alio sibi nomen occurrens a se scriptum relegisset; ac non potius sequens auctoritatem Spiritus sancti, a quo mentem suam regi plus nobis ille utique sentiebat, ita hoc scriptum relinqueret, sicut eum admonendo constituerat ei Dominus, ad informandos nos tantam uerborum suorum inter Prophetas esse concordiam, ut non absurde, imo congruentissime etiam Ieremie deputaremus quod per Zacariam dictum reperiremus? Si enim hodie quisquam uolens alicuius uerba indicare, dicat nomen alterius a quo dicta non sint [1 1Kb] , qui tamen sit amicissimus et familiaritate coniunctissimus illi cuius uerba dicere uoluit; et continuo recordatus alium pro alio se dixisse, ita se colligat atque corrigat, ut tamen dicat, Bene dixi; quid aliud intuens, nisi tantam inter ambos esse concordiam, inter illum scilicet cuius uerba dicere uoluit, et alium cuius ei nomen pro illius nomine occurrit, ut tale sit hoc istum dixisse, quale si ille dixisset? quanto magis hoc de Prophetis sanctis intelligendum et maxime commendandum fuit, ut omnium libros  tanquam unius unum librum acciperemus, in quo nulla rerum discrepantia crederetur, sicut nulla inueniretur, et in quo maior esset constantia ueritatis, quam si omnia illa unus homo quamlibet doctissimus loqueretur? Quod ergo hinc argumentum sumere conantur uel infideles uel imperiti homines, quasi ad ostendendam dissonantiam sanctorum Euangelistarum, hoc potius debent assumere fideles et docti ad ostendendam unitatem sanctorum etiam Prophetarum.

31. Est et alia causa, que mihi uidetur alio tempore diligentius pertractanda, ne amplius sermonem protendamus, quam huius operis terminandi necessitas flagitat, cur hoc nomen Ieremie in testimonio Zacarie sic manere permissum, uel potius sancti Spiritus auctoritate preceptum sit. Est apud Ieremiam, quod emerit agrum a filio fratris sui, et dederit ei argentum; non quidem sub hoc nomine pretii quod positum est apud Zacariam, triginta argenteis; uerumtamen agri emptio non est apud Zacariam: quod autem prophetiam de triginta argenteis ad hoc interpretatus sit Euangelista, quod modo de Domino completum est, ut hoc esset pretium eius, manifestum est; sed ad hoc pertinere etiam illud de agro empto quod Ieremias dixit, hinc potuit mystice significari, ut non hic Zacarie nomen poneretur, qui dixit triginta argenteis, sed Ieremie, qui dixit de agro empto; ut lecto Euangelio atque inuento nomine Ieremie, lecto autem Ieremia et non inuento testimonio de triginta argenteis, inuento tamen agro empto, admoneatur lector utrumque conferre, et inde sensum enucleare prophetie, quomodo pertineat ad hoc quod in Domino impletum est. Nam illud quod subiecit huic testimonio Mattheus cum ait, Quem appretiauerunt filii Isrel, et dederunt eos in agrum figuli, sicut constituit mihi Dominus, nec apud Zacariam nec apud Ieremiam reperitur. Unde magis ex persona ipsius Euangeliste accipiendum est eleganter et mystice insertum, quia hoc ex Domini reuelatione cognouerit ad hanc rem, que de Christi pretio facta est, huiusmodi pertinere prophetiam. Liber quippe empti agri apud Ieremiam iubetur mitti in uas fictile , et emitur hic de pretio Domini ager figuli, et hoc ad sepulturam peregrinorum, tanquam ad permansionem quietis eorum qui in hoc seculo peregrinantes consepeliuntur Christo per Baptismum. Nam et illam emptionem agri hoc significare Ieremie dixit Dominus, quia erit permansio de captiuitate liberatorum in illa terra. Hec tanquam delineanda [1 1Kb] arbitratus sum, cum admonerem quid in his propheticis testimoniis in unum redactis et euangelice narrationi collatis, diligentius attentiusque requiratur. Hec interposuit Mattheus de Iuda traditore.



CAPUT uIII.---De his que apud Pilatum gesta sunt, quomodo inter se nichil dissentiant.

32. Deinde sequitur, et dicit: »iehsu autem stetit ante presidem, et interrogauit eum preses, dicens:  Tu es rex Iudeorum? Dicit ei iehsu: Tu dicis. Et cum accusaretur a principibus sacerdotum et senioribus, nichil respondit. Tunc dicit illi Pilatus: Non audis quanta aduersum te dicunt testimonia? Et non respondit ei ullum uerbum, ita ut miraretur preses uehementer. Per diem autem solemnem consueuerat preses dimittere populo unum uinctum quem uoluissent: habebat autem tunc uinctum insignem, qui dicebatur Barabbas. Congregatis ergo illis dixit Pilatus: Quem uultis dimittam uobis; Barabbam, an Iesum qui dicitur Christus? Sciebat enim quod per inuidiam tradidissent eum. Sedente autem illo pro tribunali, misit ad illum uxor eius dicens: Nihil tibi et iusto illi; multa enim passa sum hodie per uisum propter eum. Principes autem sacerdotum et seniores persuaserunt populis ut peterent Barabbam, Iesum uero perderent. Respondens autem preses ait illis: Quem uultis uobis de duobus dimitti? At illi dixerunt: Barabbam. Dicit illis Pilatus: Quid igitur faciam de Iesu, qui dicitur Christus? Dicunt omnes: Crucifigatur. Ait illis preses: Quid enim mali fecit? At illi magis clamabant, dicentes: Crucifigatur. uidens autem Pilatus quia nichil proficeret, sed magis tumultus fieret, accepta aqua lauit manus coram populo, dicens: Innocens ego sum a sanguine iusti huius; uos uideritis. Et respondens uniuersus populus, dixit: Sanguis eius super nos et super filios nostros. Tunc dimisit illis Barabbam; Iesum autem flagellatum tradidit eis ut crucifigeretur.« Hec narrauit Mattheus per Pilatum gesta de Domino .

33. Marcus quoque pene iisdem uerbis et rebus concinit. uerba autem Pilati, quibus respondit populo petenti ut solemniter unus uinctus dimitteretur, ita refert: Pilatus autem respondit eis, et dixit: uultis dimittam uobis regem Iudeorum? Mattheus autem sic ait: Congregatis ergo illis, dixit Pilatus: Quem uultis dimittam uobis; Barabbam, an Iesum qui dicitur Christus? Nulla questio est, quod tacet ipsos petiisse ut aliquis eis dimitteretur: sed queri potest que uerba Pilatus dixerit; utrum que a Mattheo, an que a Marco referuntur. Aliud enim uidetur esse, Quem uultis dimittam uobis, Barabbam, an Iesum qui dicitur Christus? aliud, uultis dimittam uobis regem Iudeorum? Sed quia christos reges dicebant, et qui dixit illum an illum, manifestum est eum quesisse an uellent sibi dimitti regem Iudeorum, id est Christum; nichil interest sententie, quod hic tacuit Marcus de Barabba, hoc solum uolens dicere quod ad Dominum pertinebat; quandoquidem in eorum responsione satis et ipse ostendit, quem sibi dimitti uoluerint: Pontifices, inquit, concitauerunt turbam ut magis Barabbam dimitteret eis: sequitur autem, et dicit, Pilatus autem iterum respondens, ait illis: Quid ergo uultis faciam regi Iudeorum? Unde iam satis apparet, quod id Marcus uelit ostendere, dicendo regem Iudeorum, quod Mattheus dicendo Christum. Non enim dicebantur christi reges, nisi Iudeorum: namque in eo etiam loco Mattheus ait, Dicit illis Pilatus, Quid igitur faciam de Iesu, qui dicitur Christus? Ergo sequitur Marcus, At illi iterum  clamauerunt, Crucifige eum: quod ille ait, Dicunt omnes, Crucifigatur. Et sequitur Marcus, Pilatus uero dicebat eis, Quid enim mali fecit? At illi magis clamabant, Crucifige eum. Hoc Mattheus non dixit: sed quoniam dixit, uidens autem Pilatus quia nichil proficeret, sed magis tumultus fieret; dixit etiam eum lauisse manus coram populo, ut innocentem se a sanguine iusti significaret; quod item et Marcus et alii tacent: satis ostendit etiam Mattheus egisse presidem cum populo, ut dimitteretur. Quod breuiter significauit Marcus in eo quod refert Pilatum dixisse, Quid enim mali fecit? Deinde sic etiam ipse concludit, que per Pilatum cum Domino gesta sunt: Pilatus autem, inquit, uolens populo satisfacere, dimisit illis Barabbam, et tradidit Iesum flagellis cesum, ut crucifigeretur: hec apud presidem gesta narrauit Marcus .

34. Lucas apud Pilatum gesta sic narrat: Ceperunt autem accusare illum, dicentes: Hunc inuenimus subuertentem gentem nostram, et prohibentem tributa dari Cesari, et dicentem se Christum regem esse. Hoc illi duo Euangeliste non dixerunt, cum tamen dicerent quod eum accusabant. Ergo iste etiam ipsa crimina que falsa obiecerunt, aperuit. Tacuit autem quod ei dixit Pilatus, Non respondes quidquam? uide in quantis te accusant: sed plane sequitur, et dicit quod etiam illi dixerunt, Pilatus autem interrogauit eum, dicens: Tu es rex Iudeorum? At ille respondens ait: Tu dicis. Hoc autem Mattheus et Marcus commemorauerunt, antequam dicerent compellatum Iesum quod eis accusantibus non responderet. Nihil autem interest ueritatis, quo ordine Lucas ista retulerit: quemadmodum nichil interest si alius aliquid tacet, quod alius commemorat; quemadmodum in consequentibus dicit: Ait autem Pilatus ad principes sacerdotum et turbas: Nihil inuenio cause in hoc homine. At illi inualescebant, dicentes: Commouet populum, docens per uniuersam Iudeam, et incipiens a Galilea usque huc. Pilatus autem audiens Galileam, interrogauit si homo Galileus esset; et ut cognouit quod de Herodis potestate esset, remisit eum ad Herodem, qui et ipse Ierosolymis erat in illis diebus. Herodes autem uiso Iesu, gauisus est ualde: erat enim cupiens ex multo tempore uidere eum, eo quod audiret multa de illo; et sperabat signum aliquod uidere ab eo fieri. Interrogabat autem illum multis sermonibus: at ipse illi nichil respondebat. Stabant etiam principes sacerdotum et Scribe, constanter accusantes eum. Spreuit autem illum Herodes cum exercitu suo, et illusit indutum ueste alba, et remisit ad Pilatum. Et facti sunt amici Herodes et Pilatus in ipsa die: nam antea inimici erant ad inuicem. Hec omnia, id est, quod a Pilato ad Herodem Dominus missus est, et que ibi gesta sunt, Lucas solus indicat; etiamsi aliquid ibi ait simile, quod in aliis narrationum locis apud alios possit inueniri: ceteri autem ea tantum dicere uoluerunt que apud Pilatum gesta sunt, quousque Dominus crucifigendus traderetur. Rediens ergo Lucas ad ea que apud presidem gerebantur, unde digressus erat, ut narraret quod apud Herodem actum  est, ita sequitur: Pilatus autem conuocatis principibus sacerdotum et magistratibus et plebe, dixit ad illos: Obtulistis mihi hunc hominem quasi auertentem populum, et ecce ego coram uobis interrogans, nullam causam inueni in homine isto ex his in quibus eum accusatis. Hic intelligimus eum pretermisisse quemadmodum a Domino quesierit, quid accusatoribus responderet. Sed neque Herodes, inquit: nam remisi uos ad illum, et ecce nichil dignum morte actum est ei. Emendatum ergo illum dimittam. Necesse autem habebat dimittere eis per diem festum unum. Exclamauit autem simul uniuersa turba dicens, Tolle hunc, et dimitte nobis Barabbam: qui erat propter seditionem quamdam factam in ciuitate et homicidium missus in carcerem. Iterum autem Pilatus locutus est ad illos, uolens dimittere Iesum. At illi succlamabant dicentes: Crucifige, crucifige eum. Ille autem tertio dixit ad illos: Quid enim mali fecit iste? nullam causam mortis inuenio in eo: corripiam ergo illum, et dimittam. At illi instabant uocibus magnis, postulantes ut crucifigeretur, et inualescebant uoces eorum. Mattheus huic conatui Pilati, quo sepius cum eis egit, uolens ut dimitteretur iehsu, paucissimis uerbis satis attestatus est, ubi ait, uidens autem Pilatus quia nichil proficeret, sed magis tumultus fieret: quod non diceret nisi multum ille nisus esset; quamuis tacuerit, quoties hoc efficere tentauerit, ut erueret Iesum furori eorum. Et Lucas itaque ita concludit quod actum est apud presidem: Et Pilatus, inquit, adiudicauit fieri petitionem eorum. Dimisit autem illis eum qui propter homicidium et seditionem missus fuerat in carcerem, quem petebant; Iesum uero tradidit uoluntati eorum .

35. Nunc eadem secundum Ioannem consideremus, id est, que per Pilatum facta sunt. Et ipsi, inquit, non introierunt in pretorium, ut non contaminarentur, sed manducarent Pascha. Exiit ergo Pilatus ad eos foras, et dixit: Quam accusationem affertis aduersus hominem hunc? Responderunt et dixerunt ei: Si non esset hic malefactor, non tibi tradidissemus eum. Hoc uidendum est, ne contrarium sit ei quod Lucas dicit, certa in eum dicta esse crimina; et dicit que dicta sint: Ceperunt autem, inquit, accusare illum, dicentes: Hunc inuenimus subuertentem gentem nostram, et prohibentem tributa dari Cesari, et dicentem se Christum regem esse. Quod uero nunc secundum Ioannem commemoraui, uidentur Iudei noluisse dicere crimina, cum dixisset eis Pilatus, Quam accusationem affertis aduersus hominem hunc? Responderunt enim, Si non esset hic malefactor, non tibi tradidissemus eum: uidelicet ut eorum auctoritatem secutus, quid ei obiiceretur desineret querere; sed ob hoc tantum nocentem crederet, quod sibi ab eis tradi meruisset. Ergo intelligere debemus, et hoc dictum esse, et illud quod Lucas commemorauit. Multa enim dicta, et multa responsa sunt, unde cuique eorum quantum uisum est decerpsit, et in narratione sua posuit quod satis esse iudicauit. Nam et ipse Ioannes dicit quedam que obiecta sunt, que suis locis uidebimus. Itaque sequitur: Dixit ergo eis Pilatus: Accipite eum uos, et secundum legem uestram iudicate  eum. Dixerunt ergo ei Iudei, Nobis non licet interficere quemquam: ut sermo Iesu impleretur, quem dixit, significans qua esset morte moriturus. Introiit ergo iterum in pretorium Pilatus, et uocauit Iesum, et dixit ei: Tu es rex Iudeorum? Et respondit iehsu, A temetipso hoc dicis, an alii tibi dixerunt de me? Et hoc uideretur non conuenire illi quod ab aliis commemoratum est, Respondit iehsu, Tu dicis; nisi in consequentibus ostenderet et illud dictum esse. Unde ostendit ea que nunc dicit, a ceteris potius Euangelistis tacita quam a Domino dicta non esse. Attende ergo cetera: Respondit, inquit, Pilatus: Numquid ego Iudeus sum? Gens tua et pontifices tradiderunt te mihi: quid fecisti? Respondit iehsu: Regnum meum non est de mundo hoc: si ex hoc mundo esset regnum meum, ministri mei utique decertarent ut non traderer Iudeis; nunc autem regnum meum non est hinc. Dixit itaque ei Pilatus: Ergo rex es tu? Respondit iehsu: Tu dicis, quia rex sum ego. Ecce quando uentum est ad id quod alii Euangeliste commemorauerunt. Sequitur ergo, item dicente adhuc Domino, quod ceteri tacuerunt. »Ego in hoc natus sum, et ad hoc ueni in mundum, ut testimonium perhibeam ueritati. Omnis qui est ex ueritate, audit uocem meam. Dicit ei Pilatus: Quid est ueritas? Et cum hoc dixisset, iterum exiit ad Iudeos, et dicit eis: Ego nullam inuenio in eo causam. Est autem consuetudo uobis ut unum dimittam uobis in Pascha: uultis ergo dimittam uobis regem Iudeorum? Clamauerunt rursum omnes, dicentes, Non hunc, sed Barabbam: erat autem Barabbas latro. Tunc ergo apprehendit Pilatus Iesum, et flagellauit. Et milites plectentes coronam de spinis, imposuerunt capiti eius, et ueste purpurea circumdederunt eum: et ueniebant ad eum, et dicebant, Aue rex Iudeorum; et dabant ei alapas. Exiit iterum Pilatus foras, et dicit eis: Ecce adduco eum uobis foras, ut cognoscatis quia in eo nullam causam inuenio. Exiit ergo iehsu portans coronam spineam, et purpureum uestimentum, et dicit eis: Ecce homo. Cum ergo uidissent eum pontifices et ministri, clamabant dicentes: Crucifige, crucifige [1 1Kb] . Dicit eis Pilatus: Accipite eum uos, et crucifigite; ego enim non inuenio in eo causam. Responderunt ei Iudei: Nos legem habemus, et secundum legem debet mori, quia Filium Dei se fecit.« Hoc potest congruere ei quod Lucas commemorat in accusatione Iudeorum dictum, »Hunc inuenimus subuertentem gentem nostram,« ut adiungatur, »Quia Filium Dei se fecit.« Sequitur itaque Ioannes, et dicit: »Cum ergo audisset Pilatus hunc sermonem, magis timuit: et ingressus est pretorium iterum, et dicit ad Iesum: Unde es tu? iehsu autem responsum non dedit ei. Dicit ergo ei Pilatus: Mihi non loqueris? Nescis quia potestatem habeo crucifigere te, et potestatem habeo dimittere te? Respondit iehsu: Non haberes potestatem aduersus  me ullam, nisi tibi datum esset desuper. Propterea qui tradidit me tibi, maius peccatum habet. Exinde querebat Pilatus dimittere eum. Iudei autem clamabant dicentes: Si hunc dimittis, non es amicus Cesaris; omnis qui se regem facit, contradicit Cesari.« Huic potest congruere quod Lucas in eadem accusatione Iudeorum ita narrat: cum dixissent, Inuenimus eum subuertentem gentem nostram; adiecit, et prohibentem tributa dari Cesari, et dicentem se Christum regem esse. Ex quo soluitur illa questio, qua putari poterat Ioannes dixisse nullum a Iudeis Domino crimen obiectum, quando responderunt et dixerunt ei, Si non esset hic malefactor, non tibi tradidissemus eum. Sequitur ergo Ioannes, et dicit: »Pilatus ergo cum audiuisset hos sermones, adduxit foras Iesum, et sedit pro tribunali in loco qui dicitur Lithostrotos, Hebraice autem Gabbatha. Erat autem parasceue Pasche hora quasi sexta, et dicit Iudeis: Ecce rex uester. Illi autem clamabant: Tolle, tolle, crucifige eum. Dicit eis Pilatus: Regem uestrum crucifigam? Responderunt pontifices: Non habemus regem, nisi Cesarem. Tunc ergo tradidit eis illum ut crucifigeretur:« hec narrauit Ioannes per Pilatum gesta .



CAPUT IX.---De illusione qua illusus est a cohorte Pilati, quomodo non dissonent tres qui hoc dicunt, Mattheus, Marcus et Ioannes.

36. Consequens est iam, ut ipsam Domini passionem secundum quatuor Euangelistarum testimonia uideamus, quam Mattheus sic incipit: »Tunc milites presidis suscipientes Iesum in pretorium, congregauerunt ad eum uniuersam cohortem; et exeuntes eum, chlamydem coccineam circumdederunt ei; et plectentes coronam de spinis, posuerunt super caput eius, et arundinem in dextera eius: et genu flexo ante eum illudebant, dicentes: Aue, rex Iudeorum« . Hoc Marcus in eodem loco narrationis ita dicit: »Milites autem duxerunt eum intro in atrium pretorii, et conuocant totam cohortem; et induunt eum purpuram, et imponunt ei plectentes spineam coronam: et ceperunt salutare eum, Aue, rex Iudeorum: et percutiebant caput eius arundine, et conspuebant eum; et ponentes genua, adorabant eum« . Intelligitur itaque quod Mattheus ait, »Chlamydem coccineam circumdederunt ei,« hoc Marcum dixisse, indutum purpuram. Pro regia enim purpura, chlamys illa coccinea ab illudentibus adhibita erat: et est rubra quedam purpura cocco simillima. Potest etiam fieri, ut purpuram etiam Marcus commemorauerit, quam chlamys habebat, quamuis esset coccinea. Lucas hoc pretermisit. Ioannes autem antequam diceret quod eum Pilatus crucifigendum tradiderit, commemorauit hoc dicens: »Tunc ergo apprehendit Pilatus Iesum et flagellauit, Et milites plectentes coronam de spinis, imposuerunt capiti eius, et ueste purpurea circumdederunt eum: et ueniebant ad eum, et dicebant, Aue, rex Iudeorum; et dabant ei alapas« . Unde apparet Mattheum et Marcum recapitulando istud commemorasse, non  quod tunc factum sit, cum eum Pilatus iam crucifigendum tradidisset: Ioannes enim apud Pilatum dicit hec gesta satis euidenter; unde isti quod preterierant recoluerunt. Ad hoc pertinet etiam quod consequenter dicit Mattheus: »Et exspuentes in eum acceperunt arundinem, et percutiebant caput eius: et postquam illuserunt ei, exuerunt eum chlamydem, et induerunt eum uestimentis eius, et duxerunt eum ut crucifigerent.« Hoc quod exuerunt chlamydem, et induerunt eum uestimentis eius, in fine factum intelligitur, cum iam duceretur. Marcus hoc ita dicit: Et postquam illuserunt ei, exuerunt illum purpuram, et induerunt eum uestimentis suis.



CAPUT X.---Quomodo non repugnet quod Mattheus, Marcus et Lucas angariatum dicunt, qui portaret eius crucem; cum Ioannes dicat quod eam iehsu ipse portauerit.

37. Sequitur ergo Mattheus: »Exeuntes autem inuenerunt hominem Cyreneum, nomine Simonem; hunc angariauerunt ut tolleret crucem eius« . Marcus quoque: »Et educunt illum,« inquit, »ut crucifigerent eum. Et angariauerunt pretereuntem quempiam Simonem Cyreneum uenientem de uilla, patrem Alexandri et Rufi, ut tolleret crucem eius« . Hoc Lucas ita dicit: »Et cum ducerent eum, apprehenderunt Simonem quemdam Cyrenensem uenientem de uilla, et imposuerunt illi crucem portare post Iesum« . Ioannes autem sic narrat: »Susceperunt autem Iesum, et eduxerunt: et baiulans sibi crucem exiit in eum qui dicitur Caluarie locum, hebraice Golgotha, ubi eum crucifixerunt« . Unde intelligitur quod ipse sibi portabat crucem, cum exiret in locum memoratum. Simon autem ille in itinere angariatus est, de quo tres commemorant, cui postea data est crux portanda usque ad locum. Ita utrumque factum inuenimus; primo id quod Ioannes dixit, deinde quod ceteri tres.



CAPUT XI.---De potu quem dederunt ei priusquam commemorata esset eius crucifixio, quomodo conueniat inter Mattheum et Marcum.

38. Sequitur itaque Mattheus: Et uenerunt, inquit, in locum qui dicitur Golgotha, quod est Caluarie locus: de hoc loco apertissime consentiunt. Deinde adiungit idem Mattheus: Et dederunt ei uinum bibere cum felle mixtum, et cum gustasset, noluit bibere . Hoc Marcus ita narrat: Et dabant ei bibere uinum myrrhatum; et non accepit . Hoc intelligendum est Mattheum dixisse, cum felle mixtum: fel quippe pro amaritudine posuit; myrrhatum enim uinum amarissimum est: quanquam fieri possit ut et fel et myrrha uinum amarissimum redderent. Quod ergo ait Marcus, non accepit; intelligitur, non accepit ut biberet. Gustauit autem, sicut Mattheus testis est; ut quod idem Mattheus ait, noluit bibere, hoc Marcus dixerit, non accepit; tacuerit autem quod gustauerit.



CAPUT XII.---De diuisione uestimentorum eius, quomodo inter se omnes conueniant.


39. Sequitur Mattheus: »Postquam autem crucifixerunt eum, diuiserunt uestimenta eius sortem mittentes  ; et sedentes, seruabant eum« . Hoc idem Marcus sic: »Et crucifigentes eum diuiserunt uestimenta eius, mittentes sortem super eis, quis quid tolleret« . Hoc Lucas sic ait: »Diuidentes uero uestimenta eius miserunt sortes; et stabat populus spectans« . Breuiter a tribus dictum est; Ioannes autem distinctius hoc explicat quemadmodum gestum sit: »Milites ergo,« inquit, »cum crucifixissent eum, acceperunt uestimenta eius, et fecerunt quatuor partes, unicuique militi partem, et tunicam. Erat autem tunica inconsutilis desuper contexta per totum. Dixerunt ergo ad inuicem, Non scindamus eam, sed sortiamur de illa cuius sit: ut Scriptura impleretur dicens, Partiti sunt uestimenta mea sibi, et in uestem meam miserunt sortem« .



CAPUT XIII.---De hora dominice passionis, quemadmodum non inter se dissentiant Marcus et Ioannes, propter tertiam et sextam.

40. Sequitur Mattheus: Et imposuerunt super caput eius causam ipsius scriptam: Hic est iehsu rex Iudeorum . Marcus autem priusquam hoc dixisset, Erat autem, inquit, hora tertia, et crucifixerunt eum ; hoc enim subiungit cum de uestium diuisione dixisset: que res diligentissime consideranda est, ne magnum faciat errorem. Sunt enim qui arbitrentur hora quidem tertia Dominum crucifixum; a sexta autem hora tenebras factas usque ad nonam, ut consumpte intelligantur tres hore ex quo crucifixus est, usque ad tenebras factas. Et posset quidem hoc rectissime intelligi, nisi Ioannes diceret, hora quasi sexta Pilatum sedisse pro tribunali in loco qui dicitur Lithostrotos, hebraice autem Gabbatha. Sequitur enim: Erat autem parasceue Pasche, hora quasi sexta, et dicit Iudeis: Ecce rex uester. Illi autem clamabant: Tolle, tolle, crucifige eum. Dixit eis Pilatus: Regem uestrum crucifigam? Responderunt pontifices: Non habemus regem nisi Cesarem. Tunc ergo tradidit eis illum ut crucifigeretur . Si igitur hora quasi sexta Pilato sedente pro tribunali traditus est crucifigendus Iudeis, quomodo hora tertia crucifixus est, sicut uerba Marci non intelligentes quidam putauerunt?

41. Prius enim qua hora crucifigi potuerit uideamus; deinde uidebimus cur hora tertia crucifixum dixerit Marcus. Hora erat quasi sexta cum traditus est crucifigendus a Pilato sedente, ut dictum est, pro tribunali. Non enim iam plena sexta erat, sed quasi sexta, id est, peracta quinta aliquid etiam de sexta esse ceperat. Nunquam autem isti dicerent, Quinta et quadrans, aut quinta et triens, aut quinta et semis, aut aliquid  huiusmodi. Habent enim istum morem Scripture, ut a parte totum ponant, maxime in temporibus: sicut de octo illis diebus, post quos eum dicunt ascendisse in montem , quorum medios intuentes Mattheus et Marcus dixerunt, Post dies sex . Presertim quia tam moderate idem Ioannes locutus est, ut non diceret, sexta; sed, quasi sexta: quod si ita non diceret, sed tantummodo sextam diceret, possemus nos ita intelligere, quemadmodum loqui solent Scripture, sicut dixi, a parte totum, ut peracta quinta et inchoata sexta gererentur hec que narrata sunt in crucifixione Domini nostri, donec completa sexta illo pendente fierent tenebre, quibus tres Euangeliste attestantur, Mattheus, Marcus et Lucas .

42. Queramus iam consequenter, cur dixerit Marcus, cum commemorasset quod crucifigentes eum diuiserunt uestimenta eius, mittentes sortes super eis quis quid tolleret, et secutus adiunxerit, Erat autem hora tertia, et crucifixerunt eum. Iam certe dixerat, Et crucifigentes eum diuiserunt uestimenta eius : sic etiam ceteri attestantur, quod eo crucifixo uestimenta diuisa sunt. Si eius rei geste tempus uoluit commemorare Marcus, sufficeret dicere, Erat autem hora tertia: utquid adiunxit, et crucifixerunt eum, nisi quia uoluit aliquid recapitulando significare, quod quesitum inueniretur, cum Scriptura ipsa illis temporibus legeretur, quibus uniuerse Ecclesie notum erat qua hora Dominus ligno suspensus sit, unde posset huius uel error corrigi, uel mendacium refutari? Sed quia sciebat a militibus suspensum Dominum, non a Iudeis, sicut Ioannes apertissime dicit , occulte ostendere uoluit eos magis crucifixisse qui clamauerunt ut crucifigeretur, quam illos qui ministerium principi suo secundum suum officium prebuerunt. Intelligitur ergo fuisse hora tertia cum clamauerunt Iudei ut Dominus crucifigeretur, et ueracissime demonstratur tunc eos crucifixisse quando clamauerunt: maxime quia nolebant uideri se hoc fecisse, et propter ea eum Pilato tradiderant, quod eorum uerba satis indicant, secundum Ioannem. Cum enim dixisset eis Pilatus, »Quam accusationem affertis aduersus hominem hunc? responderunt, et dixerunt ei: Si non esset hic malefactor, non tibi tradidissemus eum. Dixit ergo eis Pilatus: Accipite eum uos, et secundum legem uestram iudicate eum. Dixerunt ergo ei Iudei; nobis non licet interficere quemquam« . Quod ergo maxime uideri fecisse nolebant, hoc eos hora fecisse tertia Marcus ostendit; uerissime iudicans magis fuisse Domini necatricem linguam Iudeorum, quam militum manus.

43. Quisquis autem dixerit non fuisse horam tertiam, cum hoc Iudei primitus clamauerunt, insanissime se ostendit inimicum Euangelii; nisi forte aliter potuerit eamdem dissoluere questionem: non enim habet unde conuincat non fuisse tunc horam tertiam; et ideo ueridico Euangeliste potius credendum, quam contentiosis suspicionibus hominum. Unde, inquis, probas horam tertiam fuisse? Respondeo, Quia credo  Euangelistis: quibus et tu si credis, ostende quemadmodum et hora sexta et hora tertia potuerit Dominus crucifigi? De sexta enim, ut fateamur, narratione Ioannis urgemur; tertiam Marcus commemorat: quibus si uterque nostrum credit, ostende tu aliter quemadmodum fieri utrumque potuerit; libentissime requiescam. Non enim sententiam meam, sed Euangelii diligo ueritatem. Atque utinam etiam plures ab aliis inueniantur huius exitus questionis: quod donec fiat, utere mecum isto si placet. Si enim nullus alius exitus potuerit inueniri, solus iste sufficiet: si autem potuerit, cum demonstratus fuerit, eligemus. Tantum non putes consequens esse ut quilibet omnium quatuor Euangelistarum mentitus sit, aut in tanto et tam sancto culmine auctoritatis errauerit.

44. Si autem quis dixerit se inde conuincere non fuisse horam tertiam, cum illud Iudei clamauerunt, quia posteaquam dixit idem Marcus, Pilatus autem iterum respondens ait illis: Quid ergo uultis faciam regi Iudeorum? At illi iterum clamauerunt: Crucifige eum; non interponitur aliquid morarum ab eodem Marco in eius narratione, et continuo ad id peruenitur, ut traderetur ad crucem Dominus a Pilato, quod Ioannes hora quasi sexta factum esse commemorat: intelligat qui hoc dicit, multa pretermissa esse, que in medio gesta sunt, cum Pilatus ageret querens quomodo eum a Iudeis eriperet, et aduersus eorum insanissimam uoluntatem quibuscumque modis potuit, instantissime niteretur. Mattheus enim ait, Dicit illis Pilatus: Quid igitur faciam de Iesu, qui dicitur Christus? Dicunt omnes: Crucifigatur: tunc fuisse dicimus horam tertiam. Quod autem Mattheus sequitur, et narrat, uidens autem Pilatus quia nichil proficeret, sed magis tumultus fieret; et in conatibus Pilati ad eripiendum Dominum, et in tumultu Iudeorum contra nitentium, consumptum tempus duarum horarum intelligimus, et ceptam fuisse sextam, qua nondum terminata gesta sunt que ab eo tempore quo Pilatus Dominum tradidit, usque ad tenebras factas narrantur. Quod autem Mattheus supra commemorat, Sedente autem illo pro tribunali, misit ad illum uxor eius dicens: Nihil tibi et iusto illi; multa enim passa sum hodie per uisum propter eum ; postea sederat pro tribunali Pilatus, sed inter illa que prius gesta narrabat, recordatus Mattheus quod de Pilati uxore dixit, uoluit hoc ibi interponere, ut prestrueret qua maxime causa Pilatus nec nouissime uolebat eum tradere Iudeis.

45. Lucas autem narrat, cum dixisset Pilatus, Emendatum ergo illum dimittam, exclamasse uniuersam turbam, Tolle hunc, et dimitte nobis Barabbam: sed fortasse nondum dixerant, Crucifige. Iterum autem Pilatus, secundum eumdem Lucam, locutus est ad illos uolens dimittere Iesum: at illi succlamabant dicentes, Crucifige, crucifige illum: tunc intelligitur fuisse hora tertia. Quod ergo sequitur Lucas, et dicit, Ille autem tertio dixit ad illos: Quid enim mali fecit iste? nullam causam mortis inuenio in eo: corripiam ergo illum, et dimittam. At illi instabant uocibus magnis, postulantes ut crucifigeretur; et inualescebant  uoces eorum ; satis etiam ipse significat magnum tumultum fuisse; et post quantum morarum illis tertio dixerit, Quid enim mali fecit? licet intelligere quantum indagande ueritati satis est: et postea quod ait, Instabant uocibus magnis, et inualescebant uoces eorum, quis non uideat ideo factum, quia uidebant Pilatum nolle eis tradere Dominum? Et quia hoc magnopere nolebat, non utique in momento temporis cessit, sed uel due hore et aliquid amplius in illa cunctatione transierunt.

46. Ioannem quoque interroga, et uide quanta fuerit Pilati illa cunctatio et recusatio tam fedi ministerii: idem namque multo explicatius ea narrat [1 1Kb] , quamuis nec ipse utique dicat omnia, in quibus due hore et de sexta aliquid preterfluxit. Tunc cum flagellasset Iesum, et a militibus ueste illusoria, multisque illusionibus male tractari permisisset , »Exiit iterum Pilatus foras, et dicit eis: Ecce adduco eum uobis foras, ut cognoscatis quia in eo nullam causam inuenio. Exiit ergo iehsu portans spineam coronam et purpureum uestimentum. Et dicit eis: Ecce homo;« ut illa uelut ignominiosa specie uisa placarentur. Sed adiungit, et dicit: »Cum ergo uidissent eum pontifices et ministri, clamabant dicentes: Crucifige, crucifige:« tunc horam tertiam fuisse dicimus. Attende que sequantur: »Dicit eis Pilatus: Accipite eum uos, et crucifigite; ego enim non inuenio in eo causam. Responderunt ei Iudei: Nos legem habemus, et secundum legem debet mori; quia Filium Dei se fecit. Cum ergo audisset Pilatus hunc sermonem, magis timuit: et ingressus est pretorium iterum, et dicit ad Iesum: Unde es tu? iehsu autem responsum non dedit ei. Dicit ergo ei Pilatus: Mihi non loqueris? Nescis quia potestatem habeo crucifigere te, et potestatem habeo dimittere te? Respondit iehsu: Non haberes potestatem aduersus me ullam, nisi tibi datum esset desuper. Propterea qui tradidit me tibi, maius peccatum habet. Exinde Pilatus querebat dimittere eum.« In hoc igitur quod querebat Pilatus dimittere eum, quantum temporis putamus fuisse consumptum, quanta pretermissa que uel a Pilato dicebantur, uel a Iudeis contradicebantur, quousque dicerent Iudei unde ille commoueretur, et cederet? Ita enim sequitur: »Iudei autem clamabant dicentes: Si hunc dimittis, non es amicus Cesaris; omnis qui se regem facit, contradicit Cesari. Pilatus ergo cum audisset hos sermones, adduxit foras Iesum, et sedit pro tribunali in loco qui dicitur Lithostrotos, hebraice autem Gabbatha. Erat autem parasceue Pasche, hora quasi sexta.« Ab illa ergo uoce Iudeorum qua primo dixerunt, Crucifige, cum esset hora tertia, usque ad hoc quo sedit pro tribunali, per medias moras cunctationis Pilati et tumultuantium Iudeorum, due hore preterierant, et peracta quinta iam de sexta aliquid ceperat. Dicit ergo Iudeis: Ecce  rex uester. Illi autem clamabant: Tolle, tolle, crucifige eum. Sed neque iam commotus Pilatus timore calumnie facile cedebat. Tunc enim uxor eius ad eum miserat sedentem pro tribunali: quod preoccupauit Mattheus, qui hoc solus commemorauit antequam ad eum locum narrationis ueniret, ut ibi hoc poneret, ubi opportunum iudicauit. Tentans itaque adhuc Pilatus, ne quid proficeret, dixit eis: Regem uestrum crucifigam? Responderunt pontifices: Non habemus regem nisi Cesarem. Tunc ergo tradidit eis illum ut crucifigeretur . Et dum pergit, et dum crucifigitur cum duobus latronibus, dum uestes eius diuiduntur, et in sortem illa tunica mittitur [1 1Kb] , atque inter hec uariis conuiciis illuditur , completa est hora sexta, et facte sunt tenebre, quas Mattheus, Marcus et Lucas commemorant.

47. Iam itaque corruat impia pertinacia, et credat Dominum Iesum Christum, et tertia hora crucifixum lingua Iudeorum, et sexta manibus militum: quia in tumultu Iudeorum, et Pilati estibus, due atque amplius hore preterierunt a uoce qua dixerunt, Crucifige. Sed ipse Marcus, qui maxime breuitatis sectator est, breuiter uoluit intimare Pilati uoluntatem et conatum pro Domini uita. Cum enim dixisset, At illi iterum clamauerunt, Crucifige eum, ubi ostendit quod iam clamauerant, cum uellent sibi dimitti Barabbam: adiunxit, Pilatus uero dicebat eis, Quid enim mali fecit ? Hoc modo breuiter insinuauit quid diu gestum est. Memor tamen etiam ipse quod uellet intelligi, non ait, Pilatus uero dixit eis; sed ait, Pilatus uero dicebat eis, Quid enim mali fecit? Quia si diceret, dixit; quasi semel dictum intelligeremus: quia uero ait, dicebat; satis intimauit intelligentibus, multis modis et sepe dictum esse, quousque inciperet hora sexta. Cogitemus ergo quam breuiter hoc dixerit Marcus in comparatione Matthei, quam breuiter Mattheus in comparatione Luce, quam breuiter Lucas in comparatione Ioannis, cum tamen alia atque alia quisque commemoraret; quam denique breuiter ipse Ioannes in comparatione rerum que geste sunt, et morarum cum illa gererentur: et sine insania resistendi credamus duas horas et quiddam in illo interuallo transire potuisse.

48. Quisquis autem dixerit potuisse Marcum, si ita esset, eo tempore dicere fuisse horam tertiam, quo erat hora tertia, cum uox Iudeorum de crucifigendo Domino sonuisset, dicere etiam quod eum tunc ipsi crucifixerint; nimis superbe leges narratoribus ueritatis imponit. Sic enim potest dicere, si hec ipse narraret, eo modo eodemque ordine ab omnibus debuisse narrari, quo ipse narrauit. Dignetur ergo consilio Marci euangeliste superari consilium suum, qui eo loco id ponendum iudicauit, quo loco diuina inspiratione suggestum est. Recordationes enim eorum eius manu gubernate sunt, qui gubernat aquam, sicut scriptum est, qualiter illi placuerit. Fluitat enim humana memoria per uarias cogitationes, nec in cuiusquam  potestate est quid et quando ei ueniat in mentem. Cum ergo illi sancti et ueraces uiri quasi fortuita recordationum suarum propter narrationis ordinem occulte Dei potestati, cui nichil fortuitum est, commisissent, non oportet quemquam hominum dicere longe abiectum ab oculis Dei et longe peregrinantem, Hoc loco poni debuit, quod ualde ignorat cur eo loco Deus poni uoluerit. Quia et si obuelatum est euangelium nostrum, ait Apostolus, in iis qui pereunt obuelatum est . Et cum dixisset, Aliis quidem sumus odor uite in uitam, aliis odor mortis in mortem; subiecit statim, Et ad hec quis idoneus ? id est, quis idoneus intelligere quam iuste fiat? Quod idem Dominus dicit: Ego ueni, ut qui non uident, uideant; et qui uident, ceci fiant . Ipsa est enim altitudo diuitiarum scientie et sapientie Dei, qua fit ex eadem massa aliud uas in honorem, aliud in contumeliam; et dicitur carni et sanguini, O homo tu quis est qui respondeas Deo ? Quis ergo et in hac re cognoscit intellectum Domini, aut quis consiliarius illi fuit , ubi sic gubernauit corda reminiscentium Euangelistarum, et in Ecclesie fastigio tanto auctoritatis culmine sublimauit, ut per hec ipsa que in eis contraria uideri possunt, multi excecarentur, digne traditi in concupiscentias cordis sui, et in reprobum sensum ; et multi exercerentur ad elimandum pium intellectum secundum occultam Omnipotentis iustitiam? Dicit enim propheta Domino: Nimis profunde facte sunt cogitationes tue; uir imprudens non cognoscet, et stultus non intelliget hec .

49. Peto autem, et admoneo eos qui hec legunt, per nos adiuuante Domino elaborata, ut huius sermonis quem hoc loco interponendum arbitratus sum, in omni simili questionum difficultate meminerint, ne sepius eadem repetenda sint. Facile autem uidebit qui sine impietatis duritia uoluerit attendere, quam opportuno loco Marcus hoc de tertia hora posuerit, ut ibi quisque recordetur qua hora Iudei crucifixerint Dominum, qui uolebant in Romanos uel principes uel milites transferre ipsum facinus, ubi factum ministrorum militum commemoratum est. Ait enim, Et crucifigentes eum diuiserunt uestimenta eius, mittentes sortem super eis, quis quid tolleret: qui hoc [1 1Kb] , nisi milites, sicut Ioannes manifestat? Ergo ne quisquam cogitationem tanti criminis, auersus a Iudeis, in milites illos conuerteret, Erat autem, inquit, hora tertia et crucifixerunt eum; ut illi eum potius crucifixisse inueniantur, quos hora tertia ut crucifigeretur clamare potuisse, diligens inquisitor inueniet, cum aduerterit hoc quod a militibus factum est, hora sexta factum esse.

50. Quanquam non desint qui parasceues, quam Ioannes commemorauit dicens, Erat autem parasceue Pasche, hora fere sexta, horam diei tertiam uelint intelligi, qua sedit Pilatus pro tribunali: ut eadem tertia completa uideatur, quando crucifixus est; atque illo iam pendente in ligno, alie tres hore peracte sint, et reddiderit spiritum: ut ab ea hora qua defunctus  est, id est diei sexta, tenebre fierent usque ad nonam. Dicunt enim, die quidem illo quem dies sabbati sequebatur, parasceuen fuisse Pasche Iudeorum, quod ab eodem sabbato iam inciperent Azyma: sed tamen uerum Pascha, quod iam in passione Domini gerebatur, non Iudeorum, sed Christianorum, cepisse preparari, id est, parasceuen habere, ab hora noctis nona, in eo quod Dominus a Iudeis occidendus preparabatur. Parasceue quippe interpretatur preparatio. Ab illa ergo nona noctis hora usque ad eius crucifixionem occurrit hora parasceues sexta secundum Ioannem, et hora diei tertia secundum Marcum: ut non Marcus horam illam recordatam recapitulando commemorauerit, qua clamauerunt Iudei, Crucifige, crucifige; sed eam prorsus horam tertiam dixerit, qua Dominus est fixus in ligno. Quis fidelis non huic faueat solutioni questionis, si modo possit aliquis articulus coniici ab hora nona noctis, unde cepisse parasceuen Pasche nostri, id est preparationem mortis Christi, congruentur intelligamus? Si enim dicamus eam cepisse quando a Iudeis apprehensus est Dominus; adhuc noctis prime partes erant: si quando ad domum perductus est soceri Caiphe, ubi et auditus est a principibus sacerdotum; adhuc gallus non cantauerat, quod ex Petri negatione colligimus, que, cum iam audiretur, facta est: si autem quando Pilato traditus est; iam mane fuisse apertissime scriptum est. Restat ergo ut intelligamus tunc cepisse istam parasceuen Pasche, id est preparationem mortis Domini, quando responderunt omnes principes sacerdotum apud quos primo audiebatur, et dixerunt, Reus est mortis; quod apud Mattheum et Marcum inuenitur : ut recapitulando intelligantur de Petri negatione postea dixisse quod antea factum erat. Non enim absurde coniicitur, tempore eo, quando, ut dixi, reum mortis pronuntiauerunt, horam nonam noctis esse potuisse: ex qua hora usque ad horam qua sedit Pilatus pro tribunali, quasi hora sexta fuit, non diei, sed parasceues, id est preparationis immolationis Domini, quod uerum Pascha est: ut plena sexta eiusdem parasceues, que plena diei tertia occurrebat, Dominus suspenderetur in ligno. Siue ergo hoc potius intelligendum eligatur, siue Marcus tertiam horam recoluerit, eamque maxime ad condemnationem Iudeorum in Domini crucifixione commemorare uoluerit, qua intelliguntur clamare potuisse ut crucifigeretur, ut ipsos potius crucifixisse acciperemus, quam eos quorum manibus in ligno suspensus est; sicut ille Centurio magis accessit ad Dominum, quam illi amici quos misit  : procul dubio questio soluta est de hora Dominice passionis, que maxime solet et contentiosorum concitare impudentiam, et infirmorum imperitiam perturbare.



CAPUT XIu.---De duobus latronibus cum illo crucifixis, quomodo omnes concordent.

51. Sequitur Mattheus, et dicit: Tunc crucifixi sunt cum eo duo latrones, unus a dextris, et unus a sinistris  . Et Marcus similiter et Lucas . Nec Ioannes aliquam facit questionem, quamuis latrones eos non dixerit: ait enim, Et cum eo alios duos, hinc et hinc, medium autem Iesum . Esset autem contrarium, si cum illi dixissent latrones, iste diceret innocentes.



CAPUT Xu.---De his qui Domino insultauerunt, quomodo inter se consonent Mattheus, Marcus et Lucas.

52. Sequitur Mattheus, et dicit: Pretereuntes autem blasphemabant eum, mouentes capita sua, et dicentes: Qui [1 1Kb] destruis templum, et in triduo illud reedificas, salua temetipsum; si Filius Dei es, descende de cruce. Huic Marcus pene ad eadem uerba consonat. Sequitur deinde Mattheus, et dicit: Similiter et principes sacerdotum illudentes cum Scribis et senioribus dicebant: Alios saluos fecit, seipsum non potest saluum facere. Si rex Isrel est, descendat nunc de cruce, et credimus ei: confidit in Deum, liberet nunc eum si uult; dixit enim, Quia Filius Dei sum . Marcus et Lucas, quamuis alia uerba dicant, ad eamdem tamen sententiam concinunt, cum alius pretermittit, quod alius commemorat . De principibus enim sacerdotum quod insultauerint Domino crucifixo pariter non tacent; quamuis seniores tacuit Marcus: Lucas autem quia principes dixit, nec addidit sacerdotum, magis nomine generali omnes primates complexus est, ut ibi possint intelligi et Scribe et seniores.



CAPUT XuI.---De latronum insultatione, quomodo non repugnent Mattheus et Marcus Luce, qui dixit unum eorum insultasse, alium credidisse.

53. Sequitur Mattheus, et dicit: »Idipsum autem et latrones qui crucifixi erant cum eo, improperabant ei« . Nec Marcus discrepat, hoc idem dicens aliis uerbis . Lucas autem potest putari repugnare, nisi genus locutionis satis usitatum non obliuiscamur. Ait enim Lucas: »Unus autem de iis qui pendebant latronibus blasphemabat eum, dicens: Si tu es Christus, saluum fac temetipsum et nos.« Et sequitur idem ipse, atque ita contexit: »Respondens autem alter, increpabat illum, dicens: Neque tu times Deum, quod in eadem damnatione es. Et nos quidem iuste, nam digna factis recipimus; hic uero nichil mali gessit. Et dicebat ad Iesum: Domine, memento mei cum ueneris in regnum tuum. Et dixit illi iehsu: Amen dico tibi, hodie mecum eris in paradiso« . Quomodo ergo, sicut Mattheus dicit, »Latrones qui crucifixi erant eum eo, improperabant ei«; uel, sicut Marcus dicit, »Et qui cum eo crucifixi erant, conuiciabantur ei:« quandoquidem unus eorum conuiciatus est, secundum Luce testimonium, alter et compescuit eum, et in Dominum credidit? nisi intelligamus Mattheum et Marcum breuiter perstringentes hunc locum, pluralem numerum pro singulari posuisse: sicut in Epistola ad Hebreos legimus pluraliter dictum, Clauserunt  ora leonum, cum solus Daniel significari intelligatur; et pluraliter dictum, Secti sunt , cum de solo Isaia tradatur. In Psalmo etiam quod dictum est, Astiterunt reges terre, et principes conuenerunt in unum, etc., pluralem numerum pro singulari positum, in Actibus Apostolorum exponitur: nam reges propter Herodem, principes propter Pilatum intellexerunt, qui testimonium eiusdem psalmi adhibuerunt . Sed quia et Pagani solent calumniari Euangelio, uideant quemadmodum locuti sint auctores eorum, Phedras, Medeas et Clytemnestras, cum singule fuerint. Quid autem usitatius, uerbi gratia, quam ut dicat aliquis, Et rustici mihi insultant; etiam si unus insultet? Tunc enim esset contrarium quod Lucas de uno manifestauit, si illi dixissent ambos latrones conuiciatos Domino; ita enim non posset sub numero plurali unus intelligi: cum uero dictum est, latrones, uel, qui cum eo crucifixi erant, nec additum est, ambo; non solum si ambo fecissent, posset hoc dici, sed etiam quia unus hoc fecit, potuit usitato locutionis modo per pluralem numerum significari.



CAPUT XuII.---De potu aceti, quomodo inter se omnes consentiant.

54. Sequitur Mattheus et dicit: A sexta autem hora tenebre facte sunt super uniuersam terram usque ad horam nonam . Hoc et duo alii contestantur : addidit autem Lucas etiam unde facte sint tenebre, id est solem obscuratum. Sequitur Mattheus: Et circa horam nonam clamauit iehsu uoce magna, dicens: Eli, Eli, lamma sabacthani? hoc est, Deus meus, Deus meus, utquid dereliquisti me? Quidam autem illic stantes et audientes, dicebant: Eliam uocat iste. Marcus pene ad eadem uerba, ad eamdem tamen sententiam non pene, sed omnino consentit. Sequitur Mattheus: Et continuo currens unus ex eis acceptam spongiam impleuit aceto, et imposuit arundini, et dabat ei bibere. Sic et Marcus dicit: Currens autem unus, et implens spongiam aceto, circumponensque calamo, potum dabat ei dicens: Sinite, uideamus si ueniat Elias ad deponendum eum. Quod quidem de Elia, non ipsum qui obtulit spongiam cum aceto, sed ceteros dixisse Mattheus narrauit: ait enim, Ceteri uero dicebant: Sine, uideamus an ueniat Elias liberans eum; unde intelligimus et illum et ceteros hoc dixisse. Lucas autem antequam de latronis insultatione narraret, hoc de aceto ita commemorauit: Illudebant autem ei et milites accedentes, et acetum offerentes illi, et dicentes: Si tu es rex Iudeorum, saluum te fac . Semel complecti uoluit quod a militibus factum et dictum est. Ubi mouere non debet, quod non unum eorum dixit acetum obtulisse: genus enim locutionis enuit, de quo supra tractauimus, pluralem pro singulari ponens . Hoc autem de aceto etiam Ioannes commemorauit, ubi ait: Postea sciens iehsu quia iam omnia consummata sunt, ut consummaretur Scriptura, dixit: Sitio. uas autem positum erat aceto plenum: illi autem spongiam plenam aceto hyssopo  circumponentes obtulerunt ori eius . Sed quod apud eumdem Ioannem inuenitur dixisse, Sitio, et quia uas ibi erat aceto plenum, non mirum est si ceteri tacuerunt.



CAPUT XuIII.---De uocibus Domini quas continuo moriturus emisit, quomodo non repugnent Mattheus et Marcus Luce, et ipsi tres Ioanni.

55. Sequitur Mattheus: iehsu autem iterum clamans uoce magna, emisit spiritum . Marcus similiter: iehsu autem emissa uoce magna, exspirauit . Lucas autem quid ipsa uoce magna dixerit, declarauit; dixit enim: Et clamans uoce magna iehsu, ait: Pater, in manus tuas commendo spiritum meum; et hec dicens exspirauit . Ioannes uero sicut tacuit illam uocem primam, Eli, Eli, quam Mattheus et Marcus retulerunt; tacuit etiam istam quam Lucas solus indicauit, illi autem duo nomine uocis magne significauerunt, id est, Pater, in manus tuas commendo spiritum meum: quod eum uoce magna dixisse et ipse Lucas similiter attestatus est, ut intelligeremus hanc fuisse uocem magnam, quam Mattheus et Marcus commemorauerunt. Sed dixit Ioannes quod nullus illorum trium, eum dixisse, Consummatum est, cum acetum accepisset: quod eum ante ipsam uocem magnam dixisse intelligimus. Hec sunt enim uerba Ioannis: Cum ergo accepisset iehsu acetum, dixit, Consummatum est; et inclinato capite tradidit spiritum . Inter illud quod ait, Consummatum est, et illud quod ait, et inclinato capite tradidit spiritum, emissa est illa uox magna quam tacuit iste, ceteri autem tres commemorauerunt. Hoc enim apparet esse ordinis, ut ante diceret, Consummatum est, cum perfectum in illo esset quod de illo prophetatum erat, et tanquam ad hoc exspectaret, qui utique cum uellet moreretur, deinde commendans tradidit spiritum. Sed quouis ordine quilibet arbitretur dici potuisse, hoc magnopere cauendum est, ne cui uideatur quisquam Euangelistarum alteri repugnare, si uel tacuit quod alius dixit, uel dixit quod alius tacuit.



CAPUT XIX.---De scissione ueli quomodo non dissentiant Mattheus et Marcus a Luca, quo ordine factum sit.

56. Sequitur Mattheus: Et ecce uelum templi scissum est in duas partes, a summo usque deorsum . Et Marcus sic: Et uelum templi scissum est in duo, a sursum usque deorsum . Lucas autem similiter hoc ait: Et uelum templi scissum est medium ; sed non eodem ordine. uolens enim miraculum miraculo adiungere, cum dixisset, Sol obscuratus est, continuo subiungendum existimauit, Et uelum templi scissum est medium: preoccupans uidelicet quod exspirante Domino factum est, ut deinde recapitulans exsequeretur et de potu aceti, et de illa uoce magna, et de ipsa morte, que ante scissionem ueli post tenebras facta intelliguntur. Mattheus enim, qui cum dixisset, iehsu autem iterum clamans uoce magna, emisit spiritum, continuo subiecit, Et ecce uelum templi scissum est, satis expressit  tunc esse scissum, cum iehsu emisisset spiritum. Si autem non addidisset, Et ecce, sed simpliciter dixisset, Et uelum templi scissum est; incertum esset utrum ipse et Marcus hoc recapitulando commemorassent, Lucas autem ordinem tenuisset; an Lucas recapitulasset quod illi ordine posuissent.



CAPUT XX.---De admiratione Centurionis et eorum qui cum illo erant, quomodo inter se consentiant Mattheus, Marcus et Lucas.

57. Sequitur Mattheus: »Et terra mota est, et petre scisse sunt, et monumenta aperta sunt, et multa corpora sanctorum qui dormierant, surrexerunt; et exeuntes de monumentis post resurrectionem eius, uenerunt in sanctam ciuitatem, et apparuerunt multis.« Hec que solus dixit, non est metuendum ne cuiquam ceterorum repugnare uideantur. Sequitur idem ipse: »Centurio autem et qui cum eo erant custodientes Iesum, uiso terre motu et iis que fiebant, timuerunt ualde, dicentes: uere Filius Dei erat iste« . Marcus sic: »uidens autem Centurio, qui ex aduerso stabat, quia sic clamans exspirasset, ait: uere homo hic Filius Dei erat« . Lucas sic: »uidens autem Centurio quod factum fuerat, glorificauit Deum dicens: uere hic homo iustus erat« . Non est contrarium quod Mattheus uiso terre motu dicit admiratum Centurionem, et eos qui cum illo erant, cum Lucas dicat hoc eum admiratum, quod emissa illa uoce exspirasset, ostendens quam in potestate habuerit quando moreretur: in eo quippe quod idem Mattheus non solum dixit, uiso terra motu, sed etiam addidit, et iis que facta erant; integrum locum fuisse demonstrauit Luce, ut diceret Centurionem ipsam Domini mortem fuisse miratum; quia et hec inter illa est, que tunc mirabiliter facta erant. Quanquam etsi Mattheus illud non addidisset, intelligendum erat, cum multa miranda facta fuerint, et omnia Centurio et qui cum eo erant, mirari potuerint, liberum fuisse narrantibus quid quisque illum miratum commemorare uoluisset: nec eos ibi repugnare, cum alius illud, alius illud diceret fuisse miratum; quando omnia fuerat ille miratus. Quod autem alius ait Centurionem dixisse, uere Filius Dei erat iste, alius autem, uere homo hic Filius Dei erat; non mouebit eum cui non exciderunt tam multa superius similiter dicta et exposita: ad unam quippe sententiam utraque uerba concurrunt; nec quod alius tacuit, homo, alius dixit, ullo modo contrarium est. Magis quod Lucas non ait Centurionem dixisse, Filius Dei erat, sed, iustus erat, potest putari diuersum: sed uel utrumque dictum a Centurione intelligere debemus, et aliud illos, aliud istum commemorasse; uel fortasse Lucam exprimere uoluisse sententiam Centurionis, quomodo dixerit Iesum Filium Dei. Forte enim non eum Unigenitum equalem Patri Centurio intellexerat; sed ideo Filium Dei dixerat, quia iustum crediderat, sicut multi iusti dicti sunt filii Dei. Quod autem etiam ipse Lucas dixit, uidens autem Centurio quod factum erat, in eo genere inclusit omnia que in illa hora mirabiliter facta erant,  tanquam unum mirabile factum commemorans, cuius quasi membra et partes erant omnia illa miracula. Iam uero quod Mattheus addidit eos qui cum Centurione erant, alii autem hoc tacuerunt; cui non appareat ex notissima regula non esse contrarium, cum alius dicit quod alius tacet? Et quod Mattheus dixit, timuerunt ualde; Lucas autem non dixit, timuit, sed, glorificauit Deum; quis non eum intelligat timendo glorificasse?



CAPUT XXI.---De mulieribus que ibi stabant, quomodo Mattheus, Marcus et Lucas, qui dixerunt eas a longe stetisse, non repugnent Ioanni, qui nominauit unam earum iuxta crucem stetisse.

58. Sequitur Mattheus: »Erant autem ibi mulieres multe a longe, que secute erant Iesum a Galilea, ministrantes ei; inter quas erat Maria Magdalene, et Maria Iacobi et Ioseph mater, et mater filiorum Zebedei« . Marcus sic: »Erant autem et mulieres de longe aspicientes; inter quas erat Maria Magdalene, et Maria Iacobi minoris et Ioseph mater, et Salome; et cum esset in Galilea, sequebantur eum, et ministrabant ei, et alie multe que simul cum eo ascenderant Ierosolymam« . Inter hos nichil uideo quod contrarium possit putari: quid enim interest ad ueritatem, quod quasdam mulieres pariter, quasdam singuli nominauerunt? Lucas quoque ita narrationem contexit: Et omnis turba eorum qui simul aderant ad spectaculum istud, et uidebant que fiebant, percutientes pectora sua reuertebantur. Stabant autem omnes noti eius a longe, et mulieres que secute fuerant eum a Galilea, hec uidentes . Unde superioribus duobus de mulierum presentia satis consentit, quamuis nullam earum nominatim exprimat; de turba etiam que simul aderat, et uidentes que fiebant tundebant pectora sua, et reuertebantur, consentit Mattheo, quamuis seorsum annexuerit, Centurio autem et qui cum eo erant: quapropter tantummodo de notis eius qui stabant a longe solus inuenitur dixisse. Nam et Ioannes commemorauit de presentia feminarum antequam Dominus emisisset spiritum, ita narrans: Stabant autem iuxta crucem Iesu mater eius, et soror matris eius Maria Cleophe, et Maria Magdalene. Cum uidisset ergo iehsu matrem et discipulum stantem quem diligebat, dicit matri sue: Mulier, ecce filius tuus. Deinde dicit discipulo: Ecce mater tua. Et ex illa hora accepit eam discipulus in sua . Qua in re nisi apertissime Mattheus quoque et Marcus Mariam Magdalenen nominassent, possemus dicere, alias a longe, alias iuxta crucem fuisse; nullus enim eorum, preter Ioannem, matrem Domini commemorauit: nunc ergo quomodo intelligitur eadem Maria Magdalene, et a longe stetisse cum aliis mulieribus, sicut Mattheus et Marcus dicunt, et iuxta crucem fuisse, sicut Ioannes dicit; nisi quia in tanto interuallo erant, ut et iuxta dici possent, quia in conspectu eius presto aderant, et a longe in comparatione turbe propinquius circumstantis cum Centurione et militibus. Possumus etiam intelligere, quod ille que simul aderant cum matre Domini, postquam  eam discipulo commendauit, abire iam ceperant, ut a densitate turbe se exuerent, et cetera que facta sunt longius intuerentur; ut ceteri Euangeliste qui post mortem Domini eas commemorauerunt, iam longe stantes commemorarent.



CAPUT XXII.---De Ioseph qui corpus Domini petiit a Pilato, quomodo omnes consentiant, et quomodo a seipso Ioannes non dissentiat.

59. Sequitur Mattheus: »Cum sero autem factum esset, uenit quidam homo diues ab Arimathia, nomine Ioseph, qui et ipse discipulus erat Iesu; hic accessit ad Pilatum, et petiit corpus Iesu: tunc Pilatus iussit reddi corpus« . Marcus sic: »Et cum iam sero esset factum, quia erat parasceue, quod est ante sabbatum, uenit Ioseph ab Arimathia, nobilis decurio, qui et ipse erat exspectans regnum Dei; et audacter introiit ad Pilatum, et petiit corpus Iesu. Pilatus autem mirabatur si iam obiisset: et accersito Centurione interrogauit eum si iam mortuus esset; et cum cognouisset a Centurione, donauit corpus Ioseph« . Lucas sic: »Et ecce uir nomine Ioseph, qui erat decurio, uir bonus et iustus , ab Arimathia ciuitate Iudee, qui exspectabat et ipse regnum Dei; hic accessit ad Pilatum, et petiit corpus Iesu« . Ioannes autem posteaquam narrauit de cruribus fractis eorum qui cum Domino crucifixi erant, et de latere Domini lancea percusso, quod totum solus dixit, subiungit consentiens ceteris, ita narrans: Post hec autem rogauit Pilatum Ioseph ab Arimathia, eo quod esset discipulus Iesu, occultus autem propter metum Iudeorum, ut tolleret corpus Iesu: et permisit Pilatus. uenit ergo, et tulit corpus Iesu . In hoc nichil exstat in quo aliquis eorum alicui repugnare uideatur. Sed aliquis forsitan querat quomodo a semetipso Ioannes ipse non discrepet, contestans cum ceteris quod Ioseph petierit corpus Iesu, et solus dicens quod occultus fuisset discipulus Domini propter metum Iudeorum: merito enim mouet, cur ille qui propter timorem occultus discipulus erat, ausus sit petere corpus eius, quod nullus eorum qui eum palam sequebantur, auderet. Sed intelligendum est, istum fiducia dignitatis hoc fecisse, qua preditus poterat familiariter intrare ad Pilatum: in extremo autem illo officio funeri exhibendo minus curasse de Iudeis, quamuis soleret in Domino audiendo eorum inimicitias deuitare.



CAPUT XXIII.---De sepultura eius, quomodo tres a Ioanne non dissentiant.

60. Sequitur Mattheus: »Et accepto corpore, Ioseph inuoluit illud in sindone munda, et posuit illud in monumento suo nouo, quod exciderat in petra: et aduoluit saxum magnum ad ostium monumenti, et abiit« . Marcus sic: »Ioseph autem mercatus sindonem, et deponens eum inuoluit sindone, et posuit eum in monumento quod erat excisum de petra; et aduoluit lapidem ad ostium monumenti« . Lucas sic: »Et depositum inuoluit in sindone, et posuit eum in monumento exciso,  in quo nondum quisquam positus fuerat« . Ex his tribus nulla questio dissensionis oriri potest: Ioannes autem sepulturam Domini, non a solo Ioseph, sed a Nicodemo quoque curatam fuisse commemorat. Consequenter enim a Nicodemo incipiens, ita narrat: »uenit autem et Nicodemus, qui uenerat ad Iesum nocte primum, ferens mixturam myrrhe et ales quasi libras centum.« Deinde sequitur adiungens ipsum Ioseph, et dicit: »Acceperunt ergo corpus Iesu, et ligauerunt eum linteis cum aromatibus, sicut mos Iudeis est sepelire. Erat autem in loco ubi crucifixus est, hortus; et in horto monumentum nouum, in quo nondum quisquam positus erat: ibi ergo propter parasceuen Iudeorum, quia iuxta erat monumentum, posuerunt Iesum« . Neque hic aliquid repugnat recte intelligentibus. Neque enim illi qui de Nicodemo tacuerunt, affirmauerunt a solo Ioseph Dominum sepultum, quamuis solius commemorationem fecerint; aut quia illi una sindone a Ioseph inuolutum dixerunt, propterea prohibuerunt intelligi et alia lintea potuisse afferri a Nicodemo et superaddi, ut uerum narraret Ioannes, quod non uno linteo, sed linteis inuolutus sit: quamuis et propter sudarium quod capiti adhibebatur, et institas quibus corpus totum alligatum est, quia omnia de lino erant, etiamsi una sindon ibi fuit, uerissime dici potuit, ligauerunt eum linteis. Lintea quippe generaliter dicuntur que lino texuntur.



CAPUT XXIu.---De his que circa tempus resurrectionis Domini facta sunt, quemadmodum omnes non inter se dissentiant.

61. Sequitur Mattheus: »Erat autem ibi Maria Magdalene et altera Maria sedentes contra sepulcrum« . Quod Marcus ita dicit: »Maria autem Magdalene et Maria Ioseph aspiciebant ubi poneretur« . Unde nichil eos ex hoc dissentire manifestum est.

62. Sequitur Mattheus: »Altera autem die, que est post parasceuen, conuenerunt principes sacerdotum et Pharisei ad Pilatum, dicentes: Domine, recordati sumus quia seductor ille dixit adhuc uiuens, Post tres dies resurgam: iube ergo custodiri sepulcrum usque in diem tertium; ne forte ueniant discipuli eius, et furentur eum, et dicant plebi, Surrexit a mortuis; et erit nouissimus error peior priore. Ait illis Pilatus: Habetis custodiam, ite, custodite sicut scitis. Illi autem abeuntes munierunt sepulcrum, signantes lapidem, cum custodibus« . Hoc solus Mattheus narrat, nullo aliorum narrante aliquid quod huic uideatur esse contrarium.

63. Deinde sequitur idem Mattheus, et dicit: »uespere autem sabbati, que lucescit in primam sabbati [1 1Kb] , uenit Maria Magdalene et altera Maria uidere sepulcrum. Et ecce terre motus factus est magnus. Angelus enim Domini descendit de celo, et  accedens reuoluit lapidem, et sedebat super eum. Erat autem aspectus eius sicut fulgur, et uestimenta eius sicut nix. Pre timore autem eius exterriti sunt custodes, et facti sunt uelut mortui. Respondens autem angelus dixit mulieribus: Nolite timere, uos: scio enim quod Iesum qui crucifixus est, queritis; non est hic, surrexit enim sicut dixit: uenite, et uidete locum ubi positus erat Dominus. Et cito euntes dicite discipulis eius quia surrexit; et ecce precedit [1 1Kb] uos in Galileam; ibi eum uidebitis: ecce dixi uobis« . Huic Marcus consonat . Sed potest mouere quomodo secundum Mattheum angelus super lapidem sedebat reuolutum a monumento: Marcus enim intreuntes eas in monumentum dicit uidisse iuuenem sedentem in dextris coopertum stola candida, et obstupuisse: nisi intelligamus aut Mattheum tacuisse de illo angelo, quem intrantes uiderunt; Marcum uero de illo tacuisse, quem foris uiderunt sedentem super lapidem: ut duos uiderint, et a duobus singillatim audierint que dixerunt angeli de Iesu, prius ab illo quem foris uiderunt sedentem super lapidem, deinde ab illo quem uiderunt intrantes in monumentum, sedentem a dextris; quo ut intrarent, illius qui foris sedebat uerbis exhortate sunt dicentis, uenite, et uidete locum ubi positus erat Dominus: quo uenientes, ut dictum est, et intrantes uiderunt eum de quo Mattheus tacet, Marcus autem loquitur, sedentem a dextris, a quo talia similiter audierunt. Aut certe intrantes in monumentum in aliqua septa macerie debemus accipere, qua communitum locum tunc fuisse credibile est in aliquo spatio ante petram, qua excisa locus factus fuerat sepulture: ut ipsum uiderint in eodem spatio sedentem a dextris, quem dicit Mattheus sedentem super lapidem, quem terre motu ab ostio monumenti reuoluerat, id est a loco sepulcri, quod effossum erat in petra.

64. Item queri potest, quemadmodum Marcus dicat, At ille exeuntes fugerunt de monumento; inuaserat enim eas tremor et pauor: et nemini quidquam dixerunt; timebant enim; cum dicat Mattheus, Et exierunt cito de monumento cum timore et gaudio magno, currentes nuntiare discipulis eius: nisi intelligamus ipsorum angelorum nemini ausas fuisse aliquid dicere, id est, respondere ad ea que ab illis audierant, aut certe custodibus quos iacentes uiderunt. Nam illud gaudium quod Mattheus commemorat, non repugnat timori de quo Marcus dicit: debuimus enim utrumque in illarum animo factum intelligere, etiamsi ipse Mattheus de timore non diceret; cum uero et ipse dicat, Exierunt cito de monumento cum timore et gaudio magno, nichil ex hac re questionis remanere permittit.

65. De hora quoque ipsa qua uenerunt mulieres ad monumentum, non contemnenda exoritur questio. Cum enim Mattheus dicat, uespere autem sabbati, que lucescit in primam sabbati, uenit Maria Magdalene et, altera Maria uidere sepulcrum: quid est quod dicit  Marcus, Et ualde mane una sabbatorum ueniunt ad monumentum, oriente iam sole? In quo quidem a ceteris duobus, id est, Luca et Ioanne non discrepat. Quod enim dicit Lucas, ualde diluculo; et Ioannes, mane cum adhuc tenebre essent: hoc intelligitur Marcus dicere, ualde mane, oriente iam sole, id est cum celum ab orientis parte iam albesceret; quod non fit utique nisi solis orientis uicinitate: eius enim est ille fulgor qui nomine aurore appellari solet. Ideo non repugnat illi qui ait, cum adhuc tenebre essent. Die quippe surgente, alique reliquie tenebrarum tanto magis extenuantur, quanto magis oritur lux. Nec sic accipiendum est quod ait, ualde mane, tanquam sol ipse uideretur iam super terras: sed potius sicut dicere solemus eis quibus uolumus significare temperius aliquid faciendum. Cum enim dixerimus, Mane, ne putent iam sole supra terram conspicuo nos dicere, ad hoc plerumque addimus, ualde mane; ut illud quod etiam albescente uocatur, intelligant: quanquam et hoc usitatum sit, ut post galli cantum sepe repetitum, cum coniectare homines ceperint diem iam propinquare, dicant, Iam mane est; et cum post hoc uerbum attenderint, et iam oriente, id est iam de proximo adueniente in has partes sole, celum rubescere uel albescere uiderint, addant qui dicebant, Mane est, et dicant, ualde mane est. Quid autem interest, dum siue illo siue isto modo nichil aliud intelligamus a Marco appellatum mane, nisi quod Lucas appellauit diluculo; et hoc ualde mane, quod ille ualde diluculo, et quod Ioannes mane cum adhuc tenebre essent; sole autem iam oriente, id est; ortu suo iam celum illuminare incipiente? Quomodo ergo his tribus congruat Mattheus, qui nec diluculo, nec mane, sed uespere ait sabbati, que lucescit in primam sabbati, attentius indagandum est. A parte quippe prima noctis, quod est uesper, ipsam noctem uoluit significare Mattheus, cuius noctis fine uenerunt mulieres ad monumentum. Ea uero causa intelligitur eamdem noctem sic appellasse, quia iam a uespere licebat afferre aromata, transacto utique sabbato. Ergo quoniam sabbato impediebantur, ut non ante facerent, ab eo tempore nominauit noctem, ex quo eis licere cepit ut facerent, quocumque uellent tempore eiusdem noctis, Sic itaque dictum est, uespere sabbati, ac si diceretur, nocte sabbati, id est nocte que sequitur diem sabbati: quod ipsa uerba eius satis indicant. Sic enim ait: uespere autem sabbati, que lucescit in primam sabbati: quod fieri non potest, si tantummodo primam noctis particulam, id est solum initium noctis, intellexerimus dicto uespere significatam; neque enim ipsum initium lucescit in primam sabbati, sed ipsa nox que luce incipit terminari. Nam terminus prime partis noctis, secunde partis initium est; lux autem terminus totius noctis est: unde non potest dici uesper lucescens in primam sabbati, nisi nomine uesperi nox ipsa intelligatur quam lux terminat. Et usitatus loquendi modus diuine Scripture est, a parte totum significare [1 1Kb] : a uespere ergo noctem significauit, cuius extremum est diluculum. Diluculo enim uenerunt ille mulieres ad  monumentum; ac per hoc ea nocte uenerunt, que significata est nomine uesperi. Tota enim significata est eo nomine, ut dixi; et ideo quacumque eius noctis parte uenissent, ea utique nocte uenissent: cum ergo uenerunt parte eius noctis extrema, ea procul dubio nocte uenerunt. uespere autem que lucescit in primam sabbati, non potest nisi tota ipsa nox intelligi: eo igitur uespere uenerunt, que ipsa nocte uenerunt; ipsa autem nocte uenerunt, que noctis ipsius quamuis extrema parte uenerunt.

66. Nam et ipsum triduum, quo Dominus mortuus est et resurrexit, nisi isto loquendi modo, quo a parte totum dici solet, recte intelligi non potest [1 1Kb] . Ipse quippe ait, Sicut enim Ionas fuit in uentre ceti tribus diebus et tribus noctibus; sic erit Filius hominis in corde terre tribus diebus et tribus noctibus . Computantur [2 1Kb] autem tempora, siue ex quo tradidit spiritum, siue ex quo sepultus est, et non occurrit ad liquidum; nisi medium diem, hoc est sabbatum totum diem accipiamus, id est cum sua nocte, illos autem qui eum in medio posuerunt, id est parasceuen et primam sabbati, quem diem dominicum dicimus, a parte totum intelligamus. Quid enim iuuat quod quidam his angustiis coarctati, et istum locutionis modum, id est a parte totum, in sanctarum Scripturarum soluendis questionibus plurimum ualere nescientes, noctem uoluerunt annumerare tres illas horas a sexta usque ad nonam quibus sol obscuratus est, et diem tres horas alias quibus iterum terris est redditus, id est a nona usque ad eius occasum? Sequitur enim nox futuri sabbati, qua cum suo die computata, erunt iam due noctes et duo dies; porro autem post sabbatum sequitur nox prime sabbati [3 1Kb] , id est illucescentis dici dominici, in qua tunc Dominus resurrexit: erunt ergo due noctes et duo dies, et una nox, etiamsi tota posset intelligi, nec ostenderemus quod illud diluculum pars eius extrema sit; quapropter nec annumeratis illis sex horis, quarum tribus sol contenebratus est, et tribus eluxit, constabit ratio trium dierum et trium noctium. Restat ergo ut illo Scripturarum usitatissimo loquendi modo, quo a parte totum intelligitur, inueniamus extremum diem [4 1Kb] tempus parasceues, quo crucifixus et sepultus est Dominus, et ex ipsa extrema parte totum diem cum sua nocte, qui iam peractus fuerat, accipiamus: medium uero, id est sabbati diem, non a parte, sed integre totum: tertium rursus a parte sua prima, id est a nocte totum cum suo diurno tempore; ac sic erit triduum: quemadmodum illi octo dies post quos ascendit in montem, quorum medios integros attendentes Mattheus et Marcus dixerunt, Post sex dies; quod Lucas dixit, Post octo dies  .

67. Nunc iam cetera uideamus, quemadmodum  Mattheo congruant. Lucas enim apertissime duos angelos dicit uisos fuisse a mulieribus, que uenerunt ad monumentum, quorum singulos intellexeramus commemoratos a duobus; unum a Mattheo, id est, illum qui extra monumentum sedebat in lapide; alterum a Marco, id est illum qui intra monumentum sedebat a dextris. Sed Lucas ita narrat: Et dies erat parasceues, et sabbatum illucescebat. Subsecute autem mulieres, que cum ipso uenerant de Galilea, uiderunt monumentum, et quemadmodum positum erat corpus eius; et reuertentes parauerunt aromata et unguenta: et sabbato quidem siluerunt secundum mandatum: Una autem sabbati ualde diluculo uenerunt ad monumentum, portantes que parauerant aromata; et inuenerunt lapidem reuolutum a monumento; et ingresse non inuenerunt corpus Domini Iesu: et factum est dum mente consternate essent de isto, et ecce duo uiri [1 1Kb] steterunt secus illas in ueste fulgenti. Cum timerent autem et declinarent uultum in terram, dixerunt ad illas: Quid queritis uiuentem cum mortuis? non est hic, sed surrexit: recordamini qualiter locutus est uobis, cum adhuc in Galilea esset, dicens: Quia oportet Filium hominis tradi in manus hominum peccatorum, et crucifigi, et die tertia resurgere. Et recordate sunt uerborum eius, et regresse a monumento nuntiauerunt hec omnia illis undecim, et ceteris omnibus . Quomodo ergo singuli uisi sunt sedentes, unus secundum Mattheum foris super lapidem; et alter secundum Marcum intus a dextris; cum secundum Lucam duo steterint secus illas, quamuis similia dixerint? Possumus quidem adhuc intelligere unum angelum uisum a mulieribus, et secundum Mattheum, et secundum Marcum, sicut supra diximus: ut eas ingressas in monumentum sic accipiamus, in aliquod scilicet spatium quod erat aliqua maceria communitum, ut intrari posset ante illum saxeum sepulcri locum, atque ibi uidisse angelum sedentem supra lapidem reuolutum a monumento, sicut dicit Mattheus, ut hoc sit sedentem a dextris, quod dicit Marcus; deinde intus ab eis, dum inspicerent locum in quo iacebat corpus Domini, uisos alios duos angelos stantes, sicut dicit Lucas, similia locutos ad earum exhortandum animum et edificandam fidem.

68. Sed uideamus et illa que Ioannes dicit, utrum uel quemadmodum his congruant. Sic ergo narrat Ioannes: »Una autem sabbati Maria Magdalene uenit mane, cum adhuc tenebre essent, ad monumentum, et uidit lapidem sublatum a monumento. Cucurrit ergo, et uenit ad Simonem Petrum, et ad alium discipulum quem amabat iehsu, et dicit eis: Tulerunt Dominum de monumento, et nescimus ubi posuerunt eum. Exiit ergo Petrus et ille alius discipulus, et uenerunt ad monumentum. Currebant autem duo simul, et ille alius discipulus precucurrit citius Petro, et uenit primus ad monumentum: et cum se inclinasset, uidit posita linteamina, non tamen introiit. uenit ergo Simon Petrus sequens eum, et introiit in monumentum; et  uidit linteamina posita, et sudarium quod fuerat super caput eius, non cum linteaminibus positum, sed separatim inuolutum in unum locum. Tunc ergo introiit et ille discipulus, qui uenerat primus ad monumentum, et uidit, et credidit. Nondum enim sciebant Scripturam, quia oporteret eum a mortuis resurgere. Abierunt ergo iterum ad semetipsos discipuli. Maria autem stabat ad monumentum foris plorans: dum ergo fleret, inclinauit se, et prospexit in monumentum; et uidit duos angelos in albis sedentes, unum ad caput et unum ad pedes, ubi positum fuerat corpus Iesu. Dicunt ei illi: Mulier, quid ploras? Dicit eis: Quia tulerunt Dominum meum, et nescio ubi posuerunt eum. Hec cum dixisset, conuersa est retrorsum, et uidit Iesum stantem, et non sciebat quia iehsu est. Dicit ei iehsu: Mulier, quid ploras? quem queris? Illa existimaus quia hortulanus est, dicit ei: Domine, si tu su tulisti eum, dicito mihi ubi posuisti eum, et ego eum tollam. Dicit ei iehsu: Maria. Conuersa illa dicit ei: Rabboni, quod dicitur Magister. Dicit ei iehsu: Noli me tangere, nondum enim ascendi ad Patrem meum: uade autem ad fratres meos, et dic eis, Ascendo ad Patrem meum et Patrem uestrum, et Deum meum et Deum uestrum. uenit Maria Magdalene annuntians discipulis, Quia uidi Dominum, et hec dixit mihi« . In hac Ioannis narratione dies uel tempus quo uentum est ad monumentum, cum ceteris conuenit; illud etiam quod duo angeli uisi sunt, concerdat cum Luca: sed quod ille stantes dicit angelos uisos, iste autem sedentes, et cetera que illi non dicunt, quomodo hic possint intelligi non discrepare a ceteris, et quo ordine gesta sint, nisi diligenter considerentur, repugnantia possunt uideri.

69. Quapropter hec omnia que circa tempus resurrectionis Domini facta sunt, secundum omnium Euangelistarum testimonia in una quadam narratione, quantum nos Dominus adiuuerit, quemadmodum geri potuerint, ordinemus. Prima sabbati diluculo, sicut omnes consentiunt, uentum est ad monumentum. Iam factum erat quod solus Mattheus commemorat de terre motu et lapide reuoluto conterritisque custodibus, ita ut in parte aliqua uelut mortui iacerent. uenit autem, sicut Ioannes dicit, Maria Magdalene, sine dubio ceteris mulieribus [1 1Kb] , que Domino ministrauerant, plurimum dilectione feruentior, ut non immerito Ioannes solam commemoraret, tacitis eis que cum illa fuerunt, sicut alii testantur. uenit ergo, et ut uidit lapidem sublatum a monumento, antequam aliquid diligentius inspiceret, non dubitans ablatum inde esse corpus Iesu, cucurrit, sicut dicit idem Ioannes, et nuntiauit Petro atque ipsi Ioanni. Ipse est enim discipulus quem amabat iehsu. At illi currere ceperunt ad monumentum, et preueniens Ioannes inclinauit se, et uidit posita linteamina, nec intrauit: Petrus autem consecutus intrauit in monumentum, et uidit linteamina posita, et sudarium quod fuerat super caput  eius, non cum linteaminibus positum, sed separatim inuolutum. Deinde et Ioannes intrauit, et uidit similiter, et credidit quod Maria dixerat, sublatum esse Dominum de monumento. »Nondum enim sciebant Scripturam, quia oportebat eum a mortuis resurgere. Abierunt ergo iterum ad semetipsos discipuli. Maria autem stabat ad monumentum foris plorans,« id est ante illum saxei sepulcri locum, sed tamen intra illud spatium quo iam ingresse fuerant: hortus quippe illic erat, sicut idem Ioannes commemorat . Tunc uiderunt angelum sedentem a dextris super lapidem reuolutum a monumento, de quo angelo narrant Mattheus et Marcus. »Tunc eis dixit, Nolite timere, uos: scio enim quod Iesum qui crucifixus est queritis; non est hic, surrexit enim sicut dixit: uenite et uidete locum ubi positus erat Dominus. Et cito euntes dicite discipulis eius, quia surrexit; et ecce precedit uos in Galileam, ibi cum uidebitis; ecce dixi uobis«: quibus similia Marcus quoque non tacuit. Ad hec uerba Maria dum fleret, inclinauit se et prospexit in monumentum, et uidit duos angelos, sicut dicit Ioannes, in albis sedentes; unum ad caput, et unum ad pedes, ubi positum fuerat corpus Iesu. »Dicunt ei illi: Mulier, quid ploras? Dicit eis: Quia tulerunt Dominum meum, et nescio ubi posuerunt eum. Hic intelligendi sunt surrexisse angeli, ut etiam stantes uiderentur, sicut eos Lucas uisos fuisse commemorat, et dixisse secundum eumdem Lucam timentibus mulieribus et uultum in terram declinantibus, »Quid queritis uiuentem cum mortuis? non est hic, sed surrexit: recordamini qualiter locutus est uobis, cum adhuc in Galilea esset, dicens, Quia oportet Filium hominis tradi in manus hominum peccatorum, et crucifigi, et die tertia resurgere. Et recordate sunt uerborum eius. Post hec conuersa est retrorsum Maria, et uidit Iesum stantem, sicut dicit Ioannes, et non sciebat quia iehsu est. Dicit ei iehsu: Mulier, quid ploras? quem queris? Illa existimans quia hortulanus est, dicit ei: Domine, si tu sustulisti eum, dicito mihi ubi posuisti eum, et ego eum tollam. Dicit ei iehsu: Maria. Conuersa illa dicit ei: Rabboni, quod dicitur magister. Dicit ei iehsu: Noli me tangere; nondum enim ascendi ad Patrem meum: uade autem ad fratres meos, et dic eis, Ascendo ad Patrem meum et Patrem uestrum et Deum meum et Deum uestrum.« Tunc egressa est a monumento, hoc est ab illo loco ubi erat horti spatium ante lapidem effossum: et cum illa alie, quas secundum Marcum inuaserat tremor et pauor; et nemini quidquam dicebant. Tunc iam, secundum Mattheum, »ecce iehsu occurrit illis dicens: Auete. Ille autem accesserunt et tenuerunt pedes eius, et adorauerunt eum.« Sic enim colligimus et angelorum allocutionem bis numero eas habuisse uenientes ad monumentum, et ipsius Domini: semel scilicet illic quando Maria hortulanum putauit; et nunc iterum cum eis occurrit in uia, ut eas ipsa repetitione firmaret, atque a timore recrearet. »Tunc ergo ait illis Nolite timere, ite, nuntiate fratribus meis, ut eant in Galileam; ibi me uidebunt. uenit ergo Maria Magdalene  annuntians discipulis quia uidit Dominum, et hec ei dixit«: non solum ipsa, sed et alie, quas Lucas commemorat, »que nuntiauerunt hec discipulis undecim, et ceteris omnibus. Et uisa sunt ante illos sicut deliramentum uerba ista, et non credebant illis.« His et Marcus attestatur. Nam posteaquam commemorauit eas trementes et pauentes exiisse a monumento, et nemini quidquam dixisse, adiunxit quod resurgens Dominus apparuerit mane prima sabbati, primo Marie Magdalene, de qua eiecerat septem demonia; et quia illa uadens nuntiauit iis qui cum eo fuerant lugentibus et flentibus; et quia illi audientes quod uiueret, et uisus esset ab ea, non crediderunt. Sane Mattheus etiam illud inseruit, abscedentibus mulieribus que illa omnia uiderant et audierant, uenisse etiam quosdam in ciuitatem de illis custodibus qui iacuerant uelut mortui, et nuntiasse principibus sacerdotum omnia que facta erant, hoc est que etiam illi sentire potuerunt: illos uero congregatos cum senioribus consilio accepto, pecuniam copiosam dedisse militibus, ut dicerent quod discipuli eius uenissent, eumque furati essent illis dormientibus; pollicentes etiam securitatem a preside qui eos custodes dederat: et illos accepta pecunia fecisse sicut erant edocti, diuulgatumque esse uerbum istud apud Iudeos usque in hodiernum diem.



CAPUT XXu.---In eo quod se postea discipulis manifestauit, quomodo sibi omnes Euangeliste non aduersentur, collatis testimoniis et de apostolo Paulo et de Actibus Apostolorum.

70. Iam post resurrectionem quemadmodum apparuerit Dominus discipulis, considerandum est, non solum ut elucescat etiam ex hac re conuenientia quatuor Euangelistarum , uerum etiam ut cum Paulo apostolo consonent, qui de hac re in prima ad Corinthios Epistola ita loquitur: Tradidi enim uobis in primis quod et accepi, quia Christus mortuus est pro peccatis nostris, secundum Scripturas, et quia sepultus est, et quia resurrexit tertia die secundum Scripturas: et quia apparuit Cephe, postea duodecim [1 1Kb] , deinde apparuit plus quam quingentis fratribus simul, ex quibus plures manent usque adhuc, quidam autem dormierunt; postea apparuit Iacobo, deinde Apostolis omnibus; nouissime [2 1Kb] autem omnium quasi abortiuo apparuit et mihi . Hunc autem ordinem nullus Euangelistarum tenuit: unde considerandum est utrum ordo quem illi tenuerunt, huic non aduersetur: nam nec ille omnia, nec isti omnia dixerunt; que autem dixerunt omnes utrum nichil inter se repugnent tantum uidendum est. Lucas enim solus quatuor Euangelistarum, non dicit a mulieribus uisum Dominum, sed tantummodo angelos: Mattheus autem dicit quod eis occurrerit redeuntibus a monumento: Marcus quoque dicit primo uisum esse Marie Magdalene,  sicut et Ioannes; sed quomodo sit ei uisus non dicit, quod explicatur a Ioanne. Lucas autem non solum tacet, ut dixi, eum apparuisse mulieribus, sed etiam duos, quorum unus fuit Cleophas, talia dicit locutos cum illo antequam agnoscerent eum, tanquam mulieres nichil se aliud quam angelos uidisse nuntiauerint, qui dicebant eum uiuere. Ita enim narrat: Ecce duo ex illis ibant ipsa die in castellum, quod erat in spatio stadiorum sexaginta ab Ierusalem, nomine Emaus; et ipsi loquebantur ad inuicem de his omnibus que acciderant: et factum est dum loquerentur, et secum quererent, et ipse iehsu appropinquans ibat cum illis; oculi autem illorum tenebantur ne eum agnoscerent. Et ait ad illos: Qui sunt hi sermones, quos confertis ad inuicem ambulantes, et estis tristes? Et respondens unus cui nomen Cleophas, dixit ei: Tu solus peregrinus es in Ierusalem, et non cognouisti que facta sunt in illa his diebus? Quibus ille dixit: Que? Et dixerunt: De Iesu Nazareno, qui fuit uir propheta, potens in opere et sermone coram Deo et omni populo; et quomodo eum tradiderunt summi sacerdotes et principes nostri in damnationem mortis, et crucifixerunt eum. Nos autem sperabamus quia ipse esset redempturus Isrel: et nunc super hec omnia, tertia dies est hodie quo hec facta sunt. Sed et mulieres quedam ex nostris terruerunt nos, que ante lucem fuerunt ad monumentum, et non inuento corpore eius, uenerunt, dicentes se etiam uisionem angelorum uidisse, qui dicunt eum uiuere. Et abierunt quidam ex nostris ad monumentum, et ita inuenerunt sicut mulieres dixerunt, ipsum uero non uiderunt. [1 1Kb] Hec secundum Lucam ita narrant, ut meminisse ac recolere potuerunt quod a mulieribus dictum erat, uel a discipulis qui cucurrerant ad monumentum, quando eis nuntiatum est quod ablatum inde sit corpus eius. Et ipse quidem Lucas Petrum tantum dicit cucurrisse ad monumentum, et procumbentem uidisse linteamina sola posita, et abiisse secum mirantem quod factum fuerat. Hoc autem de Petro commemorat, priusquam narret de his duobus quos inuenit in uia, posteaquam narrauit de mulieribus que uiderant angelos, et ab eis audierant quod resurrexisset iehsu, tanquam tunc Petrus ad monumentum cucurrerit. Sed intelligitur hoc Lucas recapitulando posuisse de Petro. Tunc enim cucurrit Petrus ad monumentum, quando et Ioannes, cum tantummodo a mulieribus, precipue a Maria Magdalene nuntiatum eis fuerat de corpore ablato; tunc autem illa nuntiauerat, quando uidit lapidem auulsum a monumento: et postea facta sunt hec de uisione angelorum, atque ipsius Domini, qui bis numero apparuerat mulieribus; semel ad monumentum, et iterum occurrens reuertentibus a monumento. Hoc autem antequam duobus illis in uia uisus fuisset, quorum erat unus Cleophas. Namque et Cleophas loquens cum Domino quem nondum agnoscebat, non Petrum dixit isse ad monumentum; sed, abierunt quidam ex nostris, inquit, ad monumentum, et ita inuenerunt sicut mulieres dixerunt: quod et ipse recapitulando  intelligitur dixisse, illud scilicet quod primo mulieres nuntiauerant Petro et Ioanni de ablato corpore Domini. Ac per hoc cum ipse Lucas Petrum dixerit cucurrisse ad monumentum, et Cleopham dixisse ipse retulerit quod quidam eorum ierant ad monumentum, intelligitur attestari Ioanni, quod duo ierint ad monumentum; sed Petrum solum primo commemorauit, quia illi primitus Maria nuntiauerat. Item potest mouere quod Petrum non intrantem, sed procumbentem dicit idem Lucas uidisse sola linteamina, et discessisse mirantem; cum Ioannes dicat se potius ita uidisse, hoc est discipulum illum quem diligebat iehsu, non intrasse in monumentum, quo prior uenerat, sed cum se inclinasset uidisse posita linteamina: sed et seipsum postea dicit intrasse. Ita et Petrus intelligendus est primo procumbens uidisse, quod Lucas commemorat, Ioannes tacet; post autem ingressus, sed ingressus tamen antequam Ioannes intraret, ut omnes uerum dixisse sine ulla repugnantia reperiantur.

71. Ordo ergo rerum qui esse potuit, quemadmodum Dominus, excepto quod iam mulieribus locutus erat, etiam maribus discipulis uisus fuerit, secundum testimonia non solum quatuor Euangelistarum, sed etiam Pauli apostoli, contexendus et demonstrandus est. Omnium ergo uirorum primo apparuisse intelligitur Petro, ex his duntaxat omnibus quos Euangeliste quatuor et Paulus apostolus commemorauerunt. Ceterum si apparuit alicui eorum prius quam Petro, quod omnes tacuerunt, quis uel dicere audeat uel negare? Neque enim et Paulus dixit, Apparuit primo Cephe; sed, Apparuit, inquit, Cephe, postea duodecim, deinde apparuit plus quam quingentis fratribus simul. Sic autem non apparet quibus duodecim, quemadmodum nec quibus quingentis. Fieri enim potest ut de turba discipulorum fuerint isti duodecim nescio qui. Nam illos quos Apostolos nominauit, non iam duodecim, sed undecim diceret, sicut nonnulli etiam codices habent; quod credo perturbatos homines emendasse, putantes de illis duodecim Apostolis dictum, qui iam Iuda exstincto undecim erant. Sed siue illi codices uerius habeant qui undecim habent, siue alios quosdam duodecim discipulos Paulus uelit intelligi [1 1Kb] , siue sacratum illum numerum [2 1Kb] etiam in undecim stare uoluerit; quia duodenarius in eis numerus ita mysticus erat, ut non posset in locum Iude nisi alius, id est Matthias, ad conseruandum sacramentum eiusdem numeri subrogari ; quodlibet ergo eorum sit, nichil inde existit quod ueritati uel istorum alicui ueracissimo narratori repugnare uideatur: probabiliter tamen creditur posteaquam Petro apparuit, deinde apparuisse istis duobus, quorum erat unus Cleophas, de quibus Lucas totum narrat, Marcus autem breuiter ita perstringit: Post hec autem, inquit, duobus ex eis ambulantibus ostensus est in alia effigie, euntibus in uillam. Castellum quippe illud non  absurde accipimus etiam uillam potuisse appellari; quod nunc iam appellatur ipsa Bethleem, que ciuitas antea uocitata est; quamuis nunc sit honoris amplioris, nomine Domini, qui in illa natus est, sic per Ecclesias omnium gentium diffamato. Et in codicibus quidem grecis magis agrum inuenimus  quam uillam: agri autem nomine non castella tantum, uerum etiam municipia et colonie solent uocari extra ciuitatem, que caput et quasi mater est ceterarum, unde metropolis appellatur.

72. Quod autem ait Marcus, eis in alia effigie Dominum apparuisse; hoc Lucas dicit, quod eorum oculi tenebantur ne agnoscerent eum. Oculis quippe eorum acciderat aliquid, quod ita manere permissum est usque ad fractionem panis, certi mysterii causa, ut eis in illo alia ostenderetur effigies, et sic eum non nisi in fractione panis agnoscerent, sicut Luca narrante monstratur. Pro merito quippe mentis eorum, adhuc ignorantis quod oportebat Christum mori et resurgere, simile aliquid eorum oculi passi sunt, non ueritate fallente, sed ipsis ueritatem percipere non ualentibus, et aliud quam res est opinantibus; ne quisquam se Christum agnouisse arbitretur, si eius corporis particeps non est, id est Ecclesie, cuius unitatem in sacramento panis commendat Apostolus, dicens, Unus panis, unum corpus multi sumus : ut cum eis benedictum panem porrigeret, aperirentur oculi eorum, et agnoscerent eum; aperirentur utique ad eius cognitionem, remoto scilicet impedimento, quo tenebantur ne eum agnoscerent. Neque enim clausis oculis ambulabant; sed inerat aliquid quo non sinerentur agnoscere quod uidebant: quod scilicet et caligo et aliquis humor efficere solet. Non quia Dominus non poterat transformare carnem suam, ut alia reuera esset effigies, non quam solebant illi contueri; quandoquidem et ante passionem suam transformatus est in monte, ut facies eius claresceret sicut sol : quale uult enim corpus de qualicumque corpore uerum de uero facit, qui de aqua uera uerum uinum fecit ; sed non ita fecerat, cum apparuit illis duobus in alia effigie. Non enim sicut erat apparuit eis [1 1Kb] , quorum oculi tenebantur ne agnoscerent eum. Non autem incongruenter accipimus hoc impedimentum in oculis eorum a satana fuisse, ne agnosceretur iehsu: sed tamen a Christo est facta permissio usque ad sacramentum panis; ut unitate corporis eius participata, remoueri intelligatur impedimentum inimici, ut Christus possit agnosci.

73. Nam ipsos esse istos de quibus et Marcus narrat, credendum est; quia dicit ipsos euntes nuntiasse ceteris: sicut Lucas dicit eos surgentes eadem hora,  regressos esse Ierusalem, et inuenisse congregatos undecim, et eos qui cum ipsis erant, dicentes quod surrexit Dominus uere, et apparuit Simoni; et tunc etiam ipsos narrasse que gesta erant in uia, et quomodo eum cognouerint in fractione panis. Iam ergo erat fama quod resurrexerat iehsu, ab illis mulieribus facta, et a Simone Petro, cui iam apparuerat: hoc enim isti duo inuenerunt loquentes ad quos in Ierusalem uenerunt. Fieri itaque potest ut timore prius in uia noluerint dicere quod eum audierant resurrexisse, quando tantummodo angelos dixerunt uisos esse mulieribus: ignorantes enim cum quo loquerentur, merito possent esse solliciti ne quid passim de Christi resurrectione iactantes in manus inciderent Iudeorum. Quod autem ait Marcus, Annuntiauerunt ceteris, nec illis crediderunt; cum Lucas dicat, quod iam inde loquebantur uere resurrexisse Dominum, et Simoni apparuisse: quid intelligendum est, nisi aliquos ibi fuisse qui hoc nollent credere? Cui autem non eluceat pretermisisse Marcum que Lucas narrando explicauit, hoc est, que cum illis locutus fuerit iehsu antequam agnoscerent eum, et quomodo eum in fractione panis agnouerint? Quandoquidem mox ut dixit eis apparuisse in alia effigie euntibus in uillam, continuo coniunxit, Et illi euntes nuntiauerunt ceteris, nec illis crediderunt: quasi possent nuntiare quem non agnouerant; aut possent agnoscere, quibus alia effigies eius apparuerat. Quomodo ergo eum agnouerint, ut nuntiare possent, Marcus sine dubio pretermisit. Quod ideo memorie commendandum est, ut assuescamus aduertere Euangelistarum morem ita pretermittentium que non commemorant, et coniungentium que commemorant, ut eis qui usum in hac consideratione non habent, non aliunde maxime error oriatur, quo putent eos non sibi congruere.

74. Lucas ergo sequitur, et dicit: »Dum hec autem loquuntur, iehsu stetit in medio eorum, et dicit eis: Pax uobis; ego sum, nolite timere. Conturbati uero et conterriti existimabant se spiritum uidere. Et dixit eis: Quid turbati estis, et cogitationes ascendunt in corda uestra? uidete manus meas et pedes meos, quia ipse ego sum: palpate, et uidete, quia spiritus carnum et ossa non habet, sicut me uidetis habere. Et cum hoc dixisset, ostendit eis manus et pedes.« Hanc ostensionem Domini post resurrectionem intelligitur et Ioannes commemorare, sic loquens: »Cum esset ergo sero die illo una sabbatorum, et fores essent clause ubi erant discipuli congregati propter metum Iudeorum, uenit iehsu, et stetit in medio, et dicit eis: Pax uobis. Et hoc cum dixisset, ostendit eis manus et latus.« Ac per hoc his uerbis Ioannis possunt coniungi ea que Lucas dicit, idem autem Ioannes pretermittit. Ita enim Lucas sequitur: »Adhuc autem illis non credentibus, et mirantibus pre gaudio, dixit: Habetis hic aliquid quod manducetur? At illi obtulerunt ei partem piscis assi et fauum mellis. Et cum manducasset coram eis, sumens reliquias dedit eis.« His item uerbis possunt adiungi que Lucas tacet, dicit autem Ioannes: »Gauisi sunt ergo discipuli  uiso Domino. Dixit ergo eis iterum: Pax uobis; sicut misit me Pater et ego mitto uos. Hoc cum dixisset, insufflauit, et dixit eis: Accipite Spiritum sanctum: quorum remiseritis peccata, remittuntur eis, et quorum detinueritis, detenta sunt.« His rursus adiungamus que Ioannes pretermisit, Lucas commemorat: »Et dixit ad eos: Hec sunt uerba que locutus sum ad uos, cum adhuc essem uobiscum, quoniam necesse est impleri omnia que scripta sunt in Lege Moysi et Prophetis et Psalmis de me. Tunc aperuit illis sensum, ut intelligerent Scripturas, et dixit eis: Quoniam sic scriptum est, et sic oportebat Christum pati, et resurgere a mortuis die tertia; et predicari in nomine eius penitentiam et remissionem peccatorum in omnes gentes, incipientibus ab Ierusalem: uos autem estis testes horum. Et ego mitto [1 1Kb] promissum Patris mei in uos: uos autem sedete in ciuitate quoadusque induamini uirtutem ex alto.« Ecce quomodo commemorauit et Lucas promissionem Spiritus sancti, quam non inuenimus a Domino factam, nisi in Euangelio Ioannis . Quod non pretereunter aduertendum est, ut meminerimus quemadmodum sibi Euangeliste inuicem attestantur de quibusdam etiam que ipsi non dicunt, et tamen dicta nouerunt. Post hec Lucas que gesta sunt omnia pretermittit, nec omnino commemorat, nisi quando iehsu ascendit in celum: atque id tamen ita coniungit quasi hoc sequatur hec uerba que dixit, cum hoc gestum sit una sabbatorum, quo die Dominus resurrexit; illud autem quadragesimo die, sicut idem ipse Lucas in Apostolorum Actibus narrat . Quod autem dicit Ioannes, non cum illis fuisse tunc apostolum Thomam, cum secundum Lucam duo illi, quorum erat unus Cleophas, regressi Ierusalem, inuenerint congregatos undecim, et eos qui cum ipsis erant; procul dubio intelligendum est quod inde Thomas exierit, antequam eis Dominus hec loquentibus appareret.

75. Hinc iam Ioannes aliam commemorat sui demonstrationem a Domino discipulis factam post dies octo, ubi erat et Thomas qui prius eum non uiderat. »Et post dies octo,« inquit, »iterum erant discipuli eius intus, et Thomas cum eis: uenit iehsu ianuis clausis, et stetit in medio, et dixit: Pax uobis. Deinde dicit Thome: Infer digitum tuum huc, et uide manus meas, et affer manum tuam, et mitte in latus meum, et noli esse incredulus, sed fidelis. Respondit Thomas et dixit ei: Dominus meus et Deus meus. Dicit ei iehsu: Quia uidisti me, credidisti: beati qui non uiderunt, et crediderunt.« Hanc secundam Domini uisionem erga discipulos factam, id est quam secundo loco Ioannes commemorat, apud Marcum possemus agnoscere, breuiter eam sicuti assolet perstringentem, nisi moueret quod ibi ait, Nouissime recumbentibus illis undecim apparuit: non ideo quia Ioannes tacuit recumbentes, potuit enim hoc pretermittere; sed quia iste dixit, Nouissime, quasi ultra iam non eis apparuerit; cum adhuc Ioannes tertiam sit eius narraturus demonstrationem  ad mare Tiberiadis: deinde quod dicit idem Marcus, Exprobrans illis incredulitatem illorum, et duritiam cordis, quia his qui uiderant eum resurrexisse, non crediderant: illis uidelicet duobus, quibus in uillam euntibus apparuit, posteaquam resurrexit; et Petro, cui primitus eum apparuisse apud Lucam inuestigatum est; fortasse et Marie Magdalene, et aliis mulieribus que cum illa erant, quando eis et ad monumentum apparuit, et inde redeuntibus in itinere occurrit. Nam ita contexit narrationem idem Marcus, cum commemorasset breuiter de duobus illis, quibus apparuit in uillam euntibus, quod nuntiassent ceteris, nec illis creditum esset: Nouissime, inquit, recumbentibus illis undecim apparuit, et exprobrauit incredulitatem eorum et duritiam cordis, quia his qui uiderant eum resurrexisse non crediderant. Quomodo ergo nouissime, quasi iam ultra cum non uiderint? Nouissimum quippe illud est, quo Dominum Apostoli in terra uiderunt, quando ascendit in celum; quod factum est quadragesimo die post eius resurrectionem. Numquidnam tunc exprobraturus erat quod non credidissent eis qui eum uiderant resurrexisse, quando iam et ipsi post resurrectionem toties eum uiderant, et maxime ipso die resurrectionis eius, id est una sabbati iam circa noctem, sicut Lucas Ioannesque commemorant? Remanet igitur ut intelligamus eumdem diem resurrectionis eius, id est unam sabbati, quando eum post diluculum uidit Maria et alie cum illa mulieres, quando etiam Petrus, quando et illi duo quorum unus erat Cleophas, quos uidetur etiam idem Marcus commemorare, quando iam circa noctem illi undecim  et qui cum eis erant, quando eis et isti quod uiderant narrauerunt, nunc etiam Marcum more suo breuiter commemorare uoluisse; et ideo dixisse, Nouissime, quia ipso die hoc nouissimum fuit, iam incipiente nocturno tempore, posteaquam illi de castello, ubi eum in fractione panis agnouerant, redierunt in Ierusalem, et inuenerunt, sicut dicit Lucas, illos undecim, et eos qui cum illis erant, iam colloquentes de resurrectione Domini, et quod uisus fuerit Petro: quibus et ipsi narrauerunt quod in uia gestum erat, et quomodo eum cognouerint in fractione panis. Sed erant ibi utique non credentes: unde uerum est quod Marcus dicit, Nec illis crediderunt. His ergo iam, sicut Marcus dicit, discumbentibus, et adhuc inde, sicut Lucas dicit, loquentibus, stetit in medio eorum Dominus, et ait illis, Pax uobis, sicut Lucas et Ioannes: fores autem clause erant, cum ad eos intrauit, quod solus Ioannes commemorat. uerbis itaque Domini que tunc eum locutum esse discipulis Lucas Ioannesque dixerunt, interponitur et illa exprobratio de qua Marcus dicit, quod non crediderint eis qui eum resurrexisse uiderant.

76. Sed hoc rursus mouet, quomodo discumbentibus undecim dicit Dominum apparuisse Marcus, si illud tempus est diei dominici iam noctis initio, quod Lucas Ioannesque meminerunt. Aperte quippe Ioannes dicit non cum eis tunc fuisse apostolum Thomam, quem credimus exiisse inde antequam Dominus ad eos intraret, posteaquam illi duo redeuntes de castello  cum ipsis undecim collocuti sunt, sicut apud Lucam inuenitur. Sed Lucas in sua narratione dat locum quo possit intelligi, dum hec loquerentur, prius inde exiisse Thomam, et postea Dominum intrasse. Marcus autem qui dicit, Nouissime recumbentibus illis undecim apparuit, etiam Thomam illic fuisse cogit fateri. Nisi forte, quamuis uno absente, undecim tamen uoluit appellare, quia eadem tunc apostolica societas hoc numero nuncupabatur, antequam Matthias in locum Iude subrogaretur. Aut si hoc durum est sic accipere, illud ergo accipiamus, post multas demonstrationes eius quibus per dies quadraginta discipulis presentatus est, eum etiam nouissime recumbentibus illis undecim apparuisse, id est ipso quadragesimo die: et quoniam iam erat ab eis ascensurus in celum, hoc eis illo die maxime exprobrare uoluisse, quia his qui uiderant eum resurrexisse non crediderant, antequam ipsi eum uiderent; cum utique post ascensionem suam predicantibus illis Euangelium, etiam gentes quod non uiderunt fuerant crediture. Post illam quippe exprobrationem, secutus ait idem Marcus: Et dixit eis: Euntes in mundum uniuersum, predicate Euangelium omni creature: qui crediderit, et baptizatus fuerit, saluus erit; qui uero non crediderit, condemnabitur. Hoc ergo predicaturi, quoniam qui non crediderit condemnabitur, cum id utique non crediderit quod non uidit; nonne ipsi primitus fuerant obiurgandi, quod antequam Dominum uidissent, non crediderunt eis quibus prius apparuisset?

77. Hanc autem nouissimam fuisse corporaliter in terra representationem Domini Apostolis etiam illud admonet ut credamus, quod ita sequitur idem Marcus: Signa autem eos qui crediderint, hec sequentur: in nomine meo demonia eiicient, linguis loquentur nouis: serpentes tollent, et si mortiferum quid biberint, non eis nocebit; super egrotos manus imponent, et bene habebunt. Deinde subiungit: Et Dominus quidem postquam locutus est eis, assumptus est in celum, et sedit a dextris Dei. Illi autem profecti, predicauerunt ubique, Domino cooperante, et sermonem confirmante sequentibus signis. Cum ergo dicit, Et Dominus quidem postquam locutus est eis, assumptus est in celum; satis uidetur ostendere nouissimum cum illis in terra hunc eum habuisse sermonem: quamuis non omnimodo ad id coarctare uideatur. Non enim ait, Postquam hec locutus est eis; sed, postquam locutus est eis: unde admittit, si necessitas cogeret, non istam fuisse nouissimam locutionem, nec istum fuisse nouissimum diem quo eis in terra presens fuit, sed ad omnia que cum eis omnibus illis diebus locutus est, posse pertinere quod dictum est, postquam locutus est eis, assumptus est in celum. Sed quia ea que supra diximus, magis suadent hunc nouissimum diem fuisse, quam ut intelligantur undecim qui Thoma absente decem fuerunt; ideo post hanc locutionem quam Marcus commemorat, adiunctis etiam consequenter illis uerbis, uel discipulorum uel ipsius, que commemorantur in Actibus Apostolorum , credendum est assumptum Dominum in celum, quadragesimo  scilicet die post diem resurrectionis eius.

78. Ioannes autem, quamuis fateatur multa se pretermisisse que fecit iehsu, uoluit tamen etiam tertiam eius representationem discipulis post resurrectionem factam commemorare ad mare Tiberiadis, septem scilicet discipulis, Petro, Thome, Nathaneli, filiis Zebedei, et aliis duobus quos nominatim non expressit, cum piscarentur; quando iussu eius retia mittentes in dextram partem, extraxerunt magnos pisces centum quinquaginta tres; quando etiam Petrum ter interrogauit utrum ab illo amaretur, et ei pascendas commendauit oues suas, et de eius ipsius passione predixit, et de ipso Ioanne ait, Sic [1 1Kb] eum uolo manere donec ueniam. Ad hoc Ioannes Euangelium suum terminauit.

79. Iam nunc querendum est quando primum uisus sit a discipulis in Galilea; quia et hoc quod tertio narrat Ioannes, in Galilea factum est ad mare Tiberiadis: quod facile uidet qui recolit illud miraculum de quinque panibus, quod ita narrare incipit idem Ioannes: Post hec abiit iehsu trans mare Galilee, quod est, Tiberiadis . Ubi autem putari potest primum a discipulis post resurrectionem uideri debuisse, nisi in Galilea? si recolantur uerba illius angeli qui secundum Mattheum uenientibus ad monumentum mulieribus ita loquitur, Nolite timere, uos: scio enim quod Iesum qui crucifixus est queritis; non est hic, surrexit enim sicut dixit: uenite, et uidete locum ubi positus erat Dominus. Et cito euntes dicite discipulis eius quia surrexit; et ecce precedit uos in Galileam; ibi eum uidebitis: ecce dixi uobis: item secundum Marcum, siue ipse sit angelus siue alius, Nolite, inquit, expauescere: Iesum queritis Nazarenum crucifixum; surrexit, non est hic: ecce locus ubi posuerunt eum. Sed ite, dicite discipulis eius et Petro, quia precedit uos in Galileam: ibi eum uidebitis sicut dixit uobis? Hec uerba ita uidentur sonare, quod iehsu non erat se demonstraturus post resurrectionem discipulis, nisi in Galilea. Quam demonstrationem nec ipse Marcus commemorauit, qui eum dixit mane prima sabbati apparuisse primo Marie Magdalene, et illam nuntiasse discipulis, his qui cum eo fuerant lugentibus et flentibus; illos autem non credidisse: post hec deinde duobus ex his apparuisse euntibus in uillam, et illos ceteris nuntiasse, quod factum est, sicut Lucas et Ioannes coattestantur, in Ierusalem, eodem ipso die resurrectionis, iam noctis initio: deinde uenit ad illam eius manifestationem, quam nouissimam dicit, recumbentibus illis undecim: post hanc dicit eum assumptum in celum; quod factum scimus in monte Oliueti, non longe ab Ierusalem: nusquam igitur commemorat Marcus completum quod ab angelo prenuntiatum esse testatur. Mattheus uero nichil aliud dicit, nec ullum alium locum omnino commemorat, uel ante uel postea, ubi discipuli, posteaquam resurrexit, uiderint Dominum, nisi in  Galilea secundum angeli predictionem. Denique cum insinuasset quid ab angelo mulieribus dictum sit, et illis abeuntibus subiecisset quid de corruptis ad mentiendum custodibus gestum sit; continuo tanquam nichil aliud sequeretur , Undecim autem, inquit, discipuli abierunt in Galileam, in montem ubi constituerat illis iehsu: et uidentes eum, adorauerunt; quidam autem dubitauerunt. Et accedens iehsu locutus est eis, dicens: Data est mihi omnis potestas in celo et in terra: euntes ergo docete omnes gentes, baptizantes eos in nomine Patris, et Filii, et Spiritus sancti; docentes eos seruare omnia quecumque mandaui uobis. Et ecce ego uobiscum sum omnibus diebus usque ad consummationem seculi. Ita Mattheus clausit Euangelium suum.

80. Ac per hoc, si aliorum considerate narrationes ad diligentiorem inquisitionem non compellerent, nichil aliud arbitraremur nisi Dominum post resurrectionem nusquam preter in Galilea primum esse a discipulis uisum. Item, si Marcus de illa prenuntiatione angeli tacuisset, posset cuiquam putari Mattheus ideo dixisse discipulos abiisse in Galileam in montem, atque ibi adorasse Dominum, ut impletum uideretur quod ipse per angelum mandatum ac prenuntiatum esse narrauerat. Nunc autem et Lucas et Ioannes satis dilucide manifestantes ipso die resurrectionis eius uisum esse Dominum in Ierusalem a discipulis suis, unde ita longe est Galilea, ut uno die ab eis utroque loco uideri non posset; et Marcus illam quidem predictionem angeli similiter narrans, in Galilea uero uisum a discipulis Dominum post resurrectionem nusquam commemorans: uehementer cogunt querere quemadmodum dictum sit, Ecce precedit uos in Galileam; ibi eum uidebitis. Nam et ipse Mattheus si omnino non diceret undecim discipulos abiisse in montem in Galileam, ubi constituerat eis iehsu, et illic eum uidisse atque adorasse, nichil ex hac predictione completum ad litteram putaremus, sed totum figurata significatione predictum: sicut illud secundum Lucam, Ecce hodie et cras eiicio demonia, et sanitates perficio, et tertia consummor; quod ad litteram certum est non esse completum  . Item si angelus dixisset, Precedit uos in Galileam; ibi primum eum uidebitis; aut, ibi tantum eum uidebitis; aut, nonnisi ibi eum uidebitis; ceteris Euangelistis Mattheus sine dubio repugnaret: cum uero dictum est, Ecce precedit uos in Galileam; ibi eum uidebitis; nec expressum est quando id futurum esset, utrum quamprimum antequam alibi ab eis uisus esset; an posteaquam eum alicubi etiam preterquam in Galilea uidissent: idque ipsum quod discipulos Mattheus dicit isse in Galileam in montem, non exprimit diem, nec narrandi ordinem ita contexit, ut necessitatem ingerat nichil aliud intelligendi, quam hoc primitus factum: non aduersatur quidem narrationibus ceterorum, et dat eis intelligendis atque accipiendis locum; uerumtamen quod  Dominus non ubi primum se demonstraturus erat, sed in Galilea, ubi necessario postea uisus est, se uidendum mandauit, et per angelum dicentem, Ecce precedit uos in Galileam; ibi eum uidebitis; et per seipsum dicens, ite, nuntiate fratribus meis ut eant in Galileam; ibi me uidebunt; quemuis fidelem facit intentum ad querendum in quo mysterio dictum intelligitur.

81. Sed prius considerandum est quando etiam corporaliter in Galilea uideri potuerit, dicente Mattheo: Undecim autem discipuli abierunt in Galileam, in montem ubi constituerat illis iehsu: et uidentes eum adorauerunt; quidam autem dubitauerunt. Quia enim non ipso die quo resurrexit manifestum est: nam in Ierusalem uisum esse eo die initio noctis Lucas et Ioannes apertissime consonant; Marcus autem non aperte. Quando ergo uiderunt Dominum in Galilea? non secundum id quod dicit Ioannes, ad mare Tiberiadis; tunc enim septem fuerunt, et piscantes inuenti sunt: sed secundum id quod dicit Mattheus, ubi erant undecim in monte, quo eos secundum predictionem angeli iehsu precesserat. Nam ita narrare apparet, quod illic eum repererint, quia utique secundum constitutum precesserat. Non ergo ipso die quo resurrexit, neque in consequentibus octo diebus, post quos dicit Ioannes discipulis apparuisse Dominum, ubi eum primo uidit Thomas, qui eum non uiderat die resurrectionis eius. Nam utique si intra eosdem octo dies eum in monte Galilee iam illi undecim uiderant, quomodo post octo dies eum primum uidit Thomas, qui in illis undecim fuerat? Nisi quis dicat non illos undecim qui iam tunc Apostoli uocabantur, sed discipulos illic undecim fuisse, ex multo numero discipulorum. Soli quippe adhuc uocabantur Apostoli illi undecim, sed non soli erant discipuli. Potest ergo fieri ut non omnes, sed aliqui eorum ibi fuerint; alii uero discipuli cum eis, ita ut undecim complerentur: ac sic non ibi fuisse Thomam, qui post illos dies octo primo Dominum uidit. Marcus quippe quando illos undecim memorauit, non utcumque undecim, sed illis, inquit, undecim apparuit. Lucas etiam, Regressi sunt, inquit, Ierusalem, et inuenerunt congregatos undecim, et eos qui cum ipsis erant. Et iste ostendit illos undecim, hoc est, Apostolos fuisse. Nam cum adiunxit, et eos qui cum ipsis erant; satis utique declarauit eminentius illos undecim appellatos cum quibus erant ceteri: ac per hoc illi intelliguntur qui iam uocabantur Apostoli. Hoc proinde fieri potuit, ut ex numero Apostolorum et aliorum discipulorum, undecim discipuli complerentur, qui uiderint intra illos octo dies in Galilee monte Iesum.

82. Sed occurrit aliud quod obsistat: Ioannes enim quando commemorauit non in monte ab undecim, sed ad mare Tiberiadis a septem piscantibus uisum esse Dominum, Hoc iam tertio, inquit, manifestatus est iehsu discipulis suis, cum resurrexisset a mortuis. Si autem acceperimus intra illos octo dies, antequam Thomas eum uidisset, ab undecim quibusque discipulis Dominum uisum; non erit hoc ad mare Tiberiadis tertio manifestatum  esse, sed quarto. Quod quidem cauendum est, ne quis existimet tertio Ioannem dixisse, tanquam tres sole facte fuerint manifestationes eius: sed hoc intelligendus est ad numerum dierum retulisse, non ad numerum ipsarum manifestationum; nec continuorum dierum, sed per interualla, sicut idem ipse testatur. Nam primo ipso die resurrectionis sue, excepto quod a mulieribus uisus est, id est quod in Euangelio claret, ter se manifestauit; semel Petro, iterum duobus illis quorum unus erat Cleophas, tertio plurimis iam inde colloquentibus noctis exordio: sed hoc totum Ioannes ad unum diem referens semel computat; iterum autem, hoc est alio die, quando eum uidit et Thomas; tertio uero ad mare Tiberiadis, hoc est tertio die manifestationis eius, non tertia manifestatione. Ac per hoc post hec omnia cogimur intelligere factum esse, quod eum in monte Galilee secundum Mattheum discipuli undecim uiderunt, quo eos secundum constitutum precesserat, ut impleretur etiam ad litteram quod et per angelum et per seipsum predixerat.

83. Inuenimus itaque apud quatuor Euangelistas decies commemoratum Dominum uisum esse ab hominibus post resurrectionem. Semel, ad monumentum mulieribus . Iterum, eisdem regredientibus a monumento in itinere . Tertio, Petro . Quarto, duobus euntibus in castellum . Quinto, pluribus in Ierusalem ubi non erat Thomas . Sexto, ubi eum uidit Thomas . Septimo, ad mare Tiberiadis . Octauo, in monte Galilee, secundum Mattheum . Nono, quod dicit Marcus, Nouissime recumbentibus, quia iam non erant in terra cum illo conuiuaturi . Decimo, in ipso die, non iam in terra, sed eleuatum in nube, cum in celum ascenderet; quod Marcus et Lucas commemorant: Marcus quidem post illud, quod eis discumbentibus apparuit, ita continuans ut diceret: Et Dominus quidem postquam locutus est eis, assumptus est in celum : Lucas autem pretermissis omnibus que per quadraginta dies agi ab illo cum discipulis potuerunt, illi primo diei resurrectionis eius quando in Ierusalem pluribus apparuit, coniungit tacite nouissimum diem quo ascendit in celum, ita narrans: Eduxit autem illos foras in Bethaniam, et eleuatis manibus suis benedixit eis: et factum est, cum benediceret eis, recessit ab eis, et ferebatur in celum . uiderunt ergo eum preter quod in terra uiderant, etiam dum ferretur in celum. Toties ergo in euangelicis Libris commemoratus est ab hominibus uisus, antequam ascendisset in celum; in terra scilicet nouies, et in ere semel ascendens.

84. Sed non omnia scripta sunt, sicut Ioannes fatetur . Crebra enim erat eius cum illis conuersatio per dies quadraginta, priusquam ascendisset in celum : non tamen eis per omnes quadraginta dies continuos apparuerat. Nam post diem primum resurrectionis eius, alios octo dies interuenisse dicit Ioannes, post quos eis rursus apparuit. Tertio autem ad mare Tiberiadis, fortassis continuo consequenti  die; nichil enim repugnat: et deinde quando uoluit, constituens eis, quod et ante predixerat, ut eos in Galilee montem precederet: atque omnino per illos quadraginta dies quoties uoluit, quibus uoluit, quemadmodum uoluit; sicut Petrus dicit, quando eum Cornelio et iis qui cum illo fuerant, predicabat, Qui simul, inquit, manducauimus et bibimus cum illo, posteaquam resurrexit a mortuis, per dies quadraginta : non quod quotidie per dies quadraginta cum illo manducassent et bibissent; nam erit contrarium Ioanni, qui octo illos dies interposuit quibus eis uisus non est, ut tertio manifestaretur ad mare Tiberiadis. Inde iam etiamsi quotidie illis uisus et cum illis conuiuatus est, nichil repugnat. Et fortasse ideo dictum est, per quadraginta dies, qui quater deni sunt in mysterio uel totius mundi uel totius temporalis seculi, quia et illi primi decem dies, in quibus erant illi octo dies, a parte totum possunt more Scripturarum non dissone computari.

85. Conferatur ergo et quod ait apostolus Paulus, utrum nichil afferat questionis: Resurrexit, inquit, tertio die secundum Scripturas, et apparuit Cephe. Non dixit, Primo apparuit Cephe; nam esset contrarium, quod primo mulieribus apparuisse in Euangelio legitur. Postea, inquit, duodecim [1 1Kb] : quibuslibet, qua hora libet, ipso tamen resurrectionis die. Deinde apparuit plusquam quingentis fratribus simul: siue isti cum illis undecim erant congregati clausis ostiis propter metum Iudeorum, unde cum exiisset Thomas, uenit ad eos iehsu; siue post octo illos dies quando libet; nichil habet aduersi. Postea, inquit, apparuit Iacobo: non tunc autem primum accipere debemus uisum esse Iacobo, sed aliqua propria manifestatione singulariter. Deinde Apostolis omnibus: nec illis tunc primum, sed iam ut familiarius conuersaretur cum eis usque ad diem ascensionis sue. Nouissime autem omnium, inquit, quasi abortiuo apparuit et mihi : sed hoc iam de celo post non paruum tempus ascensionis sue.

86. Nunc iam uideamus quod distuleramus, cuius mysterii gratia secundum Mattheum et Marcum resurgens ita mandauerit, Precedam uos in Galileam; ibi me uidebitis : quod et si completum est, tamen post multa completum est, cum sic mandatum sit , ut aut hoc  solum, aut hoc primum exspectaretur fieri debuisse. Procul dubio ergo quoniam uox est ista non Euangeliste narrantis quod ita factum sit, sed angeli ex mandato Domini et ipsius postea Domini, Euangeliste autem narrantis, sed quod ita ab angelo et a Domino dictum sit, prophetice dictum accipiendum est. Galilea namque interpretatur uel Transmigratio, uel Reuelatio. Prius itaque secundum transmigrationis significationem, quid aliud occurrit intelligendum, Precedit uos in Galileam; ibi eum uidebitis; nisi quia Christi gratia de populo Isrel transmigratura erat ad Gentes? Quibus Apostoli predicantes Euangelium nullo modo crederentur, nisi eis ipse Dominus uiam in cordibus hominum prepararet: et hoc intelligitur, Precedit uos in Galileam. Quod autem gaudentes mirarentur disruptis et euictis difficultatibus, aperiri sibi ostium in Domino per illuminationem fidelium; hoc intelligitur, ibi eum uidebitis, id est, ibi eius membra inuenietis, ibi uiuum corpus eius in iis qui uos susceperint agnoscetis. Secundum illud autem quod Galilea interpretatur Reuelatio, non iam in forma serui intelligendum est, sed in illa in qua equalis est Patri : quam promisit apud Ioannem dilectoribus suis, cum diceret, Et ego diligam eum, et ostendam me ipsum illi . Non utique secundum id quod iam uidebant, et quod etiam resurgens cum cicatricibus, non solum uidendum, sed etiam tangendum postmodum ostendit: sed secundum illam ineffabilem lucem, qua illuminat omnem hominem uenientem in hunc mundum, secundum quam lucet in tenebris, et tenebre eum non comprehendunt . Illuc nos precessit, unde ad nos ueniens non recessit, et quo nos precedens non deseruit. Illa erit reuelatio tanquam uera Galilea, cum similes ei erimus; ibi eum uidebimus sicuti est . Ipsa erit etiam beatior transmigratio ex isto seculo in illam eternitatem, si eius precepta sic amplectamur, ut ad eius dexteram segregari mereamur. Tunc enim ibunt sinistri in combustionem eternam, iusti autem in uitam eternam . Hinc illuc transmigrabunt, et ibi eum uidebunt, quomodo non uident impii. Tolletur enim impius, ut non uideat claritatem Domini : et impii lumen non uidebunt. Hec est autem, inquit, uita eterna, ut cognoscant te unum uerum Deum, et quem misisti Iesum Christum ; sicut in illa eternitate cognoscetur, quo seruos perducet per formam serui, ut liberi contemplentur formam Domini.



LIBER QUARTUS.


De iis que peculiaria sunt Marci, Luce et Ioannis.



PROLOGUS.

1. Nunc quoniam Matthei narrationem contextim considerantes, et ei tres alios conferentes usque in finem, in nullo eos uel sibi uel inter se repugnare docuimus, Marcum similiter uideamus; ut exceptis iis que cum Mattheo dixit, de quibus iam quod disserendum uidebatur absoluimus, cetera eius inspecta  atque collata, nulli eorum repugnare monstrentur usque ad cenam Domini. Nam inde iam omnia omnium quatuor quemadmodum sibi conueniant usque in finem considerata tractauimus.



CAPUT PRIMUM.

In Euangelio Marci, exceptis his que cum Mattheo dixit, quomodo nulla repugnantia  demonstretur ab initio usque ad illud ubi ait, Et ingrediuntur Capharnaum, et statim sabbatis docebat eos: quod cum Luca dicit.

2. Sic ergo incipit Marcus: Initium Euangelii Iesu Christi Filii Dei, sicut scriptum est in Isaia propheta, etc., usque ad illud ubi ait, Et ingrediuntur Capharnaum, et statim sabbatis ingressus synagogam docebat eos . In hac tota contextione omnia superiora cum Mattheo considerata sunt: hoc autem Marcus quia ingressus Capharnaum in synagogam eorum docebat eos sabbatis, cum Luca dixit ; sed nichil habet questionis.



CAPUT II.

De homine a quo spiritus immundus eiectus est conuexans eum, quomodo Luce qui hoc cum eo dixit, non repugnet.

3. Sequitur Marcus, et dicit: Et stupebant super doctrina eius: erat enim docens eos quasi potestatem habens, et non sicut Scribe. Et erat in synagoga eorum homo in spiritu immundo, et exclamauit, dicens: Quid nobis et tibi, Iesu Nazarene? uenisti perdere nos, etc., usque ad eum locum ubi ait, Et erat predicans in synagogis eorum, et in omni Galilea, et demonia eiiciens . Et in hoc toto loco quamuis sint quedam, que cum solo Luca dixit, tamen iam tractata sunt, cum Matthei narrationem continuam teneremus; quia in ipsum ordinem sic incurrerant, ut ea pretermittenda non arbitrarer. Sed Lucas de spiritu immundo ait quod sic exierit ab homine, ut nichil ei noceret: Marcus autem, Et discerpens eum, inquit, spiritus immundus, exclamans uoce magna, exit ab eo. Potest ergo uideri contrarium: quomodo enim discerpens, uel, sicut aliqui codices habent, conuexans eum, cui nichil nocuit secundum Lucam? Sed et ipse Lucas, Et cum proiecisset illum, inquit, demonium in medium, exiit ab illo, nichilque ei nocuit . Unde intelligitur hoc dixisse Marcum, conuexans eum, quod Lucas dixit, cum proiecisset eum in medium: ut quod secutus ait, nichilque ei nocuit, hoc intelligatur, quia illa iactatio membrorum atque uexatio non eum debilitauit, sicut solent exire demonia, etiam quibusdam membris amota uexatione elisis [1 1Kb] .



CAPUT III.

De nomine Petri, quomodo etiam atque etiam commendetur, non repugnare Ioanni, qui dixit quando hoc nomen accepit.

4. Sequitur idem Marcus: Et uenit ad eum leprosus deprecans eum, et genu flexo dixit: Si uis, potes me mundare, etc., usque ad illud ubi ait, Et clamabant dicentes: Tu es filius Dei. Et uehementer comminabatur eis ne manifestarent illum . Huic quod ultimum posuimus simile aliquid et Lucas dicit, sed sine aliqua repugnantie questione . Sequitur Marcus: Et ascendens in montem uocauit ad se quos uoluit ipse, et uenerunt ad eum: et fecit ut essent duodecim cum illo, et ut mitteret eos predicare; et dedit illis potestatem curandi infirmitates, et eiiciendi demonia. Et imposuit Simoni nomen Petrus, etc., usque  ad illud ubi ait, Et abiit, et cepit predicare in Decapoli quanta sibi fecisset iehsu, et omnes mirabantur . De nominibus discipulorum iam et antea me locutum scio, cum Matthei sequerer ordinem ; et hic rursus admoneo, ne quisquam putet nunc accepisse nomen Simonem, ut Petrus uocaretur, et sit contrarium Ioanni qui longe ante illi dictum esse commemorat, Tu uocaberis Cephas, quod interpretatur Petrus : ipsa enim uerba Domini commemorauit, quibus ei nomen imposuit; Marcus autem hoc loco id recapitulando commemorauit, cum ait, Et imposuit Simoni nomen Petrus. Cum enim uellet nomina duodecim Apostolorum enumerare, et necesse haberet Petrum dicere, breuiter insinuare uoluit quod non hoc antea uocaretur, sed hoc ei Dominus nomen imposuerit, non tunc, sed quando Ioannes ipsa uerba Domini posuit. Cetera nichil cuiquam repugnant, et antea iam pertractata sunt.



CAPUT Iu.

Quod dixit, Quanto magis eis precipiebat ut tacerent, tanto magis plus dicebant, quomodo non repugnet prescientie ipsius, que in Euangelio commendatur.

5. Sequitur Marcus: Et cum transcendisset iehsu in naui rursus trans fretum, conuenit turba multa ad illum, et erat circa mare, etc., usque ad illud ubi ait, Et conuenientes Apostoli ad Iesum, renuntiauerunt illi omnia que egerant et docuerant . Hoc ultimum dixit cum Luca, nichilo discordans : cetera iam ante tractata sunt. Sequitur Marcus: Et ait illis: uenite seorsum in desertum locum, et requiescite pusillum, etc., usque ad illud ubi ait, Quanto autem eis precipiebat, tanto magis plus predicabant, et eo amplius admirabantur, dicentes: Bene omnia fecit; et surdos fecit audire, et mutos loqui . In his cum Luca Marcus nichil est quod repugnare uideatur: et superiora omnia iam considerauimus, quando eos Mattheo conferebamus. Sed cauendum est ne quisquam arbitretur, hoc quod in ultimo ex Euangelio Marci posui, repugnare omnibus qui eum aliis eius plerisque factis et dictis ostendunt scisse quid ageretur in hominibus, id est, quod eum cogitationes et uoluntates eorum latere non poterant: sicut apertissime Ioannes dicit, Ipse autem iehsu non credebat semetipsum eis, eo quod ipse nosset omnes, et quia opus ei non erat ut quis testimonium perhiberet de homine: ipse enim sciebat quid esset in homine . Sed quid mirum si presentes hominum uoluntates uidebat, qui etiam futuram [1 1Kb] Petro prenuntiauit, quam tunc utique non habebat, quando pro illo uel cum illo paratum se mori presumebat ? Que cum ita sint, quomodo huic eius tante scientie et prescientie non est contrarium quod Marcus dicit, Precepit illis ne cui dicerent: quanto autem eis precipiebat, tanto magis plus predicabant? Si enim sciebat eos, sicut ille qui notas habebat et presentes et futuras hominum  uoluntates, tanto magis predicaturos, quanto magis ne predicarent eis precipiebat; utquid hoc precipiebat? Nisi quia pigris uolebat ostendere, quanto studiosius quantoque feruentius eum predicare debeant, quibus iubet ut predicent, quando illi qui prohibebantur, tacere non poterant.



CAPUT u.

De quo suggessit Ioannes, quod in nomine eius eiiceret demonia non sociatus discipulis, et dixit, Nolite prohibere eos: qui enim contra uos non est, pro uobis est; quomodo non repugnet illi sententie ubi ait, Qui non est mecum, aduersus me est.

6. Sequitur Marcus: »In illis diebus iterum cum turba multa esset [1 1Kb] , nec haberent quod manducarent,« etc., usque ad illud ubi ait, »Respondit illi Ioannes dicens: Magister, uidimus quemdam in nomine tuo eiicientem demonia, qui non sequitur nobiscum, et prohibuimus eum. iehsu autem ait: Nolite prohibere eum: nemo est enim qui faciat uirtutem in nomine meo, et possit cito male loqui de me; qui enim non est aduersum uos, pro uobis est« . Hoc Lucas similiter narrat , nisi quod ipse non dicit, »Nemo est enim qui faciat uirtutem in nomine meo, et possit cito male loqui de me:« nulla est ergo inter eos questio cuiusquam repugnantie. Sed uidendum est ne hoc illi sententie Domini putetur contrarium ubi ait, Qui mecum non est, aduersus me est; et qui mecum non colligit, spargit . Quomodo enim iste non erat aduersus eum, qui cum illo non erat, de quo Ioannes suggessit quod cum illis eum non sequebatur, si aduersus illum est qui non est cum illo? aut si aduersus illum erat, quomodo dicit discipulis, Nolite prohibere: qui enim non est aduersus uos, pro uobis est? An hoc interesse aliquis dicet, quia hic discipulis ait, Qui non est aduersus uos, pro uobis est; ibi autem de seipso locutus est, Qui mecum non est, aduersus me est? Quasi uero possit cum illo non esse qui discipulis eius tanquam membris eius sociatur: alioquin quomodo uerum erit, Qui uos recipit, me recipit ; et, Quando uni ex minimis meis fecistis, mihi fecistis ? aut potest etiam non esse aduersus eum, qui fuerit aduersus discipulos eius? Nam ubi erit illud, Qui uos spernit, me spernit ; et, Quando uni ex minimis meis non fecistis, neque mihi fecistis ; et, Saule, Saule, quid me persequeris ? cum discipulos eius persequeretur? Sed nimirum hoc uult intelligi, in tantum cum illo non esse aliquem, in quantum est aduersus illum; et in tantum aduersus illum non esse, in quantum cum illo est. Exempli gratia, sicut iste ipse qui in nomine Christi uirtutes faciebat et in societate discipulorum Christi non erat, in quantum operabatur uirtutes in illius nomine, in tantum cum ipsis erat, et aduersus eos non erat; in quantum uero eorum societati non adherebat, in tantum cum ipsis non erat, et aduersus eos erat. Sed quia illi hoc eum facere prohibuerant, in quo cum ipsis  erat, dixit eis Dominus, Nolite prohibere. Illud enim prohibere debuerunt, quod extra eorum erat societatem, ut illi unitatem Ecclesie suaderent; non illud in quo cum illis erat, nomen scilicet Magistri et Domini eorum in demoniorum expulsione commendans. Sicut catholica Ecclesia facit, non improbans in hereticis Sacramenta communia; in his enim nobiscum sunt, et aduersus nos non sunt: sed improbat et prohibet diuisionem ac separationem, uel aliquam aduersam paci ueritatique sententiam; in hoc enim aduersus nos sunt, quia in hoc nobiscum non sunt, et nobiscum non colligunt, et ideo spargunt.



CAPUT uI.

Quod in occasione huius qui in nomine Christi eiiciebat demonia, quamuis cum discipulis non sequeretur, Marcus amplius quam Lucas Dominum dixisse narrauit, quomodo ostendatur ad hoc ipsum pertinere quod illum in nomine suo uirtutem facientem uetuit prohiberi.

7. Sequitur Marcus et dicit: »Quisquis enim potum dederit uobis calicem aque in nomine meo, quia Christi estis, amen dico uobis, non perdet mercedem suam. Et quisquis scandalizauerit unum ex his pusillis credentibus in me, bonum est ei magis si circumdaretur mola asinaria collo eius, et in mare mitteretur. Et si scandalizauerit te manus tua, abscide illam: bonum est tibi debilem introire in uitam, quam duas manus habentem ire in gehennam, in ignem inexstinguibilem, ubi uermis eorum non moritur, et ignis non exstinguitur,« etc., usque ad illud ubi ait, »Habete in uobis salem, et pacem habete inter uos« . Hec Marcus Dominum locutum, posteaquam illum qui in nomine eius eiiciebat demonia et cum discipulis non cum sequebatur, uetuit prohiberi, contextim commemorat; aliqua ponens que nullus alius Euangelistarum posuit, aliqua uero que Mattheus quoque posuit, et aliqua itidem que et Mattheus et Lucas: sed illi ex aliis occasionibus, et alio rerum ordine, non hoc loco ubi de illo suggestum est, qui cum discipulis Christi non eum sequebatur, et demonia in eius nomine eiiciebat. Unde mihi uidetur etiam hoc loco Dominus secundum Marci fidem ideo dixisse que aliis etiam locis dixit, quia satis pertinebant ad hanc ipsam eius sententiam, qua uetuit prohiberi uirtutes in nomine suo fieri, etiam ab illo qui cum discipulis, eum non sequebatur. Sic enim contexit: Qui enim non est aduersum uos, pro uobis est: quisquis enim potum dederit uobis calicem aque in nomine meo, quia Christi estis, amen dico uobis, non perdet mercedem suam. Unde ostendit etiam illum de quo Ioannes suggesserat, et unde iste eius sermo exortus est, quod non ita separabatur a societate discipulorum, ut eam tanquam hereticus improbaret: sed sicut solent homines nondum audere Christi suscipere Sacramenta, et tamen nomini fauere christiano, ita ut Christianos etiam suscipiant, et non ob aliud eis, nisi quia christiani sunt, obsequantur, de qualibus dicit, quod non perdunt mercedem suam. Non quia iam tuti atque securi sibi debent uideri ex hac beneuolentia, quam erga Christianos habent, etiamsi Christi baptismo non  abluantur, nec unitati eius incorporentur: sed quia ita iam Dei misericordia gubernantur, ut ad ea [1 1Kb] quoque perueniant, atque ita securi de hoc seculo abscedant. Qui profecto, et priusquam Christianorum numero socientur, utiliores sunt, quam ii qui cum iam christiani appellentur, et christianis Sacramentis imbuti sint, talia suadent, ut quibus ea persuaserint secum in eternam penam pertrahant: quos membrorum corporalium nomine tanquam manum uel oculum scandalizantem iubet erui a corpore, hoc est ab ipsa unitatis societate, ut sine his potius ueniatur ad uitam, quam cum eis eatur in gehennam. Hoc ipso autem separantur a quibus separantur, quod eis mala suadentibus, hoc est scandalizantibus non consentitur. Et si quidem omnibus bonis, cum quibus eis societas est [2 1Kb] , etiam de hac peruersitate innotescunt, ab omnium penitus societate, atque ab ipsa diuinorum Sacramentorum participatione separantur: si autem quibusdam ita noti sunt, pluribus autem ista eorum est ignota peruersitas; ita tolerandi sunt, sicut ante uentilationem palea toleratur in area, ut neque illis ad iniquitatis communionem consentiatur, neque propter illos bonorum societas deseratur: hoc faciunt qui habent in seipsis salem, et pacem habent inter se.



CAPUT uII.

Hinc usque ad cenam Domini unde omnia omnium considerari ceperunt, nullam de Marco questionem esse tractatam.

8. Sequitur Marcus: Et inde exsurgens uenit in fines Iudee ultra Iordanem, et conueniunt iterum turbe ad eum, et sicut consueuerat iterum docebat illos, etc., usque ad illud ubi ait, Omnes enim ex eo quod abundabat illis miserunt: hec uero de penuria sua omnia que habuit misit, totum uictum suum . In hac tota contextione omnia superiora considerata sunt, ne quid uiderentur habere contrarium, quando cum Matthei ordine ceteros conferebamus: hoc autem de uidua paupercula que duo minuta misit in gazophylacium, duo soli dicunt, Marcus et Lucas , sed sine ulla questione concordant. Hinc iam usque ad cenam Domini, unde omnium omnia considerata tractauimus, non dicit et Marcus quod cogat cum aliquo comparari, ad inquirendum ne quid repugnare uideatur.



CAPUT uIII.

De Luce Euangelio, quomodo principium eius congruat principio libri Actuum Apostolorum.

9. Nunc ergo deinceps Luce Euangelium ex ordine pertractemus, exceptis eis que habet cum Mattheo Marcoque communia; quoniam illa iam omnia pertractata sunt. Sic ergo incipit Lucas: Quoniam quidem multi conati sunt ordinare narrationem que in nobis complete sunt rerum, sicut tradiderunt nobis qui ab initio ipsi uiderunt et ministri fuerunt sermonis: uisum est et mihi assecuto a principio omnibus [3 1Kb] diligenter  ex ordine tibi scribere, optime Theophile, ut cognoscas eorum uerborum, de quibus eruditus es, ueritatem . Hoc principium ad Euangelii narrationem nondum pertinet. Admonet autem ut nouerimus eumdem Lucam etiam illum librum scripsisse, qui Actus Apostolorum uocatur, non solum quia Theophili nomen etiam illic inest; nam posset fieri, ut et alius aliquis Theophilus esset, et si idem ipse esset, ab alio ad illum aliquid scriberetur, sicut a Luca Euangelium: sed quia et ibi ita exorsus est ut diceret, Primum quidem sermonem feci de omnibus, o Theophile, que cepit iehsu facere et docere, usque in diem quo Apostolis quos elegit [1 1Kb] per Spiritum sanctum mandans iussit predicare Euangelium ; dedit intelligi quod iam scripserit Euangelii librum unum ex quatuor, quorum est in Ecclesia sublimis auctoritas. Nec ideo quia dixit de omnibus se fecisse sermonem, que cepit iehsu facere et docere usque in diem quo mandauit Apostolis, putari debet omnia scripsisse in Euangelio suo que iehsu cum Apostolis in terra uersatus fecit et dixit; ne sit contrarium Ioanni, qui ait multa alia fecisse Iesum, que si scriberentur, mundum totum non potuisse capere illos libros : cum etiam constet ab aliis euangelistis non pauca narrata, que Lucas ipse narrando non attigit. De omnibus ergo fecit sermonem, eligendo de omnibus unde faceret sermonem, que iudicauit apta et congrua sufficere officio dispensationis sue. Et quod dicit multos conatos ordinare narrationem, que in nobis complete sunt rerum, uidetur significare nonnullos, qui non potuerunt hoc susceptum munus implere: ideo autem dicit sibi uisum esse ex ordine diligenter scribere, quoniam multi conati sunt; sed eos debemus accipere, quorum in Ecclesia nulla exstat auctoritas, quia id quod conati sunt, implere minime potuerunt. Iste autem non solum usque ad resurrectionem assumptionemque Domini perduxit narrationem suam, ut in quatuor auctoribus euangelice Scripture dignum labore suo haberet locum: uerum etiam deinceps que per Apostolos gesta sunt, que sufficere credidit ad edificandam fidem legentium uel audientium, ita scripsit, ut solus eius liber fide dignus haberetur in Ecclesia de Apostolorum actibus narrantis, reprobatis omnibus qui non ea fide qua oportuit, facta dictaque Apostolorum ausi sunt scribere. Eo quippe tempore scripserunt Marcus et Lucas, quo non solum ab Ecclesia Christi, uerum etiam ab ipsis adhuc in carne manentibus Apostolis probari potuerunt.



CAPUT IX.

Quomodo ostendatur, quod de piscibus captis Lucas commemorauit non pertinere ad illud quod uidetur simile Ioannes narrasse post Domini resurrectionem, atque inde iam usque ad cenam Domini, unde omnium omnia usque in finem considerata sunt, nullam etiam ex Euangelio Luce tractatam esse questionem.

10. Sic ergo narrare Lucas incipit Euangelium: Fuit in diebus Herodis, regis Iudee, sacerdos quidam nomine Zacarias, de uice Abia; et uxor illi de filiabus  Aaron, et nomen eius Elisabeth, etc., usque ad eum locum ubi ait, Ut cessauit autem loqui, dixit ad Simonem: Duc in altum, et laxate retia uestra in capturam . Hoc totum non habet ullam repugnantie questionem. Ioannes quidem uidetur simile aliquid dicere, sed illud longe aliud est, quod factum est post resurrectionem Domini ad mare Tiberiadis . Ibi enim non solum ipsum tempus ualde diuersum est, sed etiam res ipsa plurimum distat. Nam retia illic in dexteram partem missa, centum quinquaginta tres pisces ceperunt; magnos quidem: sed pertinuit ad Euangelistam dicere, quod cum tam magni essent, retia non sunt disrupta, respicientem scilicet ad hoc factum, quod Lucas commemorat, ubi pre multitudine piscium retia rumpebantur. Iam cetera similia Ioanni Lucas non dixit, nisi circa Domini passionem et resurrectionem: qui totus locus a cena ipsius usque ad finem sic a nobis tractatus est, ut omnium collatis testimoniis nichil eos dissentire doceremus.



CAPUT X.

De Ioanne euangelista, quid a ceteris tribus distet.

11. Ioannes est reliquus, qui iam non restat cui conferatur. Quidquid enim singuli dixerunt, que ab aliis non dicta sunt, difficile est ut habeant aliquam repugnantie questionem. Ac per hoc liquido constat tres istos, Mattheum scilicet, Marcum et Lucam, maxime circa humanitatem Domini nostri Iesu Christi esse uersatos, secundum quam et rex et sacerdos est. Et ideo Marcus, qui in illo mysterio quatuor animalium , hominis uidetur demonstrare personam, uel Matthei magis comes uidetur, quia cum illo plura dicit propter regiam personam que incomitata esse non solet, quod in primo libro commemoraui ; uel quod probabilius intelligitur, cum ambobus incedit. Nam quamuis Mattheo in pluribus, tamen in aliis nonnullis Luce magis congruit: ut hoc ipso demonstretur ad leonem et ad uitulum, hoc est, et ad regalem quam Mattheus, et ad sacerdotalem quam Lucas insinuat personam, id quod Christus homo est, pertinere, quam figuram Marcus gerit pertinens ad utrumque. Diuinitas uero Christi qua equalis est Patri, secundum quod uerbum est et Deus apud Deum, et uerbum caro factum ut habitaret in nobis , secundum quod ipse et Pater unum sunt , a Ioanne maxime commendanda suscepta est; qui sicut aquila in his que Christus sublimius locutus est, immoratur, nec in terram quodammodo nisi raro descendit. Denique quamuis matrem Christi se nosse plane testetur, tamen nec in eius natiuitate cum Mattheo et Luca aliquid dicit, nec eius baptismum cum tribus commemorat, sed tantummodo ibi testimonium Ioannis alte sublimiterque commendans, relictis eis pergit cum illo ad nuptias in Cana Galilee: ubi quamuis ipse Euangelista matrem eius fuisse commemoret, ille tamen dicit, Quid mihi et tibi est, mulier ? non repellens de qua suscepit carnem, sed suam tunc maxime insinuans diuinitatem, aquam conuersurus in uinum: que diuinitas  iliam etiam feminam fecerat, non in illa tacta erat.

12. Inde post paucos dies factos in Capharnaum, redit ad templum, ubi eum commemorat dixisse de templo corporis sui, Soluite templum hoc, et in tribus diebus excitabo illud : ubi maxime insinuat non solum quia Deus erat in templo uerbum caro factum; uerum etiam, quia eamdem carnem ipse resuscitauit, non utique nisi secundum id quod unum est cum Patre, nec separabiliter operatur: cum ceteris locis fortassis omnibus Scriptura non dicat, nisi quod Deus illum suscitauerit; nec alicubi sic expressum est, quod cum Deus resuscitarit Christum, etiam ipse se resuscitauit, quia cum Patre unus Deus est, sicut hoc loco ubi ait, Soluite templum hoc, et in tribus diebus suscitabo illud.

13. Inde cum illo Nicodemo quam magna, quam diuina locutus est! Inde rursus pergit ad testimonium Ioannis, et commendat amicum sponsi non gaudere nisi propter uocem sponsi. Ubi admonet animam humanam non de seipsa sibi lucere, nec beari, nisi incommutabilis participatione sapientie. Inde ad mulierem Samaritanam, ubi commemoratur aqua unde qui biberit non sitiet in eternum. Inde rursus in Cana Galilee, ubi fecerat de aqua uinum: ubi eum commemorat dixisse regulo, cuius filius infirmabatur, Nisi signa et prodigia uideritis, non creditis ; usque adeo super omnia mutabilia uolens mentem credentis attollere, ut nec ipsa miracula, que quamuis diuinitus de mutabilitate corporum fiunt, a fidelibus queri uelit.

14. Inde Ierosolymam redit; fit sanus triginta octo annorum languidus. Ex hac occasione que dicuntur! quam diu dicuntur! Ibi dictum est, Querebant eum Iudei interficere, quia non solum soluebat sabbatum, sed et patrem suum dicebat Deum, equalem se faciens Deo: ubi satis ostenditur quam non usitate, sicut solent sancti homines dicere, dixerit patrem suum Deum, sed quod ei sit equalis insinuans: quippe paulo superius dixerat eis de sabbato calumniantibus, Pater meus usque modo operatur, et ego operor. Ibi exarserunt, non quia patrem suum diceret Deum; sed quod ei equalis uellet intelligi, dicendo, Pater meus usque modo operatur, et ego operor: consequens esse ostendens, ut quoniam Pater operatur, et Filius operetur; quia Pater sine Filio non operatur. Ibi enim et paulo post ait, iam illis ob hoc irascentibus, Quecumque enim ille fecerit, hec et Filius similiter facit .

15. Inde tandem descendit Ioannes ad illos tres cum eodem Domino in terra gradientes, ut quinque millia hominum panibus quinque pascantur: ubi tamen solus commemorat quod cum uellent eum regem facere, solus fugit in montem. Qua in re nichil mihi aliud uidetur animam rationalem commonere uoluisse, nisi eo se nostre menti rationique regnare, quo est in excelsis, nulla cum hominibus communione nature, solus, quia unicus Patri: hoc autem mysterium deorsum repentes carnales homines fugit, quia  ualde sublime est; unde illos et ipse fugit in montem, qui regnum eius terreno animo requirebant; unde et alibi dicit, Regnum meum non est de hoc mundo : neque etiam hoc nisi Ioannes ipse commemorat, uolatu quodammodo ethereo supereminens terris, et gaudens luce solis iustitie. Ab illo itidem monte post miraculum de quinque panibus factum, cum iisdem tribus paululum remoratus, donec mare transissent, quando ambulauit super aquas, continuo rursus se in uerbum Domini attollit, quam magnum, quam prolixum, quam diu supernum et excelsum, ex occasione panis exortum, cum dixisset turbis, Amen, amen dico uobis, queritis me, non quia signa uidistis, sed quia edistis de panibus, et satiati estis: operamini non cibum qui perit, sed qui permanet in uitam eternam: et inde iam talia diutissime atque excelsissime. Tunc ab ista uerbi celsitudine ceciderunt, qui post eum deinceps non ambulauerunt; cui sane inheserunt, qui potuerunt intelligere, Spiritus est qui uiuificat, caro autem nichil prodest : quia utique et per carnem spiritus prodest [1 1Kb] ; et solus spiritus prodest; caro autem sine spiritu nichil prodest.

16. Deinde suis fratribus, id est cognatis carnis sue, suggerentibus ut ascendat ad diem festum, quo possit innotescere multitudini; quanta altitudine respondit, Tempus meum nondum aduenit; tempus autem uestrum semper est paratum. Non potest mundus odisse uos; me autem odit, quia ego testimonium perhibeo de illo, quia opera eius mala sunt! Hoc est ergo, Tempus uestrum semper est paratum, quia uos diem istum concupiscitis, de quo propheta dicit, Ego autem non laboraui subsequens te, Domine: et diem hominis non concupiui; tu scis : hoc est uolare ad lucem uerbi, et concupiscere illum diem quem uidere concupiuit Abraham, et uidit, et gauisus est . Inde iam ad diem festum cum ascendisset in templum, que illum Ioannes locutum esse commemorat, quam mirabilia, quam diuina, quam excelsa! quod ipsi uenire non possent quo esset iturus; quod et ipsum nossent, et unde esset scirent; et esset uerus qui eum miserit, quem illi nescirent: tanquam diceret, Et unde sim scitis, et unde sim nescitis. Quod quid aliud uoluit intelligi, nisi secundum carnem notum se illis esse potuisse, et gentem, et patriam [2 1Kb] ; secundum diuinitatem autem incognitum? Ibi etiam de dono Spiritus sancti locutus, ostendit quis esset, quando munus altissimum dare potuisset .

17. Rursus illuc de Oliueti monte regredientem, que et quanta narrat locutum, post ueniam illi adultere datam, que uelut lapidanda oblata illi a tentatoribus fuerat; quando digito scribebat in terra, tanquam illos tales in terra scribendos significaret, non in celo, ubi monuit discipulos se scriptos esse gauderent ; aut quod se humiliando, quod  capitis inclinatione monstrabat, signa in terra faceret; aut quod iam tempus esset ut in terra que fructum daret, non in lapide sterili, sicut antea, lex eius conscriberetur! Ergo post hec lucem mundi se dixit, et qui eum sequeretur non ambulaturum in tenebris, sed habiturum lucem uite. Dixit etiam se esse principium, quod et loqueretur eis. Quo nomine utique se distinxit ab illa luce quam fecit, tanquam lux per quam facta sunt omnia: ut illud quod se dixerat lucem mundi, non sic acciperetur quemadmodum discipulis ait, uos estis lux mundi. Illi enim tanquam lucerna, que non est ponenda sub modio, sed super candelabrum , sicut et de Ioanne Baptista, Ille erat, inquit, lucerna ardens et lucens : sed ipse sicut principium, de quo dictum est, Nos omnes de plenitudine eius accepimus . Ibi dixit se Filium esse ueritatem [1 1Kb] , que nisi liberauerit, nemo erit liber .

18. Inde posteaquam illuminauit a natiuitate cecum, ex ipsa occasione in prolixo eius sermone demoratur Ioannes, de ouibus, et pastore, et ianua, et de potestate ponendi animam suam et iterum sumendi eam, in quo excellentissimam potestatem sue diuinitatis ostendit. Inde cum Encenia in Ierosolymis fierent, commemorat ei dixisse Iudeos: Quousque animam nostram tollis? si tu es Christus, dic nobis palam. Atque inde sumpta opportunitate sermonis, que etiam sublimia dixerit, narrat. Ibi dixit, Ego et Pater unum sumus. Inde iam resuscitatum ab eo Lazarum predicat, ubi dixit, Ego sum resurrectio et uita: qui credit in me, etiam si mortuus fuerit, uiuet; et omnis qui uiuit et credit in me, non morietur in eternum. In quibus uerbis quid nisi altitudinem diuinitatis eius agnoscimus, cuius in eternum participatione uiuemus? Inde iterum Ioannes occurrit in Bethania Mattheo et Marco , ubi factum est illud de unguento pretioso, quo pedes eius a Maria caputque perfusum est : atque hinc deinceps usque ad passionem et resurrectionem Domini cum tribus Euangelistis Ioannes graditur, sed in locis eisdem narratione uersante.

19. Ceterum quod ad sermones Domini attinet, non cessat se attollere in ea que ille ab hinc etiam sublimiter diuturneque locutus est. Nam et quando eum uoluerunt uidere Gentiles per Philippum et Andream, habuit excelsum sermonem, quem aliorum Euangelistarum nullus inseruit: ibi preclara iterum de luce illuminante et lucis filios faciente commemorat . Deinde in ipsa cena, de qua, Euangelistarum nullus tacuit, quam multa et quam excelsa uerba eius Ioannes commemorat, que alii tacuerunt! non solum de commendatione humilitatis, quando pedes discipulorum lauit; sed cum expressus per buccellam traditor eius exiisset, remanentibus cum illo undecim, in sermone ipsius mirabiliter stupendo maximeque diuturno idem Ioannes immoratus est, ubi dixit, Qui uidit me, uidit et Patrem: ubi multa  locutus est de Spiritu sancto paracleto quem missurus eis erat; et de sua clarificatione quam habuit apud Patrem priusquam mundus esset; et quod unum nos faceret in se, sicut ipse et Pater unum sunt; non ut ipse et Pater et nos unum, sed nos unum sicut ipsi unum: multaque alia mireque sublimia, de quibus disserere sicut dignum est, etiamsi essemus idonei, in hoc tamen opere non id nos suscepisse quis non aduertat ? quod alibi fortasse reddendum est, hic certe non est expetendum. Commendare quippe uolumus amatoribus uerbi Dei et studiosis sancte ueritatis, quamuis eiusdem Christi qui uerus et uerax est, annuntiator atque predicator Ioannes in Euangelio suo fuerit, cuius et ceteri tres qui scripserunt Euangelium, et ceteri Apostoli qui non quidem ipsam narrationem scribendam susceperunt, in ea tamen predicatione sui officii munus impleuerunt: longe tamen hunc in Christi altiora subuectum ab ipso initio libri sui, raro fuisse cum ceteris, id est, primo circa Iordanem propter testimonium Ioannis Baptiste; inde trans mare Tiberiadis, quando turbas de quinque panibus pauit, et super aquas ambulauit; tertio in Bethania, ubi unguento pretioso fidelis femine deuotione perfusus est; donec inde illis occurreret ad passionis tempus, quod cum eis erat necessario narraturus: ubi tamen ipsam Dominicam cenam, de qua nullus eorum tacuit, multo opulentius tanquam de cellario Dominici pectoris, ubi discumbere solebat, exhibuit. Ipsum deinde Pilatum uerbis altioribus percutit, dicens regnum suum non esse de hoc mundo, regemque se natum, et ad hoc uenisse in hunc mundum, ut testimonium perhibeat ueritati . Mariam quoque post resurrectionem mystica altitudine uitans [1 1Kb] , Noli me, inquit, tangere: nondum enim ascendi ad Patrem . Discipulis etiam insufflando dedit Spiritum sanctum , ne ipse Spiritus qui Trinitati consubstantialis et ceternus est, tantummodo Patris esse, non etiam Filii Spiritus putaretur.

20. Postremo suas oues Petro se amanti, eumque amorem ter confitenti commendans, dicit eumdem Ioannem sic se uelle manere donec ueniat : ubi etiam mihi uidetur alto docuisse mysterio, istam ipsam [2 1Kb] Ioannis euangelicam dispensationem, qua in lucem liquidissimam uerbi sublimiter fertur, ubi Trinitatis equalitas et incommutabilitas uideri potest, et qua maxime proprietate distet a ceteris homo cuius susceptione uerbum caro factum est, perspicue cerni cognoscique non posse, nisi cum ipse Dominus uenerit: ideo sic manebit donec ueniat; manebit autem nunc in fide credentium, tunc autem facie ad faciem contemplandum erit , cum apparuerit uita nostra, et nos cum ipso apparebimus in gloria . Quisquis autem arbitratur homini uitam istam mortalem adhuc agenti posse contingere, ut demoto atque discusso omni nubilo phantasiarum  corporalium atque carnalium, serenissima incommutabilis ueritatis luce potiatur, et mente penitus a consuetudine uite huius alienata illi constanter et indeclinabiliter hereat; nec quid querat, nec quis querat intelligit: credat ergo potius sublimi auctoritati minimeque fallaci, quamdiu sumus in corpore peregrinari nos a Domino, et ambulare per fidem, nondum per speciem ; ac sic perseueranter retinens atque custodiens fidem, spem et caritatem, intendat in speciem ex pignore quod accepimus sancti Spiritus, qui nos docebit omnem ueritatem , cum Deus qui suscitauit Iesum Christum a mortuis, uiuificabit et mortalia corpora nostra per inhabitantem Spiritum eius in nobis . Prius autem quam uiuificetur hoc quod mortuum est propter peccatum, procul dubio corruptibile est, et aggrauat animam ; et si quando adiuta excedit hanc nebulam, qua tegitur omnis terra , id est, hanc carnalem caliginem, qua tegitur omnis uita terrena, tanquam rapida coruscatione perstringitur, et in suam infirmitatem redit, uiuente desiderio quo rursus erigatur, nec sufficiente munditia qua figatur. Et quanto quisque hoc magis potest, tanto maior est: quanto autem minus, tanto minor. Si autem nichil adhuc tale mens hominis experta est, in qua tamen habitat Christus per fidem, instare debet minuendis finiendisque cupiditatibus huius seculi, moralis uirtutis actione, tanquam in comitatu trium illorum Euangelistarum cum mediatore Christo ambulans: eumque qui Filius Dei semper est, propter nos filium hominis factum, ut sempiterna uirtus eius et diuinitas nostre infirmitati et mortalitati contemperata de nostro nobis in se atque ad se faceret uiam, cum magne spei letitia fideliter teneat. Ne peccet, a rege Christo regatur; si forte peccauerit, ab eodem sacerdote Christo expietur: atque ita in actione bone conuersationis et uite nutritus [1 1Kb] , pennis gemine dilectionis tanquam duabus alis ualidis euectus a terris, ab eodem ipso Christo uerbo illuminetur, uerbo quod in principio erat, et uerbum apud Deum erat, et uerbum Deus erat ; etsi per speculum et in enigmate, longe tamen sublimius ab omni similitudine corporali. Quapropter, quamuis in illis tribus actiue, in Ioannis autem Euangelio dona contemplatiue uirtutis eluceant eis qui hec dignoscere sunt idonei; tamen et hoc Ioannis, quoniam ex parte est, sic manebit donec ueniat quod perfectum est . Et alii quidem datur per Spiritum sermo sapientie, alii sermo scientie secundum eumdem Spiritum ; alius diem Domino sapit , alius de pectore Domini liquidius aliquid bibit, alius leuatus usque ad tertium celum, ineffabilia uerba audit : omnes tamen, quamdiu sunt in corpore, peregrinantur a Domino ; et omnibus bone spei fidelibus in libro uite scriptis seruatur quod dictum est, Et ego diligam eum,  et ostendam meipsum illi . uerumtamen in hac peregrinatione quantum in rei huius intelligentia uel scientia quisque profecerit, tanto magis caueat diabolica uitia, superbiam et inuidentiam. Meminerit hoc ipsum Euangelium Ioannis quam multo amplius erigit ad contemplationem ueritatis, tam multo  amplius precipere de dulcedine caritatis: et quia illud preceptum uerissimum ac saluberrimum est, Quanto magnus es, tanto humilia te in omnibus ; qui euangelista Christum longe ceteris altius commendat, apud eum discipulis pedes lauat .



[DE SERMONE DOMINI IN MONTE.]





ADMONITIO IN SUBSEQUENTES LIBROS DE SERMONE DOMINI IN MONTE.

Ad Christi annum 393, siue 394, pertinet hoc opus, ab Augustino presbyterii sui tempore elaboratum. Quippe in primo Retractationum libro, cap. 19, post recensitam illam, quam in Hippone-regiensi anni 393 concilio habuit de Fide et Symbolo disputationem, recordatus Augustinus libri sui de Genesi ad litteram imperfecti, neque alia quam que ex ante laudato concilio sumi possit, etatis assignata nota, facit proximo loco mentionem huius operis in isthec uerba: Per idem tempus de Sermone Domini in monte secundum Mattheum duo uolumina scripsi.

Porro uno uolumine explicat primam eiusdem sermonis partem contentam Matthei capite quinto: altero, posteriorem in sequentibus capitibus sexto et septimo comprehensam. Cur autem ex toto Euangelio istum in primis sermonem tractandum susceperit, eam uidetur in operis initio subindicare causam, quod ipsum nempe omnibus preceptis quibus christiana uita informatur, perfectum esse intellexisset. Que quidem precepta omnia, ea qua referuntur apud Mattheum serie sic exponit, ut illa ad priores septem sententias de Beatis in ipsius sermonis exordio pronuntiatas pertinere, iisque ex ordine respondere demonstret.

Pollentius plurimis post annis hoc opus euoluens, aliquot difficultates de uxore que a uiro suo discessisset, offendit, easque sancto Doctori proposuit, quas ille priore de Adulterinis Coniugiis libro enodauit.





[1Kb] S. AURELII AUGUSTINI HIPPONENSIS EPISCOPI DE SERMONE DOMINI IN MONTE SECUNDUM MATTHAEUM LIBRI DUO  . [1Kb] [1Kb] 



LIBER PRIMUS. Explicatur prior pars sermonis a Domino in monte habiti, contenta Matthei capite quinto.

CAPUT PRIMUM. 1. Sermonem quem locutus est Dominus noster iehsu Christus in monte, sicut in Euangelio secundum Mattheum legimus, si quis pie sobrieque considerauerit, puto quod inueniet in eo, quantum ad mores optimos pertinet, perfectum uite  christiane modum: quod polliceri non temere audemus, sed ex ipsis eiusdem Domini uerbis coniicientes. Nam sic ipse sermo concluditur, ut appareat in eo precepta esse omnia que ad informandam uitam pertinent. Sic enim dicit: »Omnis ergo qui audit  uerba mea hec et facit ea, similabo eum uiro sapienti qui edificauit domum suam supra petram: descendit pluuia, uenerunt flumina, flauerunt uenti, et offenderunt in domum illam, et non cecidit; fundata enim erat super petram. Et omnis qui audit uerba mea hec et non facit ea, similabo eum uiro stulto qui edificauit domum suam super arenam: descendit pluuia, uenerunt flumina, flauerunt uenti, et offenderunt in domum illam, et cecidit; et facta est ruina eius magna.« Cum ergo non dixit, qui audit uerba mea tantum, sed addidit dicens, qui audit uerba mea hec; satis, ut arbitror, significauit, hec uerba que in monte locutus est, tam perfecte instruere uitam eorum qui uoluerint secundum ea uiuere, ut merito comparentur edificanti super petram. Hoc dixi, ut appareat istum sermonem omnibus preceptis quibus christiana uita informatur, esse perfectum: nam de hoc capitulo diligentius suo loco tractabitur.

2. Huius igitur sermonis initium sic assumitur: Cum uidisset autem turbas multas, ascendit in montem, et cum sedisset, accesserunt ad eum discipuli eius; et aperiens os suum docebat eos, dicens. Si queritur quid significet mons, bene intelligitur significare maiora precepta iustitie; quia minora erant que Iudeis data sunt. Unus tamen Deus per sanctos Prophetas et famulos suos, secundum ordinatissimam distributionem temporum, dedit minora precepta populo quem adhuc timore alligari oportebat; et per Filium suum, maiora populo quem caritate iam liberari conuenerat. Cum autem minora minoribus, maiora maioribus dantur, ab eo dantur qui solus nouit congruentem suis temporibus generi humano exhibere medicinam. Nec mirum est quod dantur precepta maiora propter regnum celorum [1 1Kb] , et minora data sunt propter regnum terrenum, ab eodem uno Deo qui fecit celum et terram. De hac ergo iustitia que maior est, per prophetam dicitur, Iustitia tua sicut montes Dei : et hoc bene significat, quod ab uno magistro solo docendis tantis rebus idoneo, locetur in monte. Sedens autem docet, quod pertinet ad dignitatem magisterii: et accedunt ad eum discipuli eius, ut audiendis illius uerbis hi essent etiam corpore uiciniores, qui preceptis adimplendis etiam animo propinquabant. Et aperiens os suum, docebat eos, dicens. Ista circumlocutio qua scribitur, Et aperiens os suum, fortassis ipsa mora commendat aliquanto longiorem futurum esse sermonem: nisi forte non uacet quod nunc eum dictum est aperuisse os suum, quod ipse in Lege ueteri aperire soleret ora Prophetarum.

3. Quid ergo dicit? Beati pauperes spiritu; quoniam ipsorum est regnum celorum. Legimus scriptum de appetitione rerum temporalium, Omnia uanitas et presumptio spiritus ; presumptio autem spiritus, audaciam et superbiam significat: uulgo etiam magnos spiritus superbi habere dicuntur; et recte, quandoquidem spiritus etiam uentus uocatur. Unde scriptum est, Ignis, grando, nix, glacies, spiritus tempestatis [2 1Kb] . Quis uero  nesciat superbos inflatos dici, tanquam uento distentos? Unde est etiam illud Apostoli: Scientia inflat, caritas uero edificat . Quapropter recte hic intelliguntur pauperes spiritu, humiles et timentes Deum, id est, non habentes inflantem spiritum [1 1Kb] . Nec aliunde omnino incipere oportuit beatitudinem; siquidem peruentura est ad summam sapientiam: Initium autem sapientie timor Domini ; quoniam et e contrario, Initium omnis peccati superbia inscribitur . Superbi ergo appetant et diligant regna terrarum: Beati autem pauperes spiritu; quoniam ipsorum est regnum celorum.

CAPUT II.---4. Beati mites; quoniam ipsi hereditate possidebunt terram: illam credo terram, de qua in Psalmo dicitur, Spes mea es tu, portio mea in terra uiuentium . Significat enim quamdam soliditatem et stabilitatem hereditatis perpetue, ubi anima per bonum affectum, tanquam loco suo requiescit, sicut corpus in terra; et inde cibo suo alitur, sicut corpus ex terra: ipsa est requies et uita sanctorum. Mites autem sunt qui cedunt improbitatibus, et non resistunt malo, sed uincunt in bono malum . Rixentur ergo immites, et dimicent pro terrenis et temporalibus rebus: Beati autem mites; quoniam ipsi hereditate possidebunt terram, de qua pelli non possint.

5. Beati lugentes; quoniam ipsi consolabuntur. Luctus est tristitia de amissione charorum: conuersi autem ad Deum, ea que in hoc mundo chara amplectebantur, amittunt: non enim gaudent his rebus, quibus ante gaudebant; et donec fiat in illis amor eternorum [2 1Kb] , nonnulla mestitia sauciantur: consolabuntur ergo Spiritu sancto, qui maxime propterea paracletus nominatur, id est consolator, ut temporalem amittentes eterna letitia perfruantur.

6. Beati qui esuriunt et sitiunt iustitiam; quoniam ipsi saturabuntur. Iam istos amatores dicit ueri et inconcussi boni. Illo ergo cibo saturabuntur, de quo ipse Dominus dicit, Meus cibus est ut faciam uoluntatem Patris mei, quod est iustitia: et illa aqua, de qua quisquis biberit, ut idem dicit, fiet in eo fons aque salientis in uitam eternam .

7. Beati misericordes; quoniam ipsorum miserebitur [3 1Kb] . Beatos esse dicit qui subueniunt misseris, quoniam eis ita rependitur, ut de miseria liberentur.

8. Beati mundi corde; quoniam ipsi Deum uidebunt. Quam ergo stulti sunt qui Deum istis exterioribus oculis querunt, cum corde uideatur, sicut alibi scriptum est, Et in simplicitate cordis querite illum . Hoc est enim mundum cor, quod est simplex cor: et quemadmodum lumen hoc uideri non potest, nisi oculis mundis; ita nec Deus uidetur, nisi mundum sit illud quo uideri potest.

 9. Beati pacifici; quoniam ipsi filii Dei uocabuntur. In pace perfectio est, ubi nichil repugnat; et ideo filii Dei pacifici, quoniam nichil resistit Deo [1 1Kb] , et utique filii similitudinem patris habere debent. Pacifici autem in semetipsis sunt, qui omnes animi sui motus componentes et subiicientes rationi, id est menti et spiritui, carnalesque concupiscentias habentes edomitas, fiunt regnum Dei: in quo ita sunt ordinata omnia, ut id quod est in homine precipuum et excellens, hoc imperet ceteris non reluctantibus, que sunt nobis bestiisque communia; atque idipsum quod excellit in homine, id est mens et ratio, subiiciatur potiori, quod est ipsa ueritas unigenitus Filius Dei. Neque enim imperare inferioribus potest, nisi superiori se ipse subiiciat. Et hec est pax que datur in terra hominibus bone uoluntatis ; hec uita consummati perfectique sapientis. De huiusmodi regno pacatissimo et ordinatissimo missus est foras princeps huius seculi, qui peruersis inordinatisque dominatur. Hac pace intrinsecus constituta atque firmata, quascumque persecutiones ille qui foras missus est, forinsecus concitauerit, auget gloriam que secundum Deum est; non aliquid in illo edificio labefactans, sed deficientibus machinis suis innotescere faciens quanta firmitas intus exstructa sit. Ideo sequitur: Beati qui persecutionem patiuntur propter iustitiam; quoniam ipsorum est regnum celorum.

CAPUT III.---10. Sunt autem omnes iste octo sententie. Iam enim cetera compellans loquitur ad illos qui aderant, dicens: Beati eritis, cum uobis maledicent, et persequentur uos. Superiores autem sententias generaliter dirigebat: non enim dixit, Beati pauperes spiritu, quoniam uestrum est regnum celorum; sed, quoniam ipsorum est, inquit, regnum celorum: neque, Beati mites, quoniam uos possidebitis terram; sed, quoniam ipsi possidebunt terram. Et ita ceteras usque ad octauam sententiam, ubi ait: Beati qui persecutionem patiuntur propter iustitiam; quoniam ipsorum est regnum celorum. Inde iam incipit loqui presentes compellans, cum et illa que supra dicta sunt, ad eos etiam pertinerent, qui presentes audiebant; et hec postea que uidentur presentibus specialiter dici, pertineant etiam ad illos qui absentes uel post futuri erant. Quapropter iste sententiarum numerus diligenter considerandus est. Incipit enim beatitudo ab humilitate: Beati pauperes spiritu, id est, non inflati, dum se diuine auctoritati subdit anima, timens post hanc uitam ne pergat ad penas, etiamsi forte in hac uita sibi beata esse uideatur. Inde uenit ad diuinarum Scripturarum cognitionem, ubi oportet eam se mitem prebere pietate, ne id quod imperitis uidetur absurdum uituperare audeat, et peruicacibus concertationibus efficiatur indocilis. Inde iam incipit scire quibus nodis seculi huius per carnalem consuetudinem ac peccata teneatur: itaque in hoc tertio gradu, in quo scientia est, lugetur amissio summi boni, quia inheretur extremis. In quarto autem  gradu labor est, ubi uehementer incumbitur ut sese animus auellat ab eis quibus pestifera dulcedine innexus est: hic ergo esuritur et sititur iustitia, et multum necessaria est [1 1Kb] fortitudo; quia non relinquitur sine dolore quod cum delectatione retinetur. Quinto autem gradu perseuerantibus in labore datur euadendi consilium; quia nisi quisque adiuuetur a superiore, nullo modo sibi est idoneus ut sese tantis miseriarum implicamentis expediat: est autem iustum consilium, ut qui se a potentiore adiuuari uult, adiuuet infirmiorem in quo est ipse potentior: itaque Beati misericordes; quia ipsorum miserebitur. Sexto gradu est cordis munditia, de bona conscientia bonorum operum ualens ad contemplandum summum illud bonum, quod solo puro et sereno intellectu cerni potest. Postremo est septima ipsa sapientia, id est contemplatio ueritatis, pacificans totum hominem, et suscipiens similitudinem Dei, que ita concluditur: Beati pacifici; quoniam ipsi filii Dei uocabuntur. Octaua tanquam ad caput redit; quia consummatum perfectumque ostendit et probat: itaque in prima et in octaua nominatum est regnum celorum, Beati pauperes spiritu; quoniam ipsorum est regnum celorum; et, Beati qui persecutionem patiuntur propter iustitiam; quoniam ipsorum est regnum celorum: cum iam dicitur, Quis nos separabit a caritate Christi? tribulatio? an angustia? an persecutio? an fames? an nuditas? an periculum? an gladius ? Septem sunt ergo que perficiunt: nam octaua clarificat, et quod perfectum est demonstrat, ut per hos gradus perficiantur et ceteri, tanquam a capite rursum exordiens.

CAPUT Iu.---11. uidetur ergo mihi etiam septiformis operatio Spiritus sancti, de qua Isaias loquitur , his gradibus sententiisque congruere. Sed interest ordinis: nam ibi enumeratio ab excellentioribus cepit, hic uero ab inferioribus. Ibi namque incipit a sapientia, et desinit ad timorem Dei: sed initium sapientie timor Domini est. Quapropter si gradatim tanquam ascendentes numeremus, primus ibi est timor Dei, secunda pietas, tertia scientia, quarta fortitudo, quintum consilium, sextus intellectus, septima sapientia. Timor Dei congruit humilibus, de quibus hic dicitur, Beati pauperes spiritu, id est non inflati, non superbi: quibus Apostolus dicit, Noli altum sapere, sed time ; id est, noli extolli. Pietas congruit mitibus: qui enim pie querit, honorat sanctam Scripturam, et non reprehendit quod nondum intelligit, et propterea non resistit, quod est mitem esse: unde hic dicitur, Beati mites. Scientia congruit lugentibus, qui iam cognouerunt in Scripturis quibus malis uincti teneantur, que tanquam bona et utilia ignorantes appetiuerunt: de quibus hic dicitur, Beati qui lugent. Fortitudo congruit esurientibus et sitientibus: laborant enim desiderantes gaudium de ueris bonis, et amorem a terrenis et corporalibus auertere cupientes: de quibus hic dicitur, Beati qui esuriunt et sitiunt iustitiam. Consilium congruit misericordibus: hoc enim unum remedium est de tantis  malis euadendi, ut dimittamus, sicut nobis dimitti uolumus; et adiuuemus in quo possumus alios, sicut nos in quo non possumus cupimus adiuuari: de quibus hic dicitur, Beati misericordes. Intellectus congruit mundis corde, tanquam purgato oculo, quo cerni possit quod corporeus oculus non uidit, nec auris audiuit, nec in cor hominis ascendit : de quibus hic dicitur, Beati mundi corde. Sapientia congruit pacificis, in quibus iam ordinata sunt omnia, nullusque motus aduersus rationem rebellis est, sed cuncta obtemperant spiritui hominis, cum et ipse obtemperet Deo  : de quibus hic dicitur, Beati pacifici.

12. Unum autem premium quod est regnum celorum, pro his gradibus uarie nominatum est. In primo, sicut oportebat, positum est regnum celorum, quod est perfecta summaque sapientia anime rationalis. Sic itaque dictum est, Beati pauperes spiritu; quoniam ipsorum est regnum celorum: tanquam diceretur, Initium sapientie timor Domini. Mitibus hereditas data est, tanquam testamentum patris cum pietate querentibus: Beati mites; quoniam ipsi hereditate possidebunt terram. Lugentibus consolatio, tanquam scientibus quid amiserint, et quibus mersi sint: Beati qui lugent; quoniam ipsi consolabuntur. Esurientibus et sitientibus saturitas, tanquam refectio laborantibus fortiterque certantibus ad salutem: Beati qui esuriunt et sitiunt iustitiam; quoniam ipsi saturabuntur. Misericordibus misericordia, tanquam uero et optimo consilio utentibus, ut hoc eis exhibeatur a potentiore, quod inualidioribus exhibent. Beati misericordes; quoniam ipsorum miserebitur. Mundis corde facultas uidendi Deum, tanquam purum oculum ad intelligenda eterna gerentibus. Beati mundi corde; quoniam ipsi Deum uidebunt. Pacificis Dei similitudo, tanquam perfecte sapientibus formatisque ad imaginem Dei per regenerationem renouati hominis: Beati pacifici; quoniam ipsi filii Dei uocabuntur. Et ista quidem in hac uita possunt compleri, sicut completa esse in Apostolis credimus  . Nam illa omnimoda in angelicam formam mutatio, que post hanc uitam promittitur, nullis uerbis exponi potest. Beati ergo qui persecutionem patiuntur propter iustitiam; quoniam ipsorum est regnum celorum. Hec octaua sententia, que ad caput redit, perfectumque hominem declarat, significatur fortasse et circumcisione octauo die in ueteri Testamento; et Domini resurrectione post sabbatum, qui est utique octauus, idemque primus dies; et celebratione octauarum feriarum, quas in regeneratione noui hominis celebramus; et numero ipso Pentecostes. Nam septenario numero septies multiplicato, quo fiunt quadraginta nouem, quasi octauus additur, ut quinquaginta compleantur et tanquam redeatur ad caput: quo die missus est Spiritus sanctus, quo in regnum celorum ducimur, et hereditatem accipimus, et consolamur; et pascimur, et misericordiam consequimur, et mundamur, et pacificamur; atque ita perfecti, omnes  extrinsecus illatas molestias pro ueritate et iustitia sustinemus.

CAPUT u.---13. Beati eritis, inquit, cum uobis maledicent, et persequentur uos, et dicent omne malum aduersum uos, mentientes, propter me. Gaudete et exsultate, quoniam merces uestra multa est in celis. Animaduertat quisquis delicias huius seculi et facultates rerum temporalium querit in nomine christiano, intrinsecus esse beatitudinem nostram; sicut de anima ecclesiastica ore prophetico dicitur: Omnis pulchritudo filie regis intrinsecus : nam extrinsecus maledicta et persecutiones et detractiones promittuntur: de quibus tamen magna merces est in celis, que sentitur in corde patientium, eorum qui iam possunt dicere, »Gloriamur in tribulationibus; scientes quoniam tribulatio patientiam operatur, patientia autem probationem, probatio uero spem, spes autem non confundit; quia caritas Dei diffusa est in cordibus nostris per Spiritum sanctum qui datus est nobis« . Non enim ista perpeti fructuosum est, sed ista pro Christi nomine non solum equo animo, sed etiam cum exsultatione tolerare. Nam multi heretici, nomine christiano animas decipientes, multa talia patiuntur: sed ideo excluduntur ab ista mercede, quia non dictum est tantum, Beati qui persecutionem patiuntur; sed additum est, propter iustitiam: ubi autem sana fides non est, non potest esse iustitia; quia iustus ex fide uiuit . Neque schismatici aliquid sibi ex ista mercede promittant; quia similiter ubi caritas non est, non potest esse iustitia: dilectio enim proximi malum non operatur , quam si haberent, non dilaniarent corpus Christi, quod est Ecclesia .

14. Queri autem potest quid intersit quod ait, Cum uobis maledicent, et, Omne malum dicent aduersum uos; cum maledicere, hoc sit, malum dicere. Sed aliter maledictum iactatur cum contumelia coram illo cui maledicitur, sicut Domino nostro dictum est, Nonne uerum dicimus, quia Samaritanus es, et demonium habes ? aliter cum absentis fama leditur, sicut de illo item scribitur, Alii dicebant, Quia propheta est: alii autem dicebant, Non, sed seducit populum . Persequi autem, est uim inferre, uel insidiis appetere: quod fecit qui eum tradidit, et qui eum crucifixerunt. Sane quod etiam hoc non est nude positum, ut diceretur, Et dicent omne malum aduersum uos, sed additum est, mentientes; additum etiam, propter me: propter eos additum puto, qui uolunt de persecutionibus et de fame sue turpitudine gloriari; et ideo dicere ad se pertinere Christum, quia multa de illis dicuntur mala; cum et uera dicantur, quando de illorum errore dicuntur: et si aliquando etiam nonnulla falsa iactantur, quod temeritate hominum plerumque accidit, non tamen propter Christum ista patiuntur. Non enim Christum sequitur, qui non secundum ueram fidem et catholicam disciplinam Christianus uocatur.

15. Gaudete, inquit, et exsultate, quoniam merces uestra multa est in celis. Non hic celos dici puto superiores  partes huius uisibilis mundi. Non enim merces nostra, que inconcussa et eterna esse debet, in rebus uolubilibus et temporalibus collocanda est. Sed in celis dictum puto, in spiritualibus firmamentis, ubi habitat sempiterna iustitia: in quorum comparatione terra dicitur anima iniqua, cui peccanti dictum est, Terra es, et in terram ibis . De his celis dicit Apostolus: Quoniam conuersatio nostra in celis est . Sentiunt ergo iam istam mercedem, qui gaudent spiritualibus bonis: sed tunc ex omni parte perficietur, cum etiam hoc mortale induerit immortalitatem. Ita enim persecuti sunt, inquit, et Prophetas qui ante uos fuerunt. Nunc persecutionem generaliter posuit, et in maledictis et in dilaceratione fame; et bene exemplo adhortatus est, quia uera dicentes solent persecutionem pati: nec tamen ideo Prophete antiqui timore persecutionis a ueritatis predicatione defecerunt.

CAPUT uI.---16. Rectissime itaque sequitur, uos estis sal terre: ostendens fatuos esse iudicandos, qui temporalium bonorum uel copiam sectantes, uel inopiam metuentes, amittunt eterna, que nec dari possunt ab hominibus, nec auferri. Itaque si sal infatuatum fuerit, in quo salietur? id est, si uos per quos condiendi sunt quodammodo populi, metu persecutionum temporalium amiseritis regna celorum; qui erunt homines per quos a uobis error auferatur, cum uos elegerit Deus, per quos errorem auferat ceterorum? Ergo ad nichilum ualet sal infatuatum, nisi ut mittatur foras, et calcetur ab hominibus. Non itaque calcatur ab hominibus qui patitur persecutionem, sed qui persecutionem timendo infatuatur. Calcari enim non potest nisi inferior: sed inferior non est qui quamuis corpore multa in terra sustineat, corde tamen fixus in celo est.

17. uos estis lumen mundi. Quomodo dixit superius sal terre, sic nunc dicit lumen mundi. Nam neque superius ista terra accipienda est, quam pedibus corporeis calcamus, sed homines qui in terra habitant, uel etiam peccatores, quorum condiendis et exstinguendis putoribus apostolicum salem Dominus misit. Et hic mundum non celum et terram, sed homines qui sunt in mundo uel diligunt mundum, oportet intelligi, quibus illuminandis Apostoli missi sunt. Non potest ciuitas abscondi super montem constituta: id est, fundata super insignem magnamque iustitiam, quam significat etiam ipse mons in quo disputat Dominus. Neque accendunt lucernam, et ponunt eam sub modio. Quid putamus? ita esse dictum sub modio, ut occultatio tantum lucerne accipienda sit, tanquam si diceret, Nemo accendit lucernam, et occultat illam? an aliquid etiam modius significat, ut hoc sit ponere lucernam sub modio, superiora facere corporis commoda, quam predicationem ueritatis; ut ideo quisque ueritatem non predicet, dum timet ne aliquid in rebus corporalibus et temporalibus molestie patiatur? Et bene modius dicitur, siue propter retributionem mensure, quia ea quisque recipit que gessit in corpore, ut illic, inquit Apostolus, recipiat  unusquisque que gessit in corpore : et tanquam de hoc modio corporis alio loco dicitur, In qua enim mensura mensi fueritis, in ea remetietur uobis : siue quoniam temporalia bona, que in corpore peraguntur, certa dierum mensura et inchoantur et transeunt, quam fortasse significat modius; eterna uero et spiritualia nullo tali fine cercentur  : Non enim ad mensuram dat Deus spiritum . Sub modio ergo lucernam ponit, quisquis lucem bone doctrine commodis temporalibus obscurat et tegit. Sed super candelabrum. Super candelabrum autem, qui corpus suum ministerio Dei subiicit, ut superior sit predicatio ueritatis, et inferior seruitus corporis: per ipsam tamen corporis seruitutem excelsior luceat doctrina, que per officia corporalia, id est per uocem et linguam et ceteros corporis motus in bonis operibus insinuatur discentibus. Super candelabrum ergo ponit lucernam, cum dicit Apostolus, Non sic pugno tanquam erem cedens; sed castigo corpus meum, et seruituti subiicio, ne forte aliis predicans ipse reprobus inueniar . Quod uero ait, Ut luceat omnibus qui in domo sunt, domum puto dictam habitationem hominum, id est ipsum mundum, propter id quod superius ait, uos estis lumen mundi: aut si domum quisque uult accipere Ecclesiam, nec hoc est absurdum.

CAPUT uII.---18. Sic luceat, inquit, lumen uestrum coram hominibus, ut uideant bona facta uestra, et glorificent Patrem uestrum qui in celis est. Si tantummodo diceret, Sic luceat lumen uestrum coram hominibus, ut uideant bona facta uestra; finem constituisse uideretur in laudibus hominum, quas querunt hypocrite, et qui ambiunt ad honores, et captant inanissimam gloriam. Contra quos dicitur. »Si adhuc hominibus placerem, Christi seruus non essem« : et per prophetam, »Qui hominibus placent, confusi sunt, quia Deus nichili fecit illos;« et iterum, »Deus confregit ossa hominibus placentium« : et rursum Apostolus, »Non efficiamur inanis glorie cupidi« ; et ipse iterum. »Probet autem se homo, et tunc in semetipso habebit gloriam, et non in altero« . Non ergo tantum dixit, »ut uideant bona facta uestra;« sed addidit, »et glorificent Patrem uestrum qui in celis est:« ut hoc ipsum quod homo per bona opera placet hominibus, non ibi finem constituat ut hominibus placeat; sed referat hoc ad laudem Dei, et propterea placeat hominibus ut in illo glorificetur Deus. Hoc enim laudantibus expedit, ut non hominem, sed Deum honorent: sicut in ipso homine qui portabatur [1 1Kb] , Dominus ostendit, ubi admirate turbe paralytico sanato uirtutes eius, sicut in Euangelio scriptum est, »Timuerunt et glorificauerunt Deum, qui dedit potestatem talem hominibus« . Cuius imitator apostolus Paulus dicit: »Tantum autem  audientes erant quoniam qui aliquando nos persequebatur, nunc euangelizat fidem quam aliquando uastabat; et in me glorificabant Deum« .

19. Posteaquam ergo cohortatus est audientes ut se prepararent ad omnia sustinenda pro ueritate atque iustitia, et ut non absconderent bonum quod accepturi erant, sed ea beneuolentia discerent, ut ceteros docerent, non ad laudem suam, sed ad gloriam Dei bona sua opera referentes; incipit eos iam informare et docere quid doceant, tanquam si quererent dicentes: Ecce uolumus et omnia sustinere pro tuo nomine, et doctrinam tuam non abscondere; sed quid est hoc ipsum quod uetas abscondi, et pro quo iubes omnia tolerari? numquid alia dicturus es contra ea que in Lege scripta sunt? Non, inquit. Nolite enim putare, quoniam ueni soluere Legem aut Prophetas: non ueni soluere, sed implere.

CAPUT uIII.---20. In hac sententia sensus duplex est; secundum utrumque tractandum est. Nam qui dicit, Non ueni soluere Legem, sed implere; aut addendo dicit quod minus habet, aut faciendo quod habet: illud ergo prius consideremus, quod primo posui. Nam qui addit quod minus habet, non utique soluit quod inuenit, sed magis perficiendo confirmat: et ideo sequitur, et dicit, Amen dico uobis, donec transeat celum et terra, iota unum aut unus apex non transiet a Lege, donec omnia fiant. Dum enim fiunt etiam illa que adduntur ad perfectionem, multo magis fiunt illa que premissa sunt ad inchoationem. Quod autem ait, Iota unum, aut unus apex non transiet a Lege, nichil potest aliud intelligi nisi uehemens expressio perfectionis  , quando per litteras singulas demonstrata est: inter quas litteras iota minor est ceteris, quia uno ductu fit; apex autem est etiam ipsius aliqua in summo particula. Quibus uerbis ostendit in Lege ad effectum etiam minima queque perduci. Deinde subiicit: Qui enim soluerit unum de mandatis istis minimis, et docuerit sic homines, minimus uocabitur in regno celorum. Mandata ergo minima significantur per unum iota et unum apicem. Qui ergo soluerit et docuerit sic, id est, secundum id quod soluit, non secundum id quod inuenit et legit, minimus uocabitur in regno celorum: et fortasse ideo non erit in regno celorum, ubi nisi magni esse non possunt. Qui autem fecerit et docuerit sic  , hoc est, qui non soluerit, et docuerit sic, secundum id quod non soluit, magnus uocabitur in regno celorum. Qui uero magnus uocabitur in regno celorum, sequitur ut etiam sit in regno celorum, quo magni admittuntur: ad hoc enim pertinet quod sequitur.

CAPUT IX.---21. Dico enim uobis, quia nisi abundauerit iustitia uestra plus quam Scribarum et Phariseorum, non intrabitis in regnum celorum: id est, nisi non solum illa minima Legis precepta impleueritis que inchoant hominem, sed etiam ista que a me adduntur, qui non ueni soluere Legem, sed implere,  non intrabitis in regnum celorum  . Sed dicis mihi: Si de illis mandatis minimis cum superius loqueretur, dixit minimum uocari in regno celorum quisquis unum eorum soluerit, et secundum suam solutionem docuerit; magnum autem uocari quisquis ea fecerit, et sic docuerit, et ex eo iam in regno celorum futurum esse quia magnus est: quid opus est addi preceptis Legis minimis, si iam in regno celorum potest esse, quia magnus est quisquis ea fecerit, et sic docuerit? Quapropter sic est accipienda illa sententia, Qui autem fecerit et docuerit sic, magnus uocabitur in regno celorum: id est, non secundum illa minima, sed secundum ea que ego dicturus sum. Que sunt autem ista? Ut abundet iustitia, inquit, uestra super Scribarum et Phariseorum; quia nisi abundauerit, non intrabitis in regnum celorum. Ergo qui soluerit illa minima, et sic docuerit, minimus uocabitur: qui autem fecerit illa minima, et sic docuerit, non iam magnus habendus est et idoneus regno celorum; sed tamen non tam minimus quam ille qui soluit: ut autem sit magnus atque illi regno aptus, facere debet et docere, sicut Christus nunc docet, id est, ut abundet iustitia eius super Scribarum et Phariseorum. Iustitia Phariseorum est, ut non occidant; iustitia eorum qui intraturi sunt in regnum Dei, ut non irascantur sine causa: minimum est ergo non occidere; et qui illud soluerit, minimus uocabitur in regno celorum: qui autem illud impleuerit ut non occidat, non continuo magnus erit et idoneus regno celorum, sed tamen ascendit aliquem gradum; perficietur autem, si nec irascatur sine causa: quod si perfecerit, multo remotior erit ab homicidio. Quapropter qui docet ut non irascamur, non soluit Legem ne occidamus, sed implet potius, ut et foris dum non occidimus, et in corde dum non irascimur, innocentiam custodiamus.

22. Audistis ergo, inquit, quia dictum est antiquis, Non occides: qui autem occiderit, iudicio reus erit. Ego autem dico uobis, quia omnis qui irascitur fratri suo sine causa, reus erit iudicio: qui autem dixerit fratri suo, Racha, reus erit concilio: qui autem dixerit, Fatue, reus erit gehenne ignis. Quid interest inter reum iudicio, et reum concilio, et reum gehenne ignis? Nam hoc postremum grauissimum sonat, et admonet quosdam gradus factos a leuioribus ad grauiora, donec ad gehennam ignis ueniretur. Et ideo si leuius est reum esse iudicio quam reum esse concilio; item leuius est reum esse concilio, quam esse reum gehenne ignis; oportet leuius esse intelligatur irasci sine causa fratri, quam dicere Racha, et rursus leuius esse dicere Racha, quam dicere Fatue. Non enim reatus ipse haberet gradus, nisi gradatim etiam peccata commemorarentur.

23. Unum autem hic uerbum obscurum positum est, quia nec grecum nec latinum est Racha: cetera uero in sermone nostro usitata sunt. Nonnulli autem de greco trahere uoluerunt interpretationem huius uocis, putantes pannosum dici Racha, quoniam grece pannus dicitur: a quibus tamen cum queritur  quid dicatur grece pannosus, non respondent Racha; deinde posset latinus interpres ubi posuit Racha, pannosum ponere, nec uti uerbo quod et in latina lingua nullum sit, et in greca inusitatum. Probabilius est ergo quod audiui a quodam Hebreo, cum id interrogassem: dixit enim esse uocem non significantem aliquid, sed indignantis animi motum exprimentem. Has interiectiones grammatici uocant particulas orationis significantes commoti animi affectum: uelut cum dicitur a dolente, Heu; uel ab irascente, Hem. Que uoces quarumque linguarum sunt proprie, nec in aliam linguam facile transferuntur: que causa utique cegit tam grecum interpretem quam latinum uocem ipsam ponere, cum quomodo eam interpretaretur non inueniret.

24. Gradus itaque sunt in istis peccatis, ut primo quisque irascatur, et eum motum retineat corde conceptum: iam si extorserit uocem indignantis ipsa commotio, non significantem aliquid, sed illum animi motum ipsa eruptione testantem, qua feriatur ille cui irascitur; plus est utique quam si surgens ira silentio premeretur: si uero non solum uox indignantis audiatur, sed etiam uerbum quo iam certam eius uituperationem in quem profertur, designet et notet, quis dubitet amplius hoc esse, quam si solus indignationis sonus ederetur? Itaque in primo unum est, id est, ira sola; in secundo duo, et ira, et uox que iram significat; in tertio tria, et ira, et uox que iram significat: et in uoce ipsa, certe uituperationis expressio. uide nunc etiam tres reatus, iudicii, concilii, gehenne ignis. Nam in iudicio adhuc defensioni datur locus: in concilio autem quanquam et iudicium esse soleat, tamen quia interesse aliquid hoc loco fateri cogit ipsa distinctio, uidetur ad concilium pertinere sententie prolatio; quando non iam cum ipso reo agitur, utrum damnandus sit, sed inter se qui iudicant conferunt quo supplicio damnari oporteat quem constat esse damnandum: gehenna uero ignis, nec damnationem habet dubiam, sicut iudicium; nec damnati penam, sicut concilium; in gehenna quippe ignis certa est et damnatio et pena damnati. uidentur ergo aliqui gradus in peccatis et in reatu: sed quibus modis inuisibiliter exhibeantur [1 1Kb] meritis animarum, quis potest dicere? Audiendum est itaque quantum intersit inter iustitiam Phariseorum, et istam maiorem que in regnum celorum introducit, quod cum sit grauius occidere quam uerbo irrogare conuicium, ibi occisio reum facit iudicio, hic autem ira facit reum iudicio, quod trium illorum peccatorum leuissimum est: quia illic questionem homicidii inter homines agitabant; hic autem omnia diuino iudicio dimittuntur, ubi finis damnatorum est gehenna ignis. Quisquis autem dixerit quod grauiore supplicio in maiore iustitia punitur homicidium, si gehenna ignis punitur conuicium, cogit intelligi esse differentias gehennarum.

25. Sane in tribus istis sententiis subauditio uerborum intuenda est. Habet enim prima sententia  omnia uerba necessaria, ut nichil subaudiatur: Qui irascitur, inquit, fratri suo sine causa, reus erit iudicio. In secunda uero cum ait, Qui autem dixerit fratri suo, Racha, subauditur, sine causa, et ita iungitur, reus erit concilio  . Iam in tertia ubi ait, Qui autem dixerit, Fatue, duo subaudiuntur, et fratri suo, et sine causa. Hoc est unde defenditur, quod Apostolus Galatas uocat stultos , quos etiam fratres nominat: non enim id facit sine causa. Ideo autem hic frater subaudiendus est, quia de inimico postea dicitur quomodo etiam ipse tractandus sit maiore iustitia.

CAPUT X.---26. Deinde hic sequitur: Si ergo obtuleris munus tuum ad altare, et illic recordatus fueris quod frater tuus habet aliquid aduersum te; relinque ibi munus tuum ante altare, et uade, prius reconciliare fratri tuo [1 1Kb] : et tunc ueniens offer munus tuum. Hinc utique apparet de fratre dictum superius; quoniam sententia que sequitur, ea coniunctione connectitur ut superiori attestetur: non enim ait, Si autem obtuleris munus tuum ad altare; sed ait, Si ergo obtuleris munus tuum ad altare. Nam si irasci fas non est fratri suo sine causa, aut dicere Racha, aut dicere Fatue; multo minus fas est animo tenere aliquid ut in odium indignatio conuertatur. Quo pertinet etiam quod alio loco dicitur, Non occidat sol super iracundiam uestram . Iubemur ergo illaturi munus ad altare, si recordati fuerimus aliquid aduersum nos habere fratrem, munus ante altare relinquere, et pergere ac reconciliari fratri, deinde uenire et munus offerre. Quod si accipiatur ad litteram, fortassis aliquis credat ita fieri oportere, si presens frater sit non enim diutius differri potest, cum munus tuum relinquere ante altare iubearis: si ergo de absente, et, quod fieri potest, etiam trans mare constituto aliquid tale ueniat in mentem, absurdum est credere ante altare munus relinquendum, quod post terras et maria pererrata offeras Deo. Et ideo prorsus intro ad spiritualia refugere cogimur, ut hoc quod dictum est sine absurditate possit intelligi.

27. Altare itaque spiritualiter in interiore Dei templo ipsam fidem accipere possumus, cuius signum est altare uisibile. Quodlibet enim munus offerimus Deo, siue prophetiam, siue doctrinam, siue orationem, siue hymnum, siue psalmum, et si quid tale aliud spiritualium donorum animo occurrit, acceptum esse non potest Deo, nisi fidei sinceritate fulciatur, et ei fixe atque immobiliter tanquam [2 1Kb] imponatur, ut possit integrum atque illibatum esse quod loquimur. Nam multi heretici non habentes altare, id est ueram fidem, blasphemias pro laude dixerunt; terrenis uidelicet opinionibus aggrauati, uotum suum tanquam in terram proiicientes. Sed debet esse sana etiam offerentis intentio. Et propterea cum tale aliquid oblaturi sumus in corde nostro, id est in interiore Dei templo; Templum enim Dei sanctum est, inquit, quod estis uos ; et,  In interiore homine habitare Christum per fidem in cordibus uestris : si in mentem uenerit quod aliquid habeat aduersum nos frater, id est, si nos eum in aliquo lesimus; tunc enim ipse habet aduersum nos: nam nos aduersus illum habemus, si ille nos lesit: ubi non opus est pergere ad reconciliationem; non enim ueniam postulabis ab eo qui tibi fecit iniuriam, sed tantum dimittes, sicut tibi dimitti a Domino cupis, quod ipse commiseris: pergendum est ergo ad reconciliationem, cum in mentem uenerit quod nos forte fratrem in aliquo lesimus; pergendum autem non pedibus corporis, sed motibus animi, ut te humili affectu prosternas fratri, ad quem chara cogitatione cucurreris, in conspectu eius cui munus oblaturus es. Ita enim etiam si presens sit, poteris eum non simulato animo lenire, atque in gratiam reuocare ueniam postulando, si hoc prius coram Deo feceris, pergens ad eum non pigro motu corporis, sed celerrimo dilectionis affectu; atque inde ueniens, id est, intentionem reuocans ad id quod agere ceperas, offeres munus tuum.

28. Quis autem hoc facit, ut fratri suo uel non irascatur sine causa, uel Racha non dicat sine causa, uel eum fatuum non appellet sine causa, quod totum superbissime admittitur; uel forte si in aliquo horum lapsus fuerit, quod est unum remedium, supplici animo ueniam deprecetur; nisi quisquis inanis iactantie spiritu non inflatur [1 1Kb] ? Beati ergo pauperes spiritu; quoniam ipsorum est regnum celorum. Nunc iam uideamus quod sequitur.

CAPUT XI.---29. Esto, inquit, aduersario tuo beneuolus cito dum es in uia cum eo; ne forte te tradat aduersarius iudici, et iudex tradat te ministro, et in carcerem mittaris. Amen dico tibi, non exies inde, donec reddas nouissimum quadrantem. Iudicem intelligo: Pater enim non iudicat quemquam, sed omne iudicium dedit Filio . Ministrum intelligo: Et Angeli, inquit, ministrabant ei : et cum Angelis suis uenturum credimus ad iudicandos uiuos et mortuos. Carcerem intelligo; penas uidelicet tenebrarum, quas alio loco exteriores uocat : credo propterea quod intrinsecus sit in ipsa mente, uel etiam si quid secretius cogitari potest, gaudium diuinorum premiorum; de quo dicitur seruo bene merito, Intra in gaudium Domini tui : quemadmodum etiam in hac ordinatione reipublice, uel a secretario, uel a pretorio iudicis extra mittitur qui in carcerem truditur.

30. De soluendo autem nouissimo quadrante, potest non absurde intelligi aut pro eo positum quod nichil relinquitur impunitum; sicut loquentes etiam dicimus, Usque ad fecem, cum uolumus exprimere aliquid ita exactum, ut nichil relinqueretur: uel ut significarentur nomine quadrantis nouissimi, terrena peccata. Quarta enim pars distinctorum membrorum huius mundi, et ea nouissima, terra inuenitur, ut incipias  a celo, secundum erem numeres, aquam tertiam, quartam terram. Potest ergo conuenienter uideri dictum, Donec soluas nouissimum quadrantem, donec luas terrena peccata: hoc enim et peccator audiuit, Terra es, et in terram ibis . Donec soluas autem quod dictum est, miror si non eam significat penam que uocatur eterna. Unde enim soluitur illud debitum, ubi iam non datur penitendi et correctius uiuendi locus? Ita enim fortasse hic positum est, Donec soluas, quomodo in illo ubi dictum est, Sede ad dexteram meam, donec ponam omnes inimicos tuos sub pedibus tuis ; non enim cum fuerint inimici sub pedibus positi, desinet ille sedere ad dexteram: aut illud Apostoli, Oportet enim illum regnare, donec ponat omnes inimicos suos sub pedibus suis ; non enim cum positi fuerint, desinet regnare. Quemadmodum ergo ibi intelligitur, de quo dictum est, Oportet eum regnare, donec ponat inimicos sub pedibus suis, semper regnaturum, quoniam semper illi erunt sub pedibus: ita hic accipi potest, de quo dictum est, Non exies inde, donec soluas nouissimum quadrantem, semper non exiturum esse; quia semper soluit nouissimum quadrantem, dum sempiternas penas terrenorum peccatorum luit. Neque ita hoc dixerim, ut diligentiorem tractationem uidear ademisse de penis peccatorum, quomodo in Scripturis dicantur eterne: quanquam quolibet modo uitande sunt potius quam sciende.

31. Sed uideamus iam quis sit ipse aduersarius, cui iubemur esse beneuoli cito, cum sumus cum illo in uia. Aut enim diabolus est, aut homo, aut caro, aut Deus, aut preceptum eius. Sed diabolo non uideo quomodo iubeamur beneuoli esse, id est concordes aut consentientes. Namque alii quod grece positum est , interpretati sunt concors, alii consentiens: sed neque beneuolentiam diabolo iubemur exhibere; ubi enim beneuolentia, ibi amicitia: neque quisquam dixerit amicitiam cum diabolo esse faciendam; neque concordare cum illo expedit, cui semel renuntiando bellum indiximus, et quo uicto coronabimur; neque consentire illi iam oportet, cui si nunquam consensissemus, nunquam in istas incidissemus miserias. De homine autem, quanquam iubeamur cum omnibus, quantum in nobis est, pacem habere, ubi utique et beneuolentia, et concordia, et consensio potest intelligi; non uideo tamen quomodo accipiam ab homine nos iudici tradi, ubi Christum iudicem intelligo, ante cuius tribunal omnes oportet exhiberi, sicut dicit Apostolus : quomodo ergo iudici traditurus est, qui ante iudicem pariter exhibebitur? Aut si propterea traditur quisque iudici, quia hominem lesit, quamuis illo non tradente qui lesus est; multo commodius accipitur a lege ipsa reum tradi iudici, contra quam fecit, cum hominem lederet. Quia et si occidendo quis nocuerit homini, non erit iam tempus quo concordet cum eo; quia iam non est cum illo in uia, id est in hac uita: nec tamen ideo non sanabitur penitendo, et ad illius misericordiam cum sacrificio tribulati cordis refugiendo qui donat peccata conuersis  ad se, et qui plus gaudet de uno penitente, quam de nonaginta nouem iustis . Carni uero multo minus uideo quomodo beneuoli uel concordes uel consentientes esse iubeamur. Magis enim peccatores amant carnem suam, et concordant cum illa, et consentiunt ei: qui uero eam seruituti subiiciunt, non ipsi ei consentiunt, sed eam sibi consentire cogunt.

32. Fortasse ergo iubemur Deo consentire, et illi esse beneuoli, ut ei reconciliemur, a quo peccando auersi sumus, ut aduersarius noster dici possit. Quibus enim resistit, recte dicitur eorum aduersarius: Deus enim superbis resistit, humilibus autem dat gratiam ; et, Initium omnis peccati superbia; initium autem superbie hominis, apostatare a Deo : et Apostolas dicit, Si enim cum inimici essemus, reconciliati sumus Deo per mortem Filii eius, multo magis reconciliati salui erimus in uita ipsius . Ex quo intelligi potest, nullam naturam malam inimicam Deo esse, quandoquidem ipsi reconciliantur qui inimici fuerunt. Quisquis ergo in hac uia, id est in hac uita, non fuerit reconciliatus Deo per mortem Filii eius, tradetur iudici ab illo; quia Pater non iudicat quemquam, sed omne iudicium dedit Filio: atque ita cetera que in hoc capitulo scripta sunt consequuntur, de quibus iam tractauimus. Unum solum est quod huic intellectui difficultatem facit, quomodo possit recte dici in uia nos esse cum Deo, si hoc loco ipse accipiendus est aduersarius impiorum, cui iubemur cito reconciliari: nisi forte quia ipse ubique est, nos etiam cum in hac uia sumus, cum illo utique sumus. Si enim ascendero in celum, inquit, tu ibi es; si descendero in infernum, ades; si recipiam pennas meas in directum, et habitabo in nouissima [1 1Kb] maris; etenim illuc manus tua deducet me, et continebit me dextera tua . Aut si non placet impios dici esse cum Deo, quanquam nusquam non presto sit Deus; quemadmodum non dicimus cecos esse cum luce, tametsi oculos eorum lux circumfundat; unum reliquum est, ut hic aduersarium preceptum Dei, intelligamus. Quid enim sic aduersatur peccare uolentibus quam preceptum Dei, id est lex eius et Scriptura diuina, que data est nobis ad hanc uitam, ut sit nobiscum in uia, cui non oportet contradicere, ne nos tradat iudici; sed ei oportet consentire cito? Non enim quisquam nouit quando de hac uita exeat. Quis autem consentit Scripture diuine, nisi qui legit uel audit pie, deferens ei culmen auctoritatis, ut quod intelligit, non propter hoc oderit quod peccatis suis aduersari sentit; sed magis diligat correptionem suam, et gaudeat quod morbis suis, donec sanentur, non parcitur: quod uero aut obscurum, aut absurdum illi sonat, non inde concitet contradictionum certamina, sed oret ut intelligat; beneuolentiam tamen et reuerentiam tante auctoritati exhibendam esse meminerit? Sed quis hoc facit, nisi quisquis ad testamentum patris aperiendum et cognoscendum,  non litium minitatione acerbus, sed pietate mitis accesserit? Beati ergo mites; quoniam ipsi hereditate possidebunt terram. uideamus sequentia.

CAPUT XII.---33. Audistis quia dictum est antiquis, Non mechaberis. Ego autem dico uobis, quia omnis qui uiderit mulierem ad concupiscendum eam, iam mechatus est eam in corde suo. Iustitia ergo minor est, non mecari corporum coniunctione: iustitia uero maior regni Dei, non mecari in corde. Quisquis autem non mechatur in corde, multo facilius custodit ne mechetur in corpore. Illud ergo confirmauit qui hoc precepit: non enim uenit Legem soluere, sed implere. Sane considerandum est quod non dixit, Omnis qui concupiuerit mulierem; sed, qui uiderit mulierem ad concupiscendum eam, id est, hoc fine et hoc animo attenderit ut eam concupiscat: quod iam non est titillari delectatione carnis, sed plene [1 1Kb] consentire libidini; ita ut non refrenetur illicitus appetitus, sed si facultas data fuerit, satietur.

34. Nam tria sunt quibus impletur peccatum; suggestione, delectatione, et consensione. Suggestio, siue per memoriam fit, siue per corporis sensus, cum aliquid uidemus, uel audimus, uel olfacimus, uel gustamus, uel tangimus. Quo si frui delectauerit, delectatio illicita refrenanda est. uelut cum ieiunamus et uisis cibis palati appetitus assurgit, non fit nisi delectatione: sed huic tamen non consentimus, et eam [2 1Kb] dominantis rationis iure cohibemus. Si autem consensio facta fuerit, plenum peccatum erit, notum Deo in corde nostro, etiamsi facto non innotescat hominibus. Ita ergo sunt isti gradus, quasi a serpente suggestio fiat, id est, lubrico et uolubili, hoc est temporali corporum [3 1Kb] motu; quia et si qua talia phantasmata intus uersantur in anima, de corpore forinsecus tracta sunt; et si quis occultus preter istos quinque sensus motus corporis animam tangit, est etiam ipse temporalis et lubricus; et ideo quanto illabitur occultius ut cogitationem contingat, tanto conuenientius serpenti comparatur. Tria ergo hec, ut dicere ceperam, similia sunt illi geste rei que in Genesi scripta est, ut quasi a serpente fiat suggestio et quedam suasio; in appetitu autem carnali, tanquam in Eua, delectatio; in ratione uero, tanquam in uiro, consensio: quibus peractis, tanquam de paradiso, hoc est, de beatissima luce iustitie in mortem homo expellitur ; iustissime omnino. Non enim cogit qui suadet. Et omnes nature in ordine suo gradibus suis pulchre sunt: sed de superioribus in quibus rationalis animus ordinatus est, ad inferiora non est declinandum. Nec quisquam hoc facere cogitur; et ideo si fecerit, iusta Dei lege punitur [4 1Kb] : non enim hoc committit inuitus. uerumtamen delectatio ante consuetudinem [5 1Kb] uel nulla est, uel tam tenuis ut prope nulla sit: cui consentire magnum  peccatum est, cum illicita est. Cum autem quisque consenserit, committit peccatum in corde. Si autem etiam in factum processerit, uidetur satiari et exstingui cupiditas: sed postea cum suggestio repetitur, maior accenditur delectatio; que tamen adhuc multo minor est quam illa que assiduis factis in consuetudinem uertit. Hanc enim uincere difficillimum est: et tamen etiam ipsam consuetudinem, si se quisque non deserat, et christianam militiam non reformidet, illo duce atque adiutore superabit; ac sic in pristinam pacem [1 1Kb] atque ordinem et uir Christo, et mulier uiro subiicitur .

35. Sicut ergo tribus gradibus ad peccatum peruenitur, suggestione, delectatione, consensione; ita ipsius peccati tres sunt differentie, in corde, in facto, in consuetudine, tanquam tres mortes: una quasi in domo, id est cum in corde consentitur libidini; altera iam prolata quasi extra portam, cum in factum procedit assensio; tertia, cum ui consuetudinis male tanquam mole terrena premitur animus, quasi in sepulcro iam putens. Que tria genera mortuorum Dominum resuscitasse, quisquis Euangelium legit, agnoscit. Et fortasse considerat quas differentias habeat etiam ipsa uox resuscitantis, cum alibi dicit, Puella surge ; alibi, Iuuenis, tibi dico, surge ; alibi, Infremuit spiritu, et fleuit, et rursus fremuit, et post deinde uoce magna clamauit, Lazare ueni foras .

36. Quapropter, nomine mechantium qui hoc capitulo commemorantur, omnem carnalem et libidinosam concupiscentiam oportet intelligi. Cum enim tam assidue idololatriam Scriptura fornicationem dicat, Paulus autem apostolus auaritiam idololatrie nomine appellet ; quis dubitet omnem malam concupiscentiam recte fornicationem uocari, quando anima neglecta superiore lege qua regitur, inferiorum naturarum turpi uoluptate, quasi mercede, prostituta corrumpitur? Et ideo quisquis carnalem delectationem aduersus rectam uoluntatem suam rebellare sentit per consuetudinem peccatorum, cuius indomite [2 1Kb] uiolentia trahitur in captiuitatem, recolat quantum potest qualem pacem peccando amiserit, et exclamet, Infelix ego homo, quis me liberabit de corpore mortis huius? Gratia Dei per Iesum Christum . Ita enim cum se infelicem exclamat, lugendo implorat consolatoris auxilium. Nec paruus est ad beatitudinem accessus, cognitio infelicitatis sue: et ideo, Beati etiam lugentes; quoniam ipsi consolabuntur.

CAPUT XIII.---37. Deinde sequitur, et dicit: Si autem oculus tuus dexter scandalizat te, erue eum, et proiice abs te: expedit enim tibi ut pereat unum membrorum tuorum, quam totum corpus tuum eat in gehennam. Hic uero magna opus est fortitudine ad membra precidenda. Quidquid enim est quod significat oculus, sine dubio tale est quod uehementer diligitur.  Solet enim et ab eis qui uehementer uolunt exprimere dilectionem suam, ita dici, Diligo eum ut oculos meos, aut etiam plus quam oculos meos. Quod autem additum est, dexter, fortasse ad augendam uim dilectionis ualet. Quanquam enim ad uidendum isti oculi corporis communiter intendantur, et si ambo intendantur, equaliter possint; amplius tamen formidant homines dextrum amittere. Ut iste sit sensus: Quidquid illud est quod ita diligis, ut pro dextro oculo habeas, si scandalizat te, id est, si tibi impedimento est ad ueram beatitudinem, erue illud, et proiice abs te. Expedit enim tibi ut pereat unum horum, que ita diligis ut tanquam membra tibi hereant, quam totum corpus tuum eat in gehennam.

38. Sed quoniam sequitur de manu dextera, et similiter dicitur, Si dextera manus tua scandalizat te, abscide eam, et proiice abs te: expedit enim tibi ut pereat unum membrorum tuorum, quam totum corpus tuum eat in gehennam; cogit querere diligentius quid dixerit oculum. In qua questione nichil mihi occurrit congruentius, quam dilectissimum amicum; nam hoc est utique quod membrum recte possumus appellare, quod uehementer diligimus: et hunc consiliarium; quia oculus est, tanquam demonstrans iter; et in rebus diuinis, quia dexter est: ut sinister sit dilectus quidem consiliarius, sed in rebus terrenis, ad necessitatem corporis pertinentibus; de quo scandalizante superfluum erat dicere, quandoquidem nec dextro parcendum sit. In rebus autem diuinis consiliarius scandalizans est, si in aliquam perniciosam heresim nomine religionis atque doctrine conatur inducere. Ergo et dextera manus accipiatur dilectus adiutor et minister in diuinis operibus: nam quemadmodum in oculo contemplatio, sic in manu recte actio intelligitur; ut sinistra manus intelligatur in operibus que huic uite et corpori sunt necessaria.

CAPUT XIu.---39. Dictum est autem, Quicumque dimiserit uxorem suam, det illi libellum repudii. Hec iustitia minor est Phariseorum, cui non est contrarium quod Dominus dicit, Ego autem dico uobis, Quicumque dimiserit uxorem suam excepta fornicationis causa, facit eam mecari; et qui solutam a uiro duxerit, mechatur. Non enim qui precepit dari libellum repudii, hoc precepit, ut uxor dimittatur: sed, Qui dimiserit, inquit, det illi libellum repudii; ut iracundiam temerariam proiicientis uxorem libelli cogitatio temperaret. Qui ergo dimittendi moram quesiuit, significauit quantum potuit duris hominibus, se nolle discidium. Et ideo ipse Dominus alio loco de hoc interrogatus, ita respondit: Hoc Moyses propter duritiam uestram fecit . Quantumuis enim durus esset qui uellet dimittere uxorem, cum cogitaret libello repudii dato iam sine periculo eam posse nubere alteri, facile placaretur. Dominus ergo ad illud confirmandum ut non facile uxor dimittatur, solam causam fornicationis excepit: ceteras uero uniuersas molestias, si que forte exstiterint, iubet pro fide coniugali et pro castitate fortiter sustineri; et mechum dicit etiam uirum qui eam duxerit, que soluta  est a uiro. Cuius rei apostolus Paulus terminum ostendit, quia tamdiu obseruandum dicit, quamdiu uir eius uiuit: illo autem mortuo, dat nubendi licentiam . Hanc enim etiam ipse regulam tenuit, et in ea non suum consilium, sicut in nonnullis monitis, sed preceptum Domini iubentis ostendit, cum ait: Eis autem qui sunt in coniugio precipio, non ego, sed Dominus, mulierem a uiro non discedere; quod si discesserit, manere innuptam, aut uiro suo reconciliari: et uir uxorem non dimittat . Credo, simili forma, ut si dimiserit non ducat aliam, aut reconcilietur uxori. Fieri enim potest ut dimittat uxorem causa fornicationis, quam Dominus exceptam esse uoluit. Iamuero si nec illi nubere conceditur uiuo uiro a quo recessit, neque huic alteram ducere uiua uxore quam dimisit; multo minus fas est illicita cum quibuslibet stupra committere. Beatiora sane coniugia iudicanda sunt, que siue filiis procreatis, siue etiam ista terrena prole contempta, continentiam inter se pari consensu seruare potuerint: quia neque contra illud preceptum fit, quo Dominus dimitti coniugem uetat; non enim dimittit, qui cum ea non carnaliter, sed spiritualiter uiuit: et illud seruatur, quod per Apostolum dicitur, Reliquum est ut qui habent uxores, quasi non habentes sint .

CAPUT Xu.---40. Illud magis solet sollicitare animum paruulorum, qui tamen secundum precepta Christi iam uiuere gestiunt, quod alio loco ipse Dominus dicit, Quisquis uenit ad me, et non odit patrem suum, et matrem, et uxorem, et filios, et fratres, et sorores, insuper et animam suam, non potest meus esse discipulus . uideri enim potest contrarium minus intelligentibus, quod hic uetat dimitti uxorem, excepta causa fornicationis, alibi uero discipulum suum negat esse posse quemquam qui non oderit uxorem. Quod si propter concubitum diceret, non etiam patrem, et matrem, et fratres in eadem conditione poneret. Sed quam uerum est quod regnum celorum uim patitur, et qui uim faciunt, diripiunt illud ! Quanta enim ui opus est, ut homo diligat inimicos, et oderit patrem, et matrem, et uxorem, et filios, et fratres! Utrumque enim iubet, qui ad regnum celorum uocat. Et quomodo hec non sint contraria inter se, ipso duce ostendere facile est; sed ea intellecta implere difficile: quanquam et hoc eodem ipso adiuuante facillimum. Regnum enim eternum quo discipulos suos, quos etiam fratres appellat, uocare dignatus est, non habet huiusmodi necessitudines temporales. Non enim est Iudeus, neque Grecus, neque masculus, neque femina, neque seruus, neque liber; sed omnia et in omnibus Christus . Et ipse Dominus dicit: In resurrectione enim neque nubent, neque uxores ducent; sed erunt sicut Angeli Dei in celis . Oportet ergo ut quisquis illius regni uitam iam hic meditari uoluerit, oderit non ipsos homines, sed istas necessitudines temporales, quibus ista que transitura est uita fulcitur, que nascendo et moriendo peragitur: quod qui non odit, nondum amat illam uitam ubi nulla erit conditio nascendi atque  moriendi, que copulat terrena coniugia.

41. Itaque si aliquem bene christianum, qui tamen habet uxorem, quamuis cum ea adhuc filios generet, interrogem, utrum in illo regno habere uelit uxorem; memor utique promissorum Dei et uite illius, ubi corruptibile hoc induet incorruptionem, et mortale hoc induet immortalitatem ; iam magno uel certe aliquo amore suspensus, cum exsecratione respondebit, se uehementer id nolle. Rursus si interrogem, utrum uxorem suam post resurrectionem accepta angelica immutatione [1 1Kb] que sanctis promittitur, secum ibi uiuere uelit; tam uehementer se id uelle quam illud nolle respondebit. Sic inuenitur bonus christianus diligere in una femina creaturam Dei, quam reformari et renouari desiderat; odisse autem coniunctionem copulationemque corruptibilem atque mortalem: hoc est, diligere in ea quod homo est, odisse quod uxor est. Ita etiam diligit inimicum, non in quantum inimicus est, sed in quantum homo est; ut hoc ei uelit prouenire quod sibi, id est, ut ad regnum celorum correctus renouatusque perueniat. Hoc et de patre et de matre et ceteris uinculis sanguinis intelligendum est, ut in eis oderimus quod genus humanum nascendo et moriendo sortitum est  , diligamus autem quod nobiscum potest ad illa regna perduci, ubi nemo dicit, Pater meus; sed omnes uni Deo, Pater noster: nec, Mater mea; sed omnes illi Ierusalem, Mater nostra: nec Frater meus; sed omnes de omnibus, Frater noster: coniugium uero cum illo simul nobis in unum redactis, quasi unius coniugis erit, qui nos de prostitutione huius seculi sui sanguinis effusione liberauit. Necesse est ergo ut oderit ea que transeunt discipulus Christi, in iis quos secum ad ea uenire desiderat, que semper manebunt; et tanto magis hec in eis oderit, quanto magis eos diligit.

42. Potest igitur christianus cum coniuge concorditer uiuere; siue indigentiam carnalem cum ea supplens, quod secundum ueniam, non secundum imperium [2 1Kb] dicit Apostolus; siue filiorum propagationem, quod iam nonnullo gradu potest esse laudabile; siue fraternam societatem, sine ulla corporum commixtione, habens uxorem tanquam non habens, quod est in coniugio Christianorum excellentissimum atque sublime: ut tamen oderit in ea nomen temporalis necessitatis [3 1Kb] , et diligat spem sempiterne beatitudinis. Odimus enim sine dubio, quod certe ut aliquando non sit optamus, sicut istam ipsam presentis seculi uitam, quam temporalem si non odissemus, non desideraremus futuram, que non est tempori obnoxia. Pro hac enim uita posita est anima, de qua ibi dictum est, Qui non oderit insuper et animam suam, non potest esse meus discipulus . Huic namque uite cibus est necessarius iste corruptibilis, de quo ipse  Dominus dicit, Nonne anima plus est quam esca ? id est, hec uita cui necessaria est esca. Et quod dicit, ut animam suam ponat pro ouibus suis ; hanc utique uitam dicit, cum se pro nobis moriturum esse pronuntiat.

CAPUT XuI.---43. Exoritur hic altera questio, cum Dominus causa fornicationis permittat dimitti uxorem, quatenus hoc loco intelligenda sit fornicatio: utrum quousque intelligunt omnes, id est, ut eam fornicationem credamus dictam que in stupris committitur; an quemadmodum Scripture solent fornicationem uocare, sicut supra dictum est, omnem illicitam corruptionem, sicut est idololatria uel auaritia, et ex eo iam omnis transgressio legis propter illicitam concupiscentiam  . Sed consulamus Apostolum, ne aliquid temere dicamus: His qui sunt in coniugio, inquit, precipio, non ego, sed Dominus, uxorem a uiro non discedere; quod si discesserit, manere innuptam, aut uiro suo reconciliari. Potest enim fieri ut discedat ea causa qua Dominus permittit. Aut si femine licet uirum dimittere etiam preter causam fornicationis, et non licet uiro; quid respondebimus de hoc quod dixit posterius, Et uir uxorem ne dimittat? Quare non addidit, excepta causa fornicationis, quod Dominus permittit; nisi quia similem formam uult intelligi, ut si dimiserit , maneat sine uxore, aut reconcilietur uxori? Non enim male reconciliaretur uir illi mulieri, quam cum lapidare nemo ausus esset, dixit ei Dominus: uade, et uide deinceps ne pecces . Quia et qui dicit, Non licet dimittere uxorem, nisi causa fornicationis; cogit retinere uxorem, si causa fornicationis non fuerit; si autem fuerit, non cogit dimittere, sed permittit: sicut dicitur, Non liceat mulieri nubere alteri, nisi mortuo uiro; si ante uiri mortem nupserit, rea est: si post uiri mortem non nupserit, non est rea; non enim iussa est nubere, sed permissa. Si ergo par forma est in isto iure coniugii inter uirum et mulierem, usque adeo ut non tantum de femina, idem Apostolus dixerit, Mulier non habet potestatem sui corporis, sed uir; sed etiam de illo non tacuerit dicens, Similiter et uir sui corporis potestatem non habet, sed mulier; si ergo similis forma est, non oportet intelligi licere mulieri uirum dimittere, nisi causa fornicationis, sicut et uiro.

44. Considerandum est itaque quatenus fornicationem intelligere debeamus, et consulendus, ut ceperamus, Apostolus. Sequitur enim et dicit, Ceteris autem ego dico, non Dominus. Hic primo uidendum est quibus ceteris; dicebat enim superius ex Domini persona iis qui sunt in coniugio, nunc uero ex sua persona ceteris dicit: ergo fortasse iis qui non sunt in coniugio: sed non hoc sequitur. Ita enim subiungit: Si quis frater habet uxorem infidelem, et hec consentit habitare cum illo, non dimittat illam. Ergo etiam nunc iis dicit qui sunt in coniugio. Quid sibi ergo uult quod ait, ceteris: nisi quia superius eis loquebatur, qui sic copulati erant, ut pariter in fide Christi essent; ceteris uero nunc dicit, id est eis qui sic copulati sunt,  ut non ambo fideles sint? Sed quid eis dicit? Si quis frater habet uxorem infidelem, et hec consentit habitare cum illo, non dimittat illam: et si qua mulier habet uirum infidelem, et hic consentit habitare cum illa, non dimittat uirum. Si ergo non precipit ex Domini persona, sed ex sua persona monet, ita est hoc bonum, ut si quis aliter fecerit, non sit precepti transgressor: sicut de uirginibus paulo post dicit, preceptum Domini se non habere, consilium autem dare; atque ita laudat uirginitatem, ut arripiat eam qui uoluerit, non tamen ut si non fecerit, contra preceptum fecisse iudicetur. Aliud enim est quod iubetur, aliud quod monetur, aliud quod ignoscitur. Iubetur mulier a uiro non discedere; quod si discesserit, manere innuptam aut uiro suo reconciliari: aliter ergo non licet facere. Monetur autem uir fidelis, si habet uxorem infidelem consentientem secum habitare, non eam dimittere: licet ergo et dimittere; quia non est preceptum Domini, ne dimittat, sed consilium Apostoli: sicut monetur uirgo non nubere; sed si nupserit, consilium quidem non tenebit, sed contra preceptum non faciet. Ignoscitur cum dicitur, Hoc autem dico secundum ueniam, non secundum imperium. Quapropter, si licet ut dimittatur coniux infidelis, quamuis melius sit non dimittere, et tamen non licet secundum preceptum Domini ut dimittatur coniux nisi causa fornicationis, fornicatio est etiam ipsa infidelitas.

45. Quid enim tu dicis, Apostole? Certe ut uir fidelis consentientem secum habitare mulierem infidelem non dimittat. Ita, inquit. Cum ergo hoc et Dominus precipiat, ne dimittat uir uxorem, nisi causa fornicationis, quare hic dicis, Ego dico, non Dominus? Quia scilicet idololatria quam sequuntur infideles, et quelibet noxia superstitio, fornicatio est. Dominus autem permisit causa fornicationis uxorem dimitti: sed quia permisit, non iussit, dedit locum Apostolo monendi, ut qui uoluerit non dimittat uxorem infidelem, quo sic fortasse possit fieri fidelis. Sanctificatus est enim, inquit, uir infidelis in uxore [1 1Kb] ; et sanctificata est mulier infidelis in fratre. Credo, iam prouenerat ut nonnulle femine per uiros fideles, et uiri per uxores fideles in fidem uenirent; et quamuis non dicens nomina, exemplis tamen hortatus est, ad confirmandum consilium suum. Deinde sequitur: Alioquin filii uestri immundi essent; nunc autem sancti sunt . Iam enim erant paruuli christiani, qui siue auctore uno ex parentibus, siue utroque consentiente sanctificati erant: quod non fieret, nisi uno credente dissociaretur coniugium, et non toleraretur infidelitas coniugis usque ad opportunitatem credendi. Hoc est ergo consilium eius, cui credo dictum esse, Si quid supererogaueris, rediens reddam tibi .

46. Porro si infidelitas fornicatio est, et idololatria infidelitas, et auaritia idololatria, non est dubitandum et auaritiam fornicationem esse. Quis ergo iam quamlibet  illicitam concupiscentiam potest recte a fornicationis genere separare, si auaritia fornicatio est? Ex quo intelligitur, quod propter illicitas concupiscentias, non tantum que in stupris cum alienis uiris aut feminis committuntur, sed omnino quaslibet, que animam corpore male utentem a lege Dei aberrare faciunt, et perniciose turpiterque corrumpi, possit sine crimine et uir uxorem dimittere, et uxor uirum: quia exceptam facit Dominus causam fornicationis; quam fornicationem, sicut supra consideratum est, generalem et uniuersalem intelligere cogimur.

47. Cum autem ait, excepta causa fornicationis; non dixit cuius ipsorum, uiri, an femine. Non enim tantum fornicantem uxorem dimittere conceditur, sed quisquis eam quoque uxorem dimittit, a qua ipse cogitur fornicari, causa fornicationis utique dimittit. uelut si aliquem cogat uxor sacrificare idolis, qui talem dimittit, causa fornicationis dimittit, non tantum illius, sed et sue: illius, quia fornicatur; sue, ne fornicetur. Nihil autem iniquius, quam fornicationis causa dimittere uxorem, si et ipse conuincitur fornicari. Occurrit enim illud, In quo enim alterum iudicas, temetipsum condemnas: eadem enim agis que iudicas . Quapropter, quisquis fornicationis causa uult abiicere uxorem, prior debet esse a fornicatione purgatus: quod similiter etiam de femina dixerim.

48. Quod autem dicit, Quisquis solutam a uiro duxerit, mechatur; queri potest utrum quomodo mechatur ille qui ducit, sic et illa quam ducit. Iubetur enim et illa manere innupta, aut uiro reconciliari: sed si discesserit, inquit, a uiro. Multum autem interest utrum dimittat, an dimittatur. Si enim ipsa uirum dimiserit, et alteri nupserit; uidetur cupiditate mutandi coniugii uirum priorem reliquisse, que sine dubio adulterina cogitatio est. Si autem dimittatur a uiro, cum quo esse cupiebat; mechatur quidem qui eam duxerit, secundum Domini sententiam, sed utrum et ipsa tali crimine teneatur, incertum est. Quamuis multo minus inueniri possit quomodo cum uir et mulier pari consensu sibi misceantur, unus eorum mechus sit, et non sit alter. Huc accedit, quia si mechatur ille ducendo eam que soluta est a uiro, quanquam non dimiserit, sed dimissa sit, ipsa eum facit mecari, quod nichilominus Dominus uetat. Ex quo colligitur, siue dimissa fuerit, siue dimiserit, oportere illam manere innuptam, aut uiro reconciliari.

49. Rursum queritur utrum si uxoris permissu, siue sterilis, siue que concubitum pati non uult, adhibuerit sibi alteram uir, non alienam, neque a uiro seiunctam, possit esse sine crimine fornicationis? Et in historia quidem ueteris Testamenti inuenitur exemplum; sed nunc precepta maiora sunt, in que per illum gradum generatio humana peruenit: tractanda illa sunt ad distinguendas etates dispensationis diuine prouidentie, que humano generi ordinatissime subuenit; non autem ad uiuendi regulas usurpandas [1 1Kb] . Sed tamen utrum quod ait Apostolus, Mulier non habet  potestatem sui corporis, sed uir; similiter et uir non habet potestatem sui corporis, sed mulier; possit in tantum ualere, ut permittente uxore, que maritalis corporis potestatem habet, possit uir cum altera, que nec aliena uxor sit, nec a uiro disiuncta, concumbere: sed non ita est existimandum, ne hoc etiam femina, uiro permittente, facere posse uideatur, quod omnium sensus excludit.

50. Quanquam nonnulle cause possint existere, ubi et uxor, mariti consensu, pro ipso marito hoc facere debere uideatur: sicut Antiochie factum esse perhibetur ante quinquaginta ferme annos, Constantii temporibus  . Nam Acyndinus tunc prefectus, qui etiam consul fuit, cum quemdam libre auri debitorem fisci exigeret, nescio unde commotus, quod plerumque in istis potestatibus periculosum est, quibus quodlibet licet, aut potius putatur licere, comminatus est iurans et uehementer affirmans, quod si certo die quem constituerat, memoratum aurum non exsolueret, occideretur. Itaque cum ille teneretur immani custodia, nec se posset debito illo expedire, dies metuendus imminere et propinquare cepit. Et forte habebat uxorem pulcherrimam, sed nullius pecunie qua subueniret uiro: cuius mulieris pulchritudine cum quidam diues esset accensus, et cognouisset maritum eius in illo discrimine constitutum, misit ad eam pollicens pro una nocte, si ei misceri uellet, se auri libram daturum. Tum illa que se sciret non habere sui corporis potestatem, sed uirum suum, pertulit ad eum dicens paratam se esse pro marito id facere, si tamen ipse coniugalis corporis dominus, cui tota illa castitas deberetur, tanquam de re sua pro uita sua uellet id fieri. Egit ille gratias, et ut id fieret imperauit, nullo modo iudicans adulterinum esse concubitum, quod et libido nulla et magna mariti caritas se iubente et uolente flagitaret. uenit mulier ad uillam illius diuitis, fecit quod uoluit impudicus: sed illa corpus nonnisi marito dedit, non concumbere, ut solet, sed uiuere cupienti. Accepit aurum: sed ille qui dedit, fraude subtraxit quod dederat, et supposuit simile ligamentum cum terra. Quod ubi mulier iam domi sue posita inuenit, prosiluit in publicum eadem mariti caritate clamatura quod fecerat, qua facere coacta est: interpellat prefectum, fatetur omnia, quam fraudem passa esset ostendit. Tum uero prefectus primo se reum, quod suis minis ad id uentum esset, pronuntiat, tanquam in alium sententiam dicens, de Acyndini bonis auri libram fisco inferendam; illam uero mulierem dominam in eam terram, unde pro auro terram accepisset, induci. Nihil hinc in aliquam partem disputo; liceat cuique estimare quod uelit: non enim de diuinis auctoritatibus deprompta historia est: sed tamen narrato facto, non ita respuit hoc sensus humanus, quod in illa muliere uiro iubente commissum est, quemadmodum antea, cum sine ullo exemplo res ipsa poneretur, horruimus. Sed in hoc Euangelii capitulo nichil fortius considerandum est, quam tantum malum  esse fornicationis, ut cum tanto uinculo sibi coniugia constringantur, hec una causa solutionis excepta sit: que sit autem fornicatio, iam tractatum est.

CAPUT XuII.---51. Iterum, inquit, audistis quia dictum est antiquis, Non peierabis, reddes autem Domino iusiurandum tuum. Ego autem dico uobis, non iurare omnino, neque per celum, quia thronus Dei est; neque per terram, quia scabellum est pedum eius; neque per Ierosolymam, quia ciuitas est magni regis; neque per caput tuum iuraueris, quia non potes facere capillum unum album aut nigrum. Sit autem sermo uester, Est, est; Non, non: quod autem amplius est, a malo est. Iustitia Phariseorum est, non peierare: hanc confirmat qui uetat iurare, quod pertinet ad iustitiam regni celorum. Sicut enim falsum loqui non potest qui non loquitur, sic peierare non potest qui non iurat. Sed tamen quoniam iurat qui adhibet testem Deum, diligenter considerandum est hoc capitulum, ne contra preceptum Domini Apostolus fecisse uideatur, qui sepe hoc modo iurauit, cum dicit, Que autem scribo uobis, ecce coram Deo, quia non mentior : et iterum, Deus et Pater Domini nostri Iesu Christi, qui est benedictus in secula, scit quia non mentior . Tale est etiam illud, Testis enim mihi est Deus, cui seruio in spiritu meo in Euangelio Filii eius, quomodo sine intermissione memoriam uestri facio semper in orationibus meis . Nisi forte quis dicat tunc habendam esse iurationem, cum per aliquid dicitur per quod iuratur: ut non iurauerit, quia non dixit, per Deum; sed dixit, Testis est Deus. Ridiculum est hoc putare: tamen propter contentiosos aut multum tardos [1 1Kb] , ne aliquid interesse quis putet, sciat etiam hoc modo iurasse Apostolum dicentem, Quotidie morior, per uestram gloriam . Quod ne quis existimet ita dictum, tanquam si diceretur, uestra gloria me facit quotidie mori; sicut dicitur, Per illius magisterium doctus factus est, id est, illius magisterio factum est ut perfecte doceretur: greca exemplaria diiudicant, in quibus scriptum est, , quod nonnisi a iurante dicitur. Ita ergo intelligitur precepisse Dominum ne iuretur, ne quisquam sicut bonum appetat iusiurandum, et assiduitate iurandi ad periurium per consuetudinem delabatur. Quapropter qui intelligit, non in bonis, sed in necessariis iurationem habendam, refrenet se quantum potest, ut non ea utatur, nisi necessitate, cum uidet pigros esse homines ad credendum, quod eis utile est credere, nisi iuratione firmentur [2 1Kb] . Ad hoc itaque pertinet quod sic dicitur, Sit autem sermo uester, Est, est; Non, non: hoc bonum est, et appentendum. Quod autem amplius est, a malo est; id est, si iurare cogeris, scias de necessitate uenire infirmitatis eorum quibus aliquid suades: que infirmitas utique malum est, unde nos quotidie liberari deprecamur, cum dicimus, Libera nos a malo . Itaque non dixit, Quod autem amplius est, malum est;  tu enim non malum facis, qui bene uteris iuratione, que etsi non bona, tamen necessaria est ut alteri persuadeas quod utiliter suades: sed a malo est, illius cuius infirmitate iurare cogeris. Sed nemo nouit nisi qui expertus est, quam sit difficile et consuetudinem iurandi exstinguere, et nunquam temere facere quod nonnunquam facere necessitas cogit.

52. Queri autem potest, cum diceretur, Ego autem dico uobis non iurare omnino, cur additum sit, neque per celum, quia thronus Dei est, et cetera, usque ad id quod dictum est, neque per caput tuum. Credo propterea, quia non putabant Iudei se teneri iureiurando, si per ista iurassent: et quoniam audierant, Reddes autem Domino iusiurandum tuum; non se putabant Domino debere iusiurandum, si per celum aut terram, aut per Ierosolymam, aut per caput suum iurarent: quod non uitio precipientis, sed illis male intelligentibus, factum est. Itaque Dominus docet nichil esse tam uile in creaturis Dei, ut per hoc quisque peierandum arbitretur; quando a summis usque ad ima diuina prouidentia creata regantur, incipiens a throno Dei usque ad capillum album aut nigrum. Neque per celum, inquit, quia thronus Dei est; neque per terram, quia scabellum pedum eius est: id est, cum iuras per celum aut terram, non te arbitreris non debere Domino iusiurandum tuum; quia per eum iurare conuinceris cuius celum thronus est, et cuius scabellum terra est. Neque per Ierosolymam, quia ciuitas est magni regis: melius quam si diceret, mea; cum tamen hoc dixisse intelligatur. Et quia ipse utique Dominus est, Domino iusiurandum debet, qui per Ierosolymam iurat. Neque per caput tuum iuraueris. Quid enim poterat quisque magis ad se pertinere arbitrari, quam caput suum? Sed quomodo nostrum est, ubi potestatem faciendi unius capilli albi aut nigri non habemus? Ergo Deo debet iusiurandum ineffabiliter tenenti omnia, et ubique presenti, quisquis etiam per caput suum iurare uoluerit: et hic etiam cetera intelliguntur, que omnia utique dici non poterant; sicut illud commemorauimus dictum ab Apostolo, Quotidie morior, per uestram gloriam. Quam iurationem ut Domino se debere ostenderet, addidit, quam habeo in Christo Iesu.

53. uerumtamen propter carnales dico, non oportet opinari quod dictum est celum thronus Dei, et terra scabellum pedum eius, quod sic habeat Deus collocata membra in celo et in terra, ut nos cum sedemus; sed illa sedes iudicium significat: et quoniam in hoc uniuerso mundi corpore maximam speciem celum habeat, et terra minimam; tanquam presentior sit excellenti pulchritudini uis diuina, minimam uero ordinet in extremis atque in infimis, sedere in celo dicitur terramque calcare. Spiritualiter autem sanctas animas celi nomen significat; et terre, peccatrices: et quoniam spiritualis omnia iudicat, ipse autem a nemine iudicatur , conuenienter dicitur sedes Dei: peccator uero cui dictum est, Terra es, et in terram ibis ; quia per iustitiam meritis digna tribuentem, in infimis ordinatur, et qui  in lege manere noluit, sub lege punitur [1 1Kb] , congruenter accipitur scabellum pedum eius.

CAPUT XuIII.---54. Sed iam ut istam quoque concludamus summam, quid laboriosius et operosius dici aut cogitari potest, ubi omnes neruos industrie sue animus fidelis exerceat; quam in uitiosa consuetudine superanda? precidat membra impedientia regnum celorum, nec dolore frangatur: toleret in coniugali fide omnia, que quamuis sint molestissima, crimen tamen illicite corruptionis, id est, fornicationis non habent: ueluti si uxorem quisque habeat, siue sterilem, siue deformem corpore, siue debilem membris, uel cecam, uel surdam, uel claudam, uel si quid aliud, siue morbis et doloribus languoribusque confectam, et quidquid excepta fornicatione cogitari potest uehementer horribile, pro fide et societate sustineat; neque solum talem non abiiciat, sed etiam si non habeat, non ducat eam que soluta est a uiro, pulchram, sanam, diuitem, fecundam. Que si facere non licet, multo minus sibi licere arbitretur ad ullum alium illicitum concubitum accedere: fornicationemque sic fugiat, ut ab omni turpi corruptione sese extrahat. uerum loquatur, neque id iurationibus crebris, sed morum probitate commendet: rebellantes aduersum se omnium malarum consuetudinum innumerabiles turbas, de quibus ut omnes intelligerentur, pauce commemorate sunt, confugiens ad arcem christiane militie, tanquam de loco superiore prosternat. Sed quis tantos labores inire audeat, nisi qui sic flagrat amore iustitie, ut tanquam fame et siti uehementissime accensus, et nullam sibi uitam donec ea satietur existimans, uim faciat in regnum celorum? Non enim aliter esse poterit fortis ad toleranda omnia, que in precidendis consuetudinibus laboriosa et ardua et omnino difficilia seculi huius amatores putant. Beati ergo qui esuriunt et sitiunt iustitiam; quoniam ipsi saturabuntur.

55. uerum tamen in his laboribus cum quisque difficultatem patitur, et per dura et aspera gradum faciens circumuallatus uariis tentationibus, et hinc atque hinc insurgere preterite uite moles [2 1Kb] intuens, timet ne aggressa implere non possit, arripiat consilium, ut auxilium mereatur. Quod est autem aliud consilium, nisi ut infirmitatem aliorum ferat, et ei quantum potest opituletur, qui sue diuinitus desiderat subueniri? Consequenter itaque precepta misericordie uideamus. Mitis autem et misericors unum uidentur: sed hoc interest, quod mitis, de quo superius tractatum est, pietate non contradicit diuinis sententiis que in sua peccata proferuntur, neque illis Dei sermonibus quos nondum intelligit; sed nullum beneficium prestat ei cui non contradicit nec resistit: misericors autem ita non resistit, ut propter eius correctionem id faciat, quem redderet resistendo peiorem.

CAPUT XIX.---56. Sequitur ergo Dominus, et dicit: Audistis quia dictum est, Oculum pro oculo, et dentem pro dente. Ego autem dico uobis, non resistere  aduersus malum: sed si quis te percusserit in dexteram maxillam tuam, prebe illi et alteram; et qui uoluerit tecum iudicio contendere et tunicam tuam tollere, remitte illi et uestimentum; et qui te angariauerit mille passus, uade cum illo alia duo. Omni petenti te da, et qui uoluerit a te mutuari, ne auersatus fueris. Phariseorum iustitia minor est non excedere in uindicta modum, ne plus rependat quisque quam accepit: et magnus hic gradus est. Nemo enim facile inuenitur qui pugno accepto pugnum reddere uelit; et uno a conuiciante uerbo audito, unum et quod tantumdem ualeat referre contentus sit: sed siue ira perturbatus immoderatius uindicat; siue quia iustum putat, eum qui lesit prior grauius ledi, quam lesus est qui non leserat. Talem animum magna ex parte refrenauit lex, in qua scriptum est, Oculum pro oculo, et dentem pro dente: quibus nominibus significatur modus, ut iniuriam uindicta non transeat. Et hec est pacis inchoatio: perfecta autem pax est, talem penitus nolle uindictam.

57. Inter illud ergo primum quod preter legem est ut maius malum pro minore malo reddatur, et hoc quod Dominus perficiendis discipulis dixit, ne pro malo ullum malum reddatur; medium quemdam locum tenet, ut tantum reddatur quantum acceptum est, per quod a summa discordia ad summam concordiam pro temporum distributione transitus factus est. Quisquis ergo malum infert prior studio ledendi et nocendi, uide quantum distet ab eo qui nec lesus rependit. Quisquis autem nulli prior male fecit, sed tamen lesus rependit grauius, uel uoluntate uel facto, recessit aliquantum a summa iniquitate, et processit ad summam iustitiam, et tamen nondum tenet quod lex que per Moysen data est imperauit. Qui ergo tantum reddit quantum accepit, iam donat aliquid: non enim tantam penam meretur nocens, quantam ille qui ab eo lesus innocens passus est. Hanc ergo inchoatam, non seueram, sed misericordem iustitiam ille perficit, qui legem uenit implere, non soluere. Duos ergo adhuc gradus qui intersunt, intelligendos reliquit, et de ipso summo misericordie culmine dicere maluit. Nam est adhuc quod faciat, qui non implet istam magnitudinem precepti, que pertinet ad regnum celorum; ut non reddat tantum, sed minus, uelut pro duobus pugnis unum, aut pro euulso oculo aurem precidat. Hinc ascendens qui omnino nichil rependerit, propinquat precepto Domini, nec tamen adhuc ibi est. Parum enim adhuc uidetur Domino, si pro malo quod acceperis, nichil rependas mali, nisi etiam amplius sis paratus accipere. Quapropter non ait, Ego autem dico uobis, non reddere malum pro malo; quanquam hoc etiam magnum preceptum sit: sed ait, non resistere aduersus malum; ut non solum non rependas quod tibi fuerit irrogatum, sed etiam non resistas quo minus aliud irrogetur. Hoc est enim quod etiam consequenter exponit: Sed si quis te percusserit in dexteram maxillam tuam, prebe illi et alteram: non enim ait, Si quis te percusserit, noli tu percutere; sed, Para te adhuc percutienti. Quod ad misericordiam pertinere, In maxime sentiunt, qui eis quos multum diligunt, tanquam  filiis uel quibuslibet dilectissimis suis egrotantibus seruiunt uel paruulis uel phreneticis: a quibus multa sepe patiuntur, et si eorum salus id exigat, prebent se etiam ut plura patiantur, donec uel etatis uel morbi infirmitas transeat. Quos ergo Dominus medicus animarum, curandis proximis instruebat, quid eos aliud docere posset, nisi ut eorum quorum saluti consulere uellent, imbecillitates equo animo tolerarent? Omnis namque improbitas ex imbecillitate animi uenit: quia nichil innocentius est eo qui in uirtute perfectus est.

58. Queri autem potest quid sibi uelit dextera maxilla. Sic enim in exemplaribus grecis, quibus maior fides habenda est, inuenitur: nam multa latina, maxillam tantum habent, non etiam dexteram. Facies est autem qua quisque cognoscitur: et legimus apud Apostolum, Toleratis enim si quis uos in seruitutem redigit, si quis deuorat, si quis accipit, si quis extollitur, si quis in faciem uos cedit: deinde continuo subiungit, Secundum ignobilitatem dico ; ut exponat quid sit in faciem cedi, hoc est contemni atque despici. Quod quidem non ideo dicit Apostolus, ut illos non sustinerent; sed ut se magis qui eos sic diligeret, ut seipsum pro eis uellet impendi . Sed quoniam facies non potest dici dextera et sinistra, et tamen nobilitas et secundum Deum et secundum hoc seculum potest esse; ita distribuitur tanquam in dexteram maxillam et sinistram, ut in quocumque discipulo Christi contemptum fuerit quod christianus est, multo magis in se contemni paratus sit, si quos huius seculi honores habet. Sicut idem Apostolus, cum in eo persequerentur homines nomen christianum, si taceret de dignitate quam habebat in seculo, non prebuerat alteram maxillam cedentibus dexteram. Non enim dicendo, Ciuis Romanus sum , non erat paratus hoc in se contemni quod pro minimo habebat, ab eis qui in illo nomen tam pretiosum et salutare contempserant. Numquid enim ideo minus postea uincula tolerauit, que ciuibus Romanis non licebat imponi, aut quemquam de hac iniuria uoluit accusare? Et si qui ei propter ciuitatis Romane nomen pepercerunt, non tamen ille ideo non prebuit quod ferirent, cum eos a tanta peruersitate corrigere cuperet patientia sua, quos uidebat in se sinistras partes magis quam dexteras honorare. Illud est enim tantum attendendum, quo animo faceret omnia, quam beneuole et clementer in eos a quibus ista patiebatur. Nam et pontificis iussu palma percussus, quod contumeliose uisus est dicere, cum ait, Percutiet te Deus, paries dealbate, minus intelligentibus conuicium sonat; intelligentibus uero prophetia est. Paries quippe dealbatus, hypocrisis est, id est simulatio sacerdotalem preferens dignitatem, et sub hoc nomine tanquam candido tegmine interiorem quasi luteam turpitudinem occultans. Nam quod humilitatis fuit, mirabiliter custodiuit, cum ei diceretur, Principi sacerdotum maledicis? respondit, Nesciui, fratres, quia princeps est sacerdotum; scriptum est enim, Principi populi tui non maledices . Ubi ostendit  quanta tranquillitate illud dixisset, quod iratus dixisse uidebatur, quod tam cito, tam mansuete respondit, quod ab indignantibus et perturbatis fieri non potest. Et in eo ipso intelligentibus uerum dixit, Nesciui quia princeps est sacerdotum: tanquam si diceret, Ego alium sciui principem sacerdotum, pro cuius nomine ista sustineo, cui maledicere fas non est, et cui uos maledicitis, cum in me nichil aliud quam eius odistis nomen. Sic ergo oportet non simulate ista iactare [1 1Kb] , sed in ipso corde esse ad omnia preparatum, ut possit canere illud propheticum: Paratum cor meum, Deus, paratum cor meum . Multi enim alteram maxillam prebere nouerunt, diligere uero illum a quo feriuntur ignorant. At uero ipse Dominus, qui utique precepta que docuit primus impleuit, percutienti se in maxillam ministro sacerdotis non prebuit alteram; sed insuper dixit: Si male locutus sum, exprobra de malo; si bene, quid me cedis ? Non tamen ideo paratus corde non fuit, non solum in alteram maxillam cedi pro salute omnium, sed etiam toto corpore crucifigi.

59. Ergo et illud quod sequitur, Et qui uoluerit tecum iudicio contendere, et tunicam tuam tollere, remitte illi et uestimentum, ad preparationem cordis, non ad ostentationem [2 1Kb] operis preceptum recte intelligitur. Sed de tunica et uestimento quod dictum est, non in eis solis, sed in omnibus faciendum est, que aliquo iure temporaliter nostra esse dicimus. Si enim de necessariis hoc imperatum est, quanto magis superflua contemnere conuenit? uerumtamen ea que nostra dixi, eo genere includenda sunt, quo Dominus ipse prescribit, dicens, Si quis uult iudicio tecum contendere, et tunicam tuam tollere. Omnia ergo illa intelligantur, de quibus iudicio nobiscum contendi potest, ita ut a nostro iure in ius illius transeant, qui contendit uel pro quo contendit; sicuti est uestis, domus, fundus, iumentum, et generaliter omnis pecunia. Quod utrum etiam de seruis accipiendum sit magna questio est. Non enim christianum oportet sic possidere seruum, quomodo equum aut argentum: quanquam fieri possit ut maiore pretio ualeat equus quam seruus, et multo magis aliquid aureum uel argenteum. Sed ille seruus, si rectius et honestius et ad Deum colondum accommodatius abs te domino educatur, aut regitur, quam ab illo potest qui eum cupit auferre; nescio utrum quisquam dicere audeat, ut uestimentum eum debere contemni. Hominem namque homo tanquam seipsum diligere debet, cui ab omnium Domino, sicut ea, que sequuntur ostendunt, etiam ut inimicos diligat imperatur.

60. Sane animaduertendum est omnem tunicam uestimentum esse, non omne uestimentum tunicam esse. uestimenti ergo nomen plura significat quam nomen tunice. Et ideo sic dictum esse arbitror, Et qui uoluerit tecum iudicio contendere, et tunicam tuam tollere, remitte illi et uestimentum; tanquam si diceret, Qui uoluerit tunicam tuam tollere, remitte illi et si  quid aliud indumenti habes. Ideo nonnulli pallium interpretati sunt, quod grece positum est .

61. Et qui te angariauerit, inquit, mille passus, uade cum illo alia duo. Et hoc utique non tam ut pedibus agas, quam ut animo sis paratus. Nam in ipsa christiana historia, in qua est auctoritas, nichil tale inuenies factum esse a sanctis, uel ab ipso Domino, cum in homine quem suscipere dignatus est, uiuendi nobis preberet exemplum; cum tamen omnibus fere locis eos inuenias paratos fuisse equo animo tolerare quidquid eis improbe fuisset ingestum. Sed uerbi gratia dictum putamus. uade cum eo alia duo? an tria compleri uoluit, quo numero significatur perfectio; ut meminerit quisque cum hoc facit, perfectam se implere iustitiam, misericorditer perferendo infirmitates eorum quos uult sanos fieri? Potest uideri propterea etiam tribus exemplis hec precepta insinuasse: quorum primum est, si quis te percusserit in maxillam; secundum, si quis tunicam tollere uoluerit; tertium, si quis mille passus angariauerit: in quo tertio exemplo simplo duplum additur, ut triplum compleatur. Qui numerus hoc loco si non, ut dictum est, significat perfectionem; illud accipiatur, quod in precipiendo tanquam tolerabilius incipiens paulatim creuerit, donec perueniret usque ad duplum aliud perferendum. Nam primo preberi uoluit alteram maxillam, cum fuerit dextra percussa, ut minus perferre paratus sis quam pertulisti. Quidquid enim dextera significat, et carius est utique quam id quod sinistra significat, et qui in re cariore aliquid pertulit, si et in uiliore perferat, minus est. Deinde illi qui tunicam uult tollere, iubet et uestimentum remitti: quod aut tantumdem est, aut non multo amplius; non tamen duplum. Tertio de mille passibus, quibus addenda dicit duo millia, usque ad duplum aliud perferas iubet: ita significans, siue aliquanto minus quam iam fuit, siue tantumdem, siue amplius quisque improbus in te esse uoluerit, equo animo tolerandum esse.

CAPUT XX.---62. In his sane generibus trium exemplorum nullum genus iniurie pretermissum esse uideo. Namque omnia in quibus improbitatem aliquam patimur, in duo genera diuiduntur: quorum alterum est quod restitui non potest; alterum quod potest. Sed in illo quod restitui non potest, uindicte solatium queri solet. Quid enim prodest quod percussus repercutis? Numquid propterea illud quod in corpore lesum est, restituitur in integrum? Sed tumidus animus talia fomenta desiderat: sanum autem firmumque ista non iuuant; quin potius misericorditer perferendam alterius infirmitatem iudicat, quam alieno supplicio suam mitigandam, que nulla est.

63. Neque hic ea uindicta prohibetur, que ad correctionem ualet: etiam ipsa enim pertinet ad misericordiam; nec impedit illud propositum, quo quisque paratus est ab eo quem correctum esse uult, plura perferre. Sed huic uindicte referende non est idoneus, nisi qui odium quo solent flagrare qui se uindicare desiderant, dilectionis magnitudine superauerit [1 1Kb] . Non  enim metuendum est ne odisse paruulum filium parentes uideantur, cum ab eis uapulat peccans, ne peccet ulterius. Et certe perfectio dilectionis ipsius Dei Patris imitatione nobis proponitur, cum in sequentibus dicitur, Diligite inimicos uestros, benefacite his qui oderunt uos, et orate pro eis qui uos persequuntur: et tamen de ipso dicitur per prophetam. Quem enim diligit Dominus, corripit; flagellat autem omnem filium quem recipit . Dicit et Dominus: Seruus qui nescit uoluntatem domini sui, et facit digna plagis, uapulabit pauca; seruus autem qui scit uoluntatem domini sui, et facit digna plagis, uapulabit multa . Non ergo queritur, nisi ut et ille uindicet, cui rerum ordine potestas data est; et ea uoluntate uindicet, qua pater in paruulum filium, quem per etatem odisse nondum potest. Hinc enim aptissimum exemplum ducitur, quo satis appareat posse peccatum amore potius uindicari, quam impunitum relinqui: ut illum in quem uindicat non pena miserum, sed correctione beatum uelit; paratus tamen, si opus sit, equo animo plura tolerare ab eo illata, quem uult esse correctum, siue in eum habeat potestatem cercendi, siue non habeat.

64. Magni autem et sancti uiri, qui iam optime scirent mortem istam que animam dissoluit a corpore, non esse formidandam, secundum eorum tamen animum qui illam timerent, nonnulla peccata morte punierunt, quod et uiuentibus utilis metus incuteretur, et illis qui morte puniebantur, non ipsa mors noceret, sed peccatum, quod augeri posset, si uiuerent. Non temere illi iudicabant, quibus tale iudicium donauerat Deus. Inde est quod Elias multos morte affecit, et propria manu , et igne diuinitus impetrato : quod et alii multi magni et diuini uiri eodem spiritu consulendi rebus humanis non temere fecerunt. De quo Elia cum exemplum dedissent discipuli, Domino commemorantes quid ab eo factum sit, ut etiam ipsis daret potestatem petendi de celo ignem ad consumendum eos qui sibi hospitium non preberent; reprehendit in eis Dominus non exemplum prophete sancti, sed ignorantiam uindicandi, que adhuc erat in rudibus : animaduertens eos non amore correctionem, sed odio desiderare uindictam. Itaque posteaquam eos docuit quid esset diligere proximum tanquam seipsum, infuso etiam Spiritu sancto, quem decem diebus completis post ascensionem suam desuper, ut promiserat, misit , non defuerunt tales uindicte, quamuis multo rarius quam in ueteri Testamento. Ibi enim ex maiore parte seruientes timore premebantur; hic autem maxime dilectione liberi nutriebantur. Nam et uerbis apostoli Petri Ananias et uxor eius, sicut in Actibus Apostolorum legimus, exanimes ceciderunt, nec resuscitati sunt, sed sepulti .

65. Sed si huic libro heretici  qui aduersantur ueteri Testamento, nolunt credere, Paulum apostolum quem nobiscum legunt, intueantur dicentem de quodam peccatore quem tradidit satane in interitum carnis,  ut anima salua sit . Et si nolunt hic mortem intelligere , quamlibet uindictam per satanam factam ab Apostolo fateantur: quod non eum odio, sed amore fecisse manifestat illud adiectum, ut anima salua sit. Aut in illis libris quibus ipsi magnam tribuunt auctoritatem, animaduertant quod dicimus, ubi scriptum est apostolum Thomam imprecatum cuidam, a quo palma percussus esset, atrocissime mortis supplicium, anima tamen eius commendata, ut in futuro ei seculo parceretur: cuius a leone occisi, a cetero corpore discerptam manum canis intulit mensis in quibus conuiuabatur Apostolus. Cui scripture licet nobis non credere; non est enim in catholico canone: illi tamen eam et legunt, et tanquam incorruptissimam uerissimamque honorant, qui aduersus corporales uindictas que sunt in ueteri Testamento, nescio qua cecitate acerrime seuiunt, quo animo et qua distributione temporum facte sint omnino nescientes.

66. Tenebitur ergo in hoc iniuriarum genere, quod per uindictam luitur, iste a Christianis modus [1 1Kb] , ut accepta iniuria non surgat in odium, sed infirmitatis misericordia paratus sit animus plura perpeti; nec correctionem negligat, qua uel consilio, uel auctoritate, uel potestate uti potest. Aliud iniuriarum genus est, quod in integrum restitui potest: cuius due species, una ad pecuniam, altera ad operam pertinet. Quapropter illius de tunica et uestimento, huius de angaria mille passuum et duum millium exempla subiecta sunt: quia et reddi uestimentum potest; et quem adiuueris opera, potest te etiam ipse, si opus fuerit, adiuuare. Nisi forte ita potius distinguendum est, ut prius quod positum est de percussa maxilla, omnia significet que sic ingeruntur ab improbis, ut restitui non possint nisi uindicta: secundum quod positum est de uestimento omnia significet que possunt restitui sine uindicta; et ideo forte additum est, Qui uoluerit tecum iudicio contendere, quia quod per iudicium aufertur, non ea ui putatur auferri, cui uindicta debeatur: tertium uero ex utroque confectum sit, ut et sine uindicta et cum uindicta possit restitui. Nam qui operam indebitam uiolenter exigit sine ullo iudicio, sicut facit qui angariat hominem improbe, et cogit se illicite adiuuari ab inuito, et penam improbitatis potest luere, et operam reddere, si hanc ille repetat qui improbum pertulit. In his ergo omnibus generibus iniuriarum Dominus docet patientissimum et misericordissimum, et ad plura perferenda paratissimum animum christiani esse oportere.

67. Sed quoniam parum est non nocere, nisi etiam prestes beneficium quantum potes, consequenter adiungit, et dicit: Omni petenti te da, et qui uoluerit mutuari a te, ne auersatus fueris. Omni petenti, inquit; non, omnia petenti: ut id des quod dare honeste et iuste potes. Quid si enim pecuniam petat, qua innocentem conetur opprimere? quid si postremo stuprum petat? Sed ne multa persequar que sunt  innumerabilia, id profecto dandum est quod nec tibi nec alteri noceat, quantum sciri aut credi ab homine potest: et cui iuste negaueris quod petit, indicanda est ipsa iustitia, ut non eum inanem dimittas. Ita omni petenti te dabis, quamuis non semper id quod petit dabis; et aliquando melius aliquid dabis, cum petentem iniusta correxeris.

68. Quod autem, ait, Qui uoluerit a te mutuari, ne auersatus fueris; ad animum referendum est. Hilarem enim datorem diligit Deus . Mutuatur autem omnis qui accipit, etiam si non ipse soluturus est: cum enim misericordibus Deus plura restittat, omnis qui beneficium prestat, feneratur. Aut si non placet accipere mutuantem nisi eum qui accipit redditurus, intelligendum est Dominum duo ipsa genera prestandi esse complexum. Namque aut donamus quod damus beneuole, aut reddituro commodamus. Et plerumque homines, qui proposito diuino premio donare parati sunt, ad dandum quod mutuum petitur pigri fiunt, quasi nichil recepturi a Deo, cum rem que datur, ille qui accipit exsoluat. Recte itaque ad hoc beneficii tribuendi genus nos diuina hortatur auctoritas dicens, Et qui uoluerit a te mutuari, ne auersatus fueris: id est, ne propterea uoluntatem alienes ab eo qui petit, quia et pecunia tua uacabit [1 1Kb] , et Deus tibi non redditurus est, cum homo reddiderit; sed cum id ex precepto Dei facis, apud illum qui hec iubet, infructuosum esse non potest.

CAPUT XXI.---69. Deinde adiungit, et dicit: Audistis quia dictum est, Diliges proximum tuum, et oderis inimicum tuum. Ego autem dico uobis, diligite inimicos uestros, benefacite his qui uos oderunt, et orate pro eis qui uos persequuntur: ut sitis filii Patris uestri qui in celis est, qui solem suum oriri iubet super bonos et malos, et pluit super iustos et iniustos. Si enim dilexeritis eos qui uos diligunt, quam mercedem habebitis? nonne et Publicani hoc faciunt? Et si salutaueritis fratres uestros tantum, quid amplius facitis? nonne et Ethnici hoc ipsum faciunt? Estote ergo uos perfecti, sicut et Pater uester qui in celis est, perfectus est. Nam sine ista dilectione, qua etiam inimicos et persecutores nostros diligere iubemur, ea que superius dicta sunt implere quis potest? Perfectio autem misericordie, qua plurimum anime laboranti consulitur, ultra dilectionem inimici porrigi non potest; et ideo sic clauditur: Estote ergo uos perfecti, sicut et Pater uester qui in celis est, perfectus est. Ita tamen ut Deus intelligatur perfectus tanquam Deus, et anima perfecta tanquam anima.

70. Gradum tamen esse aliquem in Phariseorum iustitia, que ad Legem ueterem pertinet, hinc intelligitur, quod multi homines eos etiam a quibus diliguntur oderunt; sicut luxuriosi filii parentes cercitores luxurie sue: ascendit ergo aliquem gradum qui proximum diligit, quamuis adhuc oderit inimicum. Eius autem imperio, qui uenit Legem implere, non soluere, perficiet beneuolentiam et benignitatem, cum eam usque ad inimici dilectionem perduxerit. Nam ille gradus quamuis nonnullus sit, tam paruus est tamen,  ut cum Publicanis etiam possit esse communis. Nec quod in Lege dictum est, Oderis inimicum tuum, uox iubentis iusto accipienda est, sed permittentis infirmo.

71. Oritur hic sane nullo modo dissimulanda questio, quod huic precepto Domini, quo nos hortatur diligere inimicos nostros, et benefacere his qui nos oderunt, et orare pro his qui nos persequuntur, multe alie Scripturarum partes minus diligenter et sobrie considerantibus uidentur aduerse; quia et in Prophetis inueniuntur multe imprecationes aduersus inimicos, que maledictiones putantur: sicut est illud, Fiat mensa eorum in laqueum ; et cetera que ibi dicuntur: et illud, Fiant filii eius pupilli, et uxor eius uidua ; et que alia uel supra uel infra in eodem psalmo in personam Iude per Prophetam dicuntur. Multa alia usquequaque in Scripturis reperiuntur, que uideantur esse contraria et huic precepto Domini, et illi apostolico, quo ait, Benedicite, et nolite maledicere : cum et de Domino scriptum sit quod maledixerit ciuitatibus que uerbum eius non acceperunt ; et memoratus Apostolus de quodam ita dixerit, Reddet illi Dominus secundum opera illius .

72. Sed hec facile soluuntur, quia et Propheta per imprecationem quid esset futurum cecinit, non optantis uoto, sed spiritu preuidentis; ita et Dominus, ita et Apostolus: quanquam in horum etiam uerbis non hoc inuenitur quod optauerint, sed quod predixerint. Non enim cum ait Dominus, ue tibi, Capharnaum, aliud sonat nisi aliquid ei mali euenturum merito infidelitatis: quod futurum Dominus non maleuolentia optabat, sed diuinitate cernebat. Et Apostolus non ait, Reddat; sed, Reddet illi Dominus secundum opera eius: quod uerbum prenuntiantis est, non imprecantis. Sicut et de illa hypocrisi Iudeorum, de qua iam dictum est, cui euersionem imminere cernebat, dixit, Percutiet te Deus, paries dealbate . Prophete autem maxime solent figura imprecantis futura predicere, sicut figura preteriti temporis ea que uentura erant sepe cecinerunt: sicut est illud, Quare fremuerunt gentes, et populi meditati sunt inania ? Non enim dixit, Quare frement gentes, et populi meditabuntur inania; cum ea non quasi iam transacta meminisset, sed uentura prospiceret. Tale etiam illud est, Diuiserunt sibi uestimenta mea, et super uestimentum meum miserunt sortem : et hic enim non dixit, Diuident sibi uestimenta mea, et super uestimentum meum mittent sortem. Nec tamen de his uerbis quisquam calumniatur, nisi qui non sentit uarietatem istam figurarum in loquendo nichil ueritati rerum minuere, et plurimum addere affectibus animorum.

CAPUT XXII.---73. Sed illud magis urget istam questionem, quod dicit apostolus Ioannes, Si quis scit peccare fratrem suum peccatum non ad mortem, postulabit, et dabit illi Dominus uitam qui peccat non ad mortem: est autem peccatum ad mortem; non pro illo dico ut roget . Aperte enim ostendit  esse quosdam fratres pro quibus orare non nobis precipitur, cum Dominus etiam pro persecutoribus nostris orare iubeat. Nec ista questio solui potest, nisi fateamur esse aliqua peccata in fratribus, que inimicorum persecutione grauiora sint. Fratres autem Christianos significare, multis diuinarum Scripturarum documentis probari potest. Manifestissimum tamen illud est, quod Apostolus ita ponit, Sanctificatus est enim uir infidelis in uxore, et sanctificata est mulier infidelis in fratre. Non enim addidit, nostro; sed manifestum existimauit, cum fratris nomine christianum intelligi uoluit, qui infidelem haberet uxorem. Et ideo paulo post dicit, Quod si infidelis discedit, discedat: non autem seruituti subiectus est frater uel soror in huiusmodi . Peccatum ergo fratris ad mortem puto esse, cum post agnitionem Dei per gratiam Domini nostri Iesu Christi quisque oppugnat fraternitatem, et aduersus ipsam gratiam, qua reconciliatus est Deo, inuidentie facibus agitatur  . Peccatum autem non ad mortem est, si quisquam non amorem a fratre alienauerit, sed officia fraternitatis debita per aliquam infirmitatem animi non exhibuerit. Quapropter et Dominus in cruce ait, Pater, ignosce illis, quia nesciunt quid faciunt : nondum enim gratie Spiritus sancti participes facti societatem sancte fraternitatis inierant. Et beatus Stephanus in Actibus Apostolorum orat pro eis a quibus lapidatur ; quia nondum Christo crediderant, neque aduersus illam communem gratiam dimicabant. Et apostolus Paulus propterea, credo, non orat pro Alexandro, quia iam frater erat, et ad mortem, id est, inuidentia fraternitatem oppugnando, peccauerat. Pro his autem qui non abruperant, amorem [1 1Kb] , sed timore succubuerant, orat ut eis ignoscatur. Sic enim dicit: Alexander erarius multa mihi mala ostendit; reddet illi Dominus secundum opera eius: quem et tu deuita; ualde enim restitit nostris sermonibus. Deinde subiungit pro quibus orat, ita dicens: In prima mea defensione nemo mihi affuit, sed omnes me dereliquerunt: non illis imputetur .

74. Ista differentia peccatorum Iudam tradentem a Petro negante distinguit: non quia penitenti non sit ignoscendum, ne contra illam sententiam Domini ueniamus, qua precipit semper ignoscendum esse fratri petenti ut sibi frater ignoscat : sed quia illius peccati tanta labes est, ut deprecandi humilitatem subire non possit, etiam si peccatum suum mala conscientia et agnoscere et enuntiare cogatur. Cum enim dixisset Iudas, Peccaui, quod tradiderim sanguinem iustum; facilius tamen desperatione cucurrit ad laqueum , quam humilitate ueniam deprecatus est. Quapropter multum interest quali penitentie ignoscat Deus. Multi enim multo citius se fatentur peccasse, atque ita sibi succensent ut uehementer se peccasse nollent; sed tamen  animum ad humiliandum et obterendum cor, implorandamque ueniam non deponunt: quam mentis affectionem, propter peccati magnitudinem, iam de damnatione illos habere credendum est.

75. Et hoc est fortasse peccare in Spiritum sanctum, id est, per malitiam et inuidiam, fraternam oppugnare caritatem post acceptam gratiam Spiritus sancti, quod peccatum Dominus neque hic, neque in futuro seculo dimitti dicit. Unde queri potest utrum in Spiritum sanctum Iudei peccauerint, quando dixerunt quod in Beelzebub principe demoniorum demonia Dominus expelleret: utrum hoc in ipsum Dominum dictum accipiamus, quia de se dicit alio loco, Si enim patrem familias Beelzebub uocauerunt, quanto magis domesticos eius ? An quoniam de magna inuidentia dixerant, ingrati tam presentibus beneficiis, quamuis nondum christiani fuerint, tamen propter ipsam inuidentie magnitudinem in Spiritum sanctum peccasse credendi sunt? Non enim hoc colligitur de uerbis Domini. Quamuis enim eodem loco dixerit, »Quicumque enim dixerit uerbum nequam aduersus Filium hominis, remittetur ei: qui autem dixerit uerbum aduersus Spiritum sanctum, non remittetur ei, neque in hoc seculo, neque in futuro;« tamen uideri potest ad hoc eos monuisse, ut accedant ad gratiam, et post acceptam gratiam non ita peccent, ut nunc peccauerunt. Nunc enim in Filium hominis dixerunt uerbum nequam, et potest eis dimitti, si conuersi fuerint, et ei crediderint, et Spiritum sanctum acceperint: quo accepto si fraternitati inuidere, et gratiam quam acceperunt oppugnare uoluerint, non eis dimitti, neque in hoc seculo neque in futuro. Nam si eos sic haberet condemnatos, ut nulla spes illis reliqua esset, non adhuc monendos iudicaret, cum addidit dicens: Aut facite arborem bonam, et fructum eius bonum: aut facite arborem malam, et fructum eius malum .

76. Sic itaque accipiatur diligendos inimicos esse, et benefaciendum his qui nos oderunt, et orandum pro his qui nos persequuntur, ut pro quibusdam etiam fratrum peccatis intelligatur non preceptum esse ut oremus; ne per imperitiam nostram diuina Scriptura  a se dissentire uideatur. Sed utrum sicut pro quibusdam non est orandum, ita etiam contra aliquos orandum sit, nondum satis apparuit. Generaliter enim dictum est, Benedicite, et nolite maledicere: et illud, Nemini malum pro malo reddentes . Pro quo autem non oras, non etiam contra illum oras: potes enim uidere certam eius penam, et penitus desperatam salutem, et non quia odisti eum, ideo pro illo non oras; sed quia sentis nichil te posse proficere, et orationem tuam non uis repelli a iustissimo iudice. Sed quid agimus de his contra quos oratum a sanctis accepimus, non ut corrigerentur, nam hoc modo potius pro ipsis oratum est; sed ad illam ultimam damnationem: non sicut contra Domini traditorem per prophetam; nam illa, ut dictum est, predictio futurorum, non optatio supplicii fuit: nec sicut ab Apostolo contra Alexandrum;  nam et inde iam satis dictum est: sed sicut in Apocalypsi Ioannis legimus martyres orare ut uindicentur ; cum ille primus martyr ut lapidatoribus suis ignosceretur, orauerit.

77. Sed hinc non oportet moueri. Quis enim audeat affirmare, cum illi sancti candidati se uindicari petierint, utrum contra ipsos homines, an contra regnum peccati petierint? Nam ipsa est sincera et plena iustitie et misericordie uindicta martyrum, ut euertatur regnum peccati, quo regnante tanta perpessi sunt. Ad cuius euersionem nititur Apostolus, dicens: Non ergo regnet peccatum in uestro mortali corpore . Destruitur autem et euertitur peccati regnum, partim correctione hominum, ut caro spiritui subiiciatur; partim damnatione perseuerantium in peccato, ut ita iustitia ordinentur, ut iustis cum Christo regnantibus molesti esse non possint. Intuere apostolum Paulum; nonne tibi uidetur in seipso Stephanum martyrem uindicare, cum dicit: Non sic pugno, tanquam erem cedens; sed castigo corpus meum, et seruituti subiicio ? Nam hoc in se utique prosternebat, et debilitabat, et uictum [1 1Kb] ordinabat, unde Stephanum ceterosque Christianos fuerat persecutus. Quis ergo conuincit martyres sanctos non talem suam uindictam a Domino esse deprecatos, cum etiam finem huius seculi, in quo tanta exitia pertulerunt, ad suam uindictam potuerint licenter optare? Quod qui orant, et pro inimicis suis orant qui sanabiles sunt, et contra illos non orant [2 1Kb] qui insanabiles esse uoluerunt: quia Deus quoque puniendo illos non est maleuolus tortor, sed iustissimus ordinator. Sine ulla ergo dubitatione diligamus inimicos nostros, benefaciamus his qui oderunt nos, et oremus pro eis qui nos persequuntur.

CAPUT XXIII.---78. Quod autem consequenter positum est, Ut sitis filii Patris uestri qui in celis est, ex illa regula intelligendum est, qua et Ioannes dicit, Dedit illis potestatem filios Dei fieri . Unus enim naturaliter Filius est, qui nescit omnino peccare: nos autem potestate accepta efficimur filii, in quantum ea que ab illo precipiuntur implemus. Unde apostolica disciplina adoptionem appellat, qua in eternam hereditatem uocamur, ut coheredes Christi esse possimus . Filii ergo efficimur regeneratione spirituali, et adoptamur in regnum Dei, non tanquam alieni, sed tanquam ab illo facti et creati: ut unum sit beneficium, quo nos fecit esse per omnipotentiam suam, cum ante nichil essemus; alterum quo adoptauit, ut cum eo tanquam filii uita eterna pro nostra participatione frueremur. Itaque non ait, Facite ista, quia estis filii; sed, Facite ista, ut sitis filii.

79. Cum autem ad hoc nos uocat per ipsum Unigenitum, ad similitudinem suam nos uocat. Ille enim, sicut consequenter dicit, solem suum oriri facit super bonos et malos, et pluit super iustos et iniustos. Siue solem suum non istum carneis oculis uisibilem accipias,  sed illam sapientiam, de qua dicitur, Candor est enim lucis eterne ; de qua item dicitur, Ortus est mihi iustitie sol; et iterum, uobis autem qui timetis nomen Domini, orietur sol iustitie : ut etiam pluuiam accipias irrigationem doctrine ueritatis, quia bonis et malis apparuit, et bonis et malis euangelizatus est Christus. Siue istum solem mauis accipere non solum hominum, sed etiam pecorum corporeis oculis propalatum; et istam pluuiam qua fructus gignuntur, qui ad refectionem corporis dati sunt: quod probabilius intelligi existimo: ut ille sol spiritualis non oriatur, nisi bonis et sanctis; quia hoc ipsum est, quod plangunt iniqui in illo libro qui Sapientia Salomonis inscribitur, Et sol non ortus est nobis : et illa pluuia spiritualis non irriget nisi bonos; quia malos significauit uinea, de qua dictum est, Mandabo nubibus meis ne pluant super cam . Sed siue hoc siue illud intelligas, magna Dei bonitate fit, que nobis imitanda precipitur, si filii Dei esse uolumus. Quantum enim huius uite solatium afferat lux ista uisibilis, et pluuia corporalis, quis tam ingratus est ut non sentiat? Quod solatium uidemus et iustis in hac uita et peccatoribus communiter exhiberi. Non autem ait, qui facit solem  oriri super bonos et malos; sed addidit, suum, id est, quem ipse fecit atque constituit, et a nullo aliquid sumpsit ut faceret, sicut in Genesi de omnibus luminaribus scribitur ; qui proprie potest dicere sua esse omnia que de nichilo creauit: ut hinc admoneremur quanta liberalitate inimicis nostris ex precepto eius prestare debeamus que nos non creauimus, sed de muneribus eius accepimus.

80. Quis autem potest uel paratus esse ab infirmis iniurias sustinere, quantum eorum saluti prodest; et malle amplius iniquitatis aliene perpeti, quam id quod perpessus est reddere; omni petenti a se aliquid, uel id quod petit, si habetur, et si recte dari potest, uel consilium bonum, uel beneuolum dare animum, nec se auertere ab eo qui mutuari cupit; diligere inimicos, benefacere his qui se oderunt, orare pro eis qui se persequuntur? quis ergo hec facit, nisi plene perfecteque misericors? Quo uno consilio miseria deuitatur, opitulante illo qui ait, Misericordiam uolo magis quam sacrificium : Beati ergo misericordes; quia ipsorum miserebitur. Sed iam commode fieri puto, ut hic lector tam longo uolumine fatigatus respiret aliquantum, et ad cetera se reficiat in alio libro consideranda.



LIBER SECUNDUS. In posteriorem partem sermonis Domini in monte, contentam Matthei capp. sexto et septimo.


 CAPUT PRIMUM.---1. Misericordiam, usque ad cuius tractationem liber primus terminum accepit, sequitur cordis mundatio, unde iste sumit exordium. Cordis autem mundatio est, tanquam oculi [1 1Kb] quo uidetur Deus; cuius simplicis habendi tantam curam esse oportet, quantam eius rei dignitas flagitat, que tali oculo conspici potest. Huic autem oculo magna ex parte mundato difficile est non subrepere sordes aliquas de his rebus que ipsas bonas nostras actiones comitari solent, ueluti est laus humana. Si quidem non recte uixere, perniciosum est: recte autem uiuere, et nolle laudari, quid est aliud quam inimicum esse rebus humanis, que utique tanto sunt miseriores, quanto minus placet recta uita hominum? Si ergo inter quos uiuis, te recte uiuentem non laudauerint, illi in errore sunt: si autem laudauerint, tu in periculo; nisi tam simplex cor habueris et mundum, ut ea que recte facis, non propter laudes hominum facias; magisque illis recta laudantibus gratuleris, quibus id quod bonum est placet, quam tibi ipsi; quia recte uiueres, etiam si nemo laudaret: ipsamque laudem tuam tunc intelligas utilem esse laudantibus, si non teipsum in tua bona uita, sed Deum honorent, cuius sanctissimum templum est quisquis uiuit bene; ut illud impleatur quod ait Dauid, In Domino laudabitur anima mea; audiant mites, et iucundentur . Pertinet ergo ad oculum mundum non intueri in recte faciendo laudes hominum, et ad eas referre quod recte facis, id est, propterea recte  facere aliquid, ut hominibus placeas. Sic enim etiam simulare bonum libebit, si non attenditur nisi ut homo laudet; qui quoniam uidere cor non potest, potest etiam falsa laudare. Quod qui faciunt, id est, qui bonitatem simulant, duplici corde sunt. Non ergo habet simplex, id est, mundum cor, nisi qui transcendit humanas laudes, et illum solum intuetur, cum recte uiuit, et ei placere nititur, qui conscientie solus inspector est. De cuius conscientie puritate quidquid procedit, tanto est laudabilius, quanto humanas laudes minus desiderat.

2. Cauete ergo, inquit, facere iustitiam uestram coram hominibus, ut uideamini ab eis: id est, cauete hoc animo iuste uiuere, et ibi constituere bonum uestrum, ut uos uideant homines. Alioquin mercedem non habebitis apud Patrem uestrum qui in celis est: non si ab hominibus uideamini; sed si propterea iuste uiuatis, ut ab hominibus uideamini. Nam ubi erit, quod in principio sermonis huius dictum est, uos estis lumen mundi? Non potest ciuitas abscondi super montem constituta; neque accendunt lucernam et ponunt eam sub modio, sed super candelabrum, ut luceat omnibus qui in domo sunt. Sic luceat lumen uestrum coram hominibus, ut uideant bona facta uestra. Sed non ibi constituit finem; addidit enim, et glorificent Patrem uestrum, qui in celis est . Hic autem, quia hoc reprehendit, si ibi sit finis recte factorum, id est, si propterea recte faciamus, ut tantum uideamur ab hominibus; posteaquam dixit, Cauete facere iustitiam uestram coram hominibus, ut uideamini ab eis, nichil addidit. In quo apparet, non  hoc eum prohibuisse ut recte fiat coram hominibus, sed ne ob id forte recte fiat coram hominibus, ut uideamur ab eis, id est, ut hoc intueamur, et ibi finem nostri propositi collocemus.

3. Nam et Apostolus dicit, Si adhuc hominibus placerem, Christi seruus non essem ; cum alio loco dicat, Placete omnibus per omnia, sicut et ego omnibus per omnia placeo . Quod qui non intelligunt, contrarium putant; cum ille se dixerit non placere hominibus, quia non ideo recte faciebat ut placeret hominibus, sed ut Deo, ad cuius amorem corda hominum uolebat conuertere, eo ipso quo placebat hominibus. Itaque et non se placere hominibus recte dicebat, quia in eo ipso ut Deo placeret intuebatur: et placendum esse hominibus recte precipiebat, non ut hoc appeteretur tanquam merces recte factorum; sed quia Deo placere non posset, qui non se iis quos saluos fieri uellet preberet imitandum: imitari autem illum qui sibi non placuerit, nullo pacto quisquam potest. Sicut ergo non absurde loqueretur, qui diceret, In hac opera qua nauem quero, non nauem quero, sed patriam: sic et Apostolus conuenienter diceret, In hac opera, qua hominibus placeo, non hominibus, sed Deo placeo, quia non hoc appeto, sed ad id refero ut me imitentur, quos saluos fieri uolo. Sicut dicit de oblatione que fit in sanctos, Non quia quero datum, sed inquiro fructum : id est, Quod quero datum uestrum, non hoc quero, sed fructum uestrum. Hoc enim indicio apparere poterat quantum profecissent in Deum, cum id libenter offerrent [1 1Kb] , quod non propter gaudium de muneribus, sed propter communionem caritatis ab eo querebatur.

4. Quanquam et cum addit, et dicit, Alioquin mercedem non habebitis apud Patrem uestrum qui in celis est, nichil aliud demonstrat nisi id nos cauere oportere, ne humanam laudem pro nostrorum operum mercede queramus, id est, ea nos beatos effici arbitremur.

CAPUT II.---5. Cum ergo facis eleemosynam, inquit, noli tuba canere ante te, sicut hypocrite faciunt in synagogis et in uicis, ut glorificentur ab hominibus. Noli, inquit, sic uelle innotescere, ut hypocrite. Manifestum est autem hypocritas non quod oculis pretendunt hominum, id etiam corde gestare. Sunt enim hypocrite simulatores, tanquam pronuntiatores personarum alienarum, sicut in theatricis fabulis. Non enim qui agit partes Agamemnonis in tragedia, uerbi gratia, siue alicuius alterius ad historiam uel fabulam que agitur pertinentis, uere ipse est; sed simulat eum, et hypocrita dicitur. Sic in Ecclesia, uel in omni uita humana, quisquis se uult uideri quod non est, hypocrita est. Simulat enim iustum, non exhibet; quia totum fructum in laude hominum ponit, quam possunt etiam simulantes percipere, dum fallunt eos quibus uidentur boni, ab eisque laudantur. Sed tales ab inspectore cordis Deo mercedem non accipiunt, nisi fallacie supplicium: ab hominibus autem, inquit, perceperunt mercedem suam; rectissimeque his dicetur, Recedite a me, operarii dolosi: nomen  meum habuistis, sed opera mea non fecistis. Illi ergo perceperunt mercedem suam, qui non ob aliud eleemosynam faciunt, nisi ut glorificentur ab hominibus: non si glorificentur ab hominibus, sed si ideo faciant ut glorificentur, sicut superius tractatum est. Laus enim humana non appeti a recte faciente, sed subsequi debet recte facientem: ut illi proficiant, qui etiam imitari possunt quod laudant; non ut hic putet aliquid eos sibi prodesse, quem laudant.

6. Te autem faciente eleemosynam, non sciat sinistra tua quid faciat dextera tua. Si intellexeris sinistram infideles dici, uidebitur nulla esse culpa, placere fidelibus uelle: cum prorsus nichilominus in quorumlibet hominum laude fructum et finem boni operis constituere prohibeamur. Quod autem ad id pertinet ut te imitentur, quibus recte facta tua placuerint, non tantum fidelibus, sed etiam infidelibus exhibendum est, ut laudandis bonis operibus nostris Deum honorent, et ueniant ad salutem. Si autem sinistram inimicum putaueris, ut nesciat inimicus tuus cum eleemosynam facis; cur ipse Dominus inimicis Iudeis circumstantibus misericorditer sanauit homines? cur apostolus Petrus, sanato eo quem ad portam Speciosam, debilem miseratus est, etiam iras inimicorum in se atque in alios Christi discipulos pertulit ? Deinde si non oportet scire inimicum, cum eleemosynam facimus, quomodo cum ipso inimico faciemus, ut illud impleamus preceptum, Si esurierit inimicus tuus, ciba illum, si sitierit, potum da illi ?

7. Tertia solet esse carnalium opinio, tam absurda et ridenda, ut non eam commemorarem, nisi expertus essem non paucos eo errore detineri, qui dicunt sinistre nomine uxorem significari: ut quoniam in re familiari tenaciores pecuniarum solent esse femine, lateat eas cum aliquid misericorditer uiri earum egenis impendunt propter domesticas lites. Quasi uero soli uiri christiani sint, et non hoc preceptum etiam feminis datum sit. Cui ergo sinistre iubetur femina occultare opus misericordie sue? An etiam uir sinistra erit femine? quod absurdissime dicitur. Aut si quispiam putat inuicem sibi sinistras esse; si ab altero ita erogetur aliquid de re familiari, ut sit contra alterius uoluntatem, non erit christianum tale coniugium: sed necesse est ut quisquis eorum eleemosynam facere uoluerit ex precepto Dei, quemcumque aduersum habuerit, inimicus sit precepto Dei, et ideo inter infideles deputetur: preceptum est autem de talibus, ut bona sua conuersatione ac moribus lucrifaciat uxorem maritus fidelis, uel maritum mulier fidelis; quapropter non sibi debent occultare bona opera sua, quibus inuitandi sunt ad inuicem, ut alter alterum possit ad christiane fidei communionem inuitare. Nec furta facienda sunt, ut promereatur Deus. Quod si occultandum est aliquid, quamdiu alterius infirmitas equo animo id non potest sustinere, quod tamen non iniuste atque illicite fit; non tamen ipsam nunc sinistram significari totius capituli consideratione facile apparet, in qua simul inuenietur quam sinistram uocet.

8. Cauete, inquit, facere iustitiam uestram coram  hominibus ut uideamini ab eis: alioquin mercedem non habebitis apud Patrem uestrum qui in celis est. Generaliter hic iustitiam nominauit, deinde particulariter exsequitur. Est enim pars aliqua iustitie opus quod per eleemosynam fit, et ideo connectit dicendo, Cum ergo facis eleemosynam, noli tuba canere ante te, sicut hypocrite faciunt in synagogis et in uicis, ut glorificentur ab hominibus. Ad hoc respicit quod superius ait, Cauete facere iustitiam uestram coram hominibus, ut uideamini ab eis. Quod autem sequitur, Amen dico uobis, perceperunt mercedem suam, ad illud respicit quod supra posuit, Alioquin mercedem non habebitis apud Patrem uestrum qui in celis est. Deinde sequitur, Te autem faciente eleemosynam. Cum dicit, Te autem, quid aliud dicit, quam, Non quomodo illi? Quid ergo mihi iubet? Te autem faciente, inquit, eleemosynam, non sciat sinistra tua quid faciat dextera tua. Ergo illi sic faciunt, ut sciat sinistra eorum quid faciat dextera eorum. Quod igitur in illis culpatum est, hoc tu facere uetaris. In illis autem hoc culpatum est, quod ita faciunt ut laudes hominum querant. Quapropter nichil consequentius sinistra uidetur significare, quam ipsam delectationem laudis. Dextera autem significat intentionem implendi precepta diuina. Cum itaque conscientie facientis eleemosynam miscet se appetitio laudis humane, fit sinistra conscia operis dextere: Nesciat ergo sinistra tua quid faciat dextera tua, id est, non se misceat conscientie tue laudis humane appetitio, cum in eleemosyna facienda diuinum preceptum contendis implere.

9. Ut sit eleemosyna tua in abscondito. Quid est, in abscondito, nisi in ipsa bona conscientia, que humanis oculis demonstrari non potest, nec uerbis aperiri? Quandoquidem multi multa mentiuntur. Quapropter si dextera intrinsecus agit in abscondito, ad sinistram pertinent omnia exteriora, que sunt uisibilia et temporalia. Sit ergo eleemosyna tua in ipsa conscientia tua, ubi multi eleemosynam faciunt bona uoluntate, etiam si pecuniam, uel si quid aliud, quod inopi largiendum est, non habent. Multi autem foris faciunt, et intus non faciunt qui uel ambitione, uel alicuius rei temporalis gratia uolunt misericordes uideri, in quibus sola sinistra operari existimanda est. Item alii quasi medium inter utrosque locum tenent, ut et intentione que in Deum est eleemosynam faciant, et tamen inserat se huic optime uoluntati nonnulla etiam laudis uel cuiusce rei fragilis et temporalis cupiditas. Sed Dominus noster multo uehementius prohibet solam sinistram in nobis operari, quando etiam misceri eam uetat operibus dextere: ut scilicet non modo sola temporalium rerum cupiditate caueamus eleemosynam facere; sed nec ita in hoc opere attendamus Deum, ut sese misceat uel adiungat exteriorum appetitio commodorum. Agitur enim de corde mundando, quod nisi fuerit simplex, mundum non erit. Simplex autem quomodo erit si duobus dominis seruit, nec una intentione rerum eternarum purificat aciem suam, sed eam mortalium quoque fragiliumque rerum amore obnubilat?  Sit ergo eleemosyna tua in abscondito; et Pater tuus qui uidet in abscondito reddet tibi. Rectissime omnino et uerissime. Si enim premium ab eo exspectas qui conscientie solus inspector est, sufficiat tibi ad promerendum premium ipsa conscientia. Multa latina exemplaria sic habent, Et Pater tuus qui uidet in abscondito, reddet tibi palam: sed quia in grecis, que priora sunt, non inuenimus, palam  , non putauimus hinc esse aliquid disserendum.

CAPUT III.---10. Et cum oratis, inquit, non eritis sicut hypocrite, qui amant in synagogis et in angulis platea rum stantes orare, ut uideantur ab hominibus. Neque hic uideri ab hominibus nefas est; sed ideo hec agere ut uidearis ab hominibus: et superfluo toties eadem dicuntur, cum sit iam una regula custodienda, qua cognitum est, non si hec sciant homines, formidandum esse aut fugiendum; sed si hoc animo fiant, ut fructus in eis expetatur placendi hominibus. Seruat etiam ipse Dominus eadem uerba, cum adiungit similiter, Amen dico uobis, perceperunt mercedem suam; hinc ostendens id se prohibere, ne ea merces appetatur, qua stulti gaudent cum laudantur ab hominibus.

11. uos autem cum oratis, inquit, introite in cubicula uestra. Que sunt ista cubicula, nisi ipsa corda, que in Psalmo etiam significantur, cum dicitur, Que dicitis in cordibus uestris, et in cubilibus uestris compungimini ? Et claudentes ostia orate, ait, Patrem uestrum in abscondito. Parum est intrare in cubicula, si ostium pateat importunis, per quod ostium ea que foris sunt improbe se immergunt, et interiora nostra appetunt. Foris autem diximus esse omnia temporalia et uisibilia, que per ostium, id est per carnalem sensum, in cogitationes nostras penetrant, et turba uanorum phantasmatum orantibus obstrepunt. Claudendum est ergo ostium, id est, carnali sensui resistendum est, ut oratio spiritualis dirigatur ad Patrem, que fit in intimis cordis, ubi oratur Pater in abscondito. Et Pater, inquit, uester qui uidet in abscondito, reddet uobis. Et hoc tali clausula terminandum fuit: non enim hoc monet nunc ut oremus, sed quomodo oremus; neque superius, ut faciamus eleemosynam, sed quo animo faciamus: quoniam de corde mundando, precipit, quod non mundat, nisi una et simplex intentio in eternam uitam solo et puro amore sapientie.

12. Orantes autem nolite, ait, multum loqui, sicut Ethnici: arbitrantur enim quod in multiloquio suo exaudiantur. Sicut hypocritarum est prebere se spectandos in oratione, quorum fructus est placere hominibus; ita Ethnicorum, id est Gentilium, in multiloquio se putare exaudiri. Et reuera omne multiloquium a Gentilibus uenit, qui exercende lingue potius quam mundando animo dant operam. Et hoc nugatorii studii genus etiam ad Deum prece flectendum transferre conantur, arbitrantes sicut hominem iudicem uerbis adduci in sententiam. Nolite itaque similes illis esse, dicit unus et uerus magister. Scit enim Pater uester quid uobis necessarium sit, antequam petati,  ab eo. Si enim uerba multa ad id proferuntur, ut instruatur et doceatur ignarus, quid eis opus est ad rerum omnium cognitorem, cui omnia que sunt, eo ipso quo sunt, loquuntur, seseque indicant facta; et ea que futura sunt eius artem sapientiamque non latent, in qua sunt et que transierunt, et que transitura sunt, omnia presentia, et non transeuntia?

13. Sed quoniam, quamuis pauca, tamen uerba et ipse dicturus est quibus nos doceat orare; queri potest cur uel his uerbis paucis opus sit ad eum qui scit omnia antequam fiant, et nouit, ut dictum est, quid nobis sit necessarium, antequam petamus ab eo? Hic primo respondetur, non uerbis nos agere debere apud Deum, ut impetremus quod uolumus, sed rebus quas animo gerimus, et intentione cogitationis, cum dilectione pura et simplici affectu: sed res ipsas uerbis nos docuisse Dominum nostrum, quibus memorie mandatis eos ad tempus orandi recordemur.

14. Sed rursus queri potest, siue rebus, siue uerbis orandum sit, quid opus sit ipsa oratione, si Deus iam nouit quid nobis necessarium sit: nisi quia ipsa orationis intentio cor nostrum serenat et purgat, capaciusque efficit ad excipienda diuina munera, que spiritualiter nobis infunduntur. Non enim ambitione precum nos exaudit Deus, qui semper paratus est dare suam lucem nobis, non uisibilem, sed intelligibilem et spiritualem: sed nos non semper parati sumus accipere, eum inclinamur in alia, et rerum temporalium cupiditate tenebramur. Fit ergo in oratione conuersio cordis ad eum, qui semper dare paratus est, si nos capiamus quod dederit; et in ipsa conuersione purgatio interioris oculi, cum excluduntur ea que temporaliter cupiebantur, ut acies cordis simplicis ferre possit simplicem lucem, diuinitus [1 1Kb] sine ullo occasu aut immutatione fulgentem: nec solum ferre, sed etiam manere in illa; non tantum sine molestia, sed etiam cum ineffabili gaudio, quo uere ac sinceriter beata uita perficitur.

CAPUT Iu.---15. Sed iam considerandum est que nos orare ille preceperit, per quem et discimus quid oremus, et consequimur quod oramus. Sic itaque orate uos, inquit: Pater noster qui es in celis, sanctificetur nomen tuum: adueniat regnum tuum: fiat uoluntas tua sicut in celo et in terra: panem nostrum quotidianum da nobis hodie: et dimitte nobis debita nostra, sicut et nos dimittimus debitoribus nostris: et ne nos inferas in tentationem; sed libera nos a malo. Cum in omni deprecatione beneuolentia concilianda sit eius quem deprecamur, deinde dicendum quid deprecemur; laude illius ad quem oratio dirigitur, solet beneuolentia conciliari, et hoc in orationis principio poni solet: in quo Dominus noster nichil aliud nos dicere iussit, nisi, Pater noster qui es in celis. Multa enim dicta sunt in laudem Dei, que per omnes sanctas Scripturas uarie lateque diffusa poterit quisque considerare, cum legit: nusquam tamen inuenitur preceptum populo Isrel ut diceret, Pater noster, aut ut oraret Patrem Deum;  sed Dominus eis insinuatus est, tanquam seruientibus, id est, secundum carnem adhuc uiuentibus. Hoc autem dico, cum mandata Legis acciperent, que obseruare iubebantur: nam Prophete sepe ostendunt eumdem Dominum nostrum etiam Patrem eorum esse potuisse, si ab eius mandatis non aberrarent: sicuti est illud, Filios genui, et exaltaui; ipsi autem spreuerunt me ; et illud, Ego dixi, Dii estis, et filii Excelsi omnes [1 1Kb] ; et illud, Si Dominus sum, ubi est timor meus? et si Pater sum, ubi est honor meus ? et alia permulta, ubi arguuntur Iudei, quia filii esse peccando noluerunt: exceptis eis que in prophetia dicuntur de futuro populo christiano, quod Patrem Deum esset habiturus, secundum illud euangelicum, Dedit eis potestatem filios Dei fieri : apostolus autem Paulus dicit, Quamdiu heres paruulus est, nichil distat a seruo; et spiritum adoptionis nos accepisse commemorat, in quo clamamus, Abba, Pater .

16. Et quoniam quod uocamur ad eternam hereditatem, ut simus Christi coheredes, et in adoptionem filiorum ueniamus, non est meritorum nostrorum, sed gratie Dei; eamdem ipsam gratiam in orationis principio ponimus, cum dicimus, Pater noster. Quo nomine et caritas excitatur; quid enim carius filiis debet esse quam pater? et supplex affectus, cum homines dicunt Deo, Pater noster: et quedam impetrandi presumptio, que petituri sumus; cum priusquam aliquid peteremus, tam magnum donum accepimus, ut sinamur dicere, Pater noster, Deo. Quid enim iam non det filiis petentibus, cum hoc ipsum ante dederit, ut filii essent? Postremo quanta cura animum tangit, ut qui dicit, Pater noster, tanto Patre non sit indignus? Si enim quisquam plebeius senatorem grandioris etatis ab eo ipso patrem uocare permittatur; sine dubio trepidabit, nec facile audebit, cogitans humilitatem generis sui, et opum indigentiam, et plebeie persone uilitatem: quanto ergo magis trepidandum est appellare Patrem Deum, si tanta est labes, tanteque sordes in moribus, ut multo iustius eas a sua coniunctione Deus expellat, quam ille senator cuiusuis mendici egestatem? Quandoquidem ille hoc contemnit in mendico, quo et ipse potest rerum humanarum fragilitate deuenire: Deus autem in sordidos mores nunquam cadit. Et gratias misericordie ipsius, qui hoc a nobis exigit, ut Pater noster sit; quod nullo sumptu, sed sola bona uoluntate comparari potest. Admonentur etiam hic diuites, uel genere nobiles secundum seculum, cum christiani facti fuerint, non superbire aduersus pauperes et ignobiles; quoniam simul dicunt Deo, Pater noster: quod non possunt uere ac pie dicere, nisi se fratres esse cognoscant.

CAPUT u.---17. Utatur ergo uoce Noui Testamenti populus nouus, ad eternam hereditatem uocatus, et dicat, Pater noster qui es in celis: id est, in sanctis et iustis. Non enim spatio locorum continetur Deus. Sunt enim celi excellentia quidem mundi corpora,  sed tamen corpora, que non possunt esse nisi in loco: sed si in celis tanquam in superioribus mundi partibus locus Dei esse creditur melioris meriti sunt aues, quarum uita est Deo uicinior. Non autem scriptum est, Prope est Dominus excelsis hominibus, aut eis qui in montibus habitant: sed scriptum est, Prope est Dominus obtritis corde ; quod magis pertinet ad humilitatem. Sed quemadmodum terra appellatus est peccator, cum ei dictum est, Terra es, et in terram ibis : sic celum iustus e contrario dici potest. Iustis enim dicitur, Templum enim Dei sanctum est, quod estis uos . Quapropter si in templo suo habitat Deus, et sancti templum eius sunt; recte dicitur, qui es in celis, qui es in sanctis. Et accommodatissima ista similitudo est, ut spiritualiter tantum interesse uideatur inter iustos et peccatores, quantum corporaliter inter celum et terram.

18. Cuius rei significande gratia, cum ad orationem stamus, ad orientem conuertimur, unde celum surgit: non tanquam ibi habitet et Deus, quasi ceteras mundi partes deseruerit [1 1Kb] qui ubique presens est, non locorum spatiis, sed maiestatis potentia [2 1Kb] ; sed ut admoneatur animus ad naturam excellentiorem se conuertere, id est ad Deum, cum ipsum corpus eius quod est terrenum, ad corpus excellentius, id est ad corpus celeste conuertitur. Conuenit etiam gradibus religionis, et plurimum expedit, ut omnium sensibus et paruulorum et magnorum bene sentiatur de Deo. Et ideo qui uisibilibus adhuc pulchritudinibus dediti sunt, nec possunt aliquid incorporeum cogitare, quoniam necesse est celum preferant terre; tolerabilior est opinio eorum, si Deum quem adhuc corporaliter cogitant, in celo potius credant esse, quam in terra: ut cum aliquando cognouerint dignitatem anime celeste etiam corpus excedere, magis eum querant in anima, quam in corpore etiam celesti; et cum cognouerint quantum distet inter peccatorum animas et iustorum, sicut non audebant, cum adhuc carnaliter saperent, eum in terra collocare, sed in celo, sic postea meliori fide uel intelligentia magis eum in animis iustorum quam in peccatorum requirant. Recte ergo intelligitur quod dictum est, Pater noster qui es in celis, in cordibus iustorum esse dictum, tanquam in templo sancto suo. Simul etiam ut qui orat, in se quoque ipso uelit habitare quem inuocat: et cum hoc affectat, teneat iustitiam; quo munere inuitatur ad inhabitandum animum Deus.

19. Iam uideamus que sint petenda. Dictum est enim quis sit qui petitur, et ubi habitet. Primum autem omnium que petuntur hoc est, Sanctificetur nomen tuum. Quod non sic petitur, quasi non sit sanctum nomen Dei, sed ut sanctum habeatur ab hominibus: id est, ita illis innotescat Deus, ut non existiment aliquid sanctius, quod magis offendere timeant. Neque enim quia dictum est, Notus in Iudea Deus, in Isrel  magnum nomen eius ; sic intelligendum est quasi alibi minor sit Deus, alibi maior: sed ibi magnum est nomen eius, ubi pro sue maiestatis magnitudine nominatur. Ita ibi dicitur sanctum nomen eius, ubi cum ueneratione et offensionis timore nominatur. Et hoc est quod nunc agitur, dum Euangelium adhuc usque per diuersas gentes innotescendo, commendat unius Dei nomen per administrationem Filii eius.

CAPUT uI.---20. Deinde sequitur, Adueniat regnum tuum. Sicut ipse Dominus in Euangelio docet, tunc futurum esse iudicii diem, cum Euangelium predicatum fuerit in omnibus gentibus : que res pertinet ad sanctificationem nominis Dei. Non enim et hic ita dictum est, Adueniat regnum tuum, quasi nunc Deus non regnet. Sed forte quis dicat, Adueniat dictum esse in terram. Quasi uero non etiam ipse nunc regnet in terra, semperque in ea regnauerit a constitutione mundi. Adueniat ergo accipiendum est, manifestetur hominibus. Quemadmodum enim etiam presens lux absens est cecis, et eis qui oculos claudunt; ita Dei regnum, quamuis nunquam discedat de terris, tamen absens est ignorantibus. Nulli autem licebit ignorare regnum Dei, cum eius Unigenitus non solum intelligibiliter, sed etiam uisibiliter in homine Dominico de celo uenerit iudicaturus uiuos et mortuos  . Post quod iudicium, id est, cum discretio et separatio iustorum ab iniustis facta fuerit, ita inhabitabit iustos Deus, ut non opus sit quemquam doceri per hominem, sed sint omnes, ut scriptum est, docibiles Deo . Deinde beata uita omni ex parte perficietur in sanctis in eternum, sicuti nunc celestes Angeli sanctissimi atque beatissimi, solo Deo illustrante sapientes et beati sunt; quia et hoc promisit Dominus suis: In resurrectione erunt, inquit, sicut Angeli in celis .

21. Et ideo post illam petitionem qua dicimus, Adueniat regnum tuum, sequitur, Fiat uoluntas tua sicut in celo et in terra: id est, sicut est in Angelis qui sunt in celis, uoluntas tua, ut omnimodo tibi ad hereant teque perfruantur, nullo errore obnubilante sapientiam eorum, nulla miseria impediente beatitudinem eorum; ita fiat in sanctis tuis qui in terra sunt, et de terra, quod ad corpus attinet, facti sunt, et quamuis in celestem habitationem atque immutationem, tamen de terra assumendi sunt. Ad hoc respicit etiam illa Angelorum predicatio, Gloria in excelsis Deo, et in terra pax hominibus bone uoluntatis : ut cum precesserit bona uoluntas nostra, que uocantem sequitur, perficiatur in nobis uoluntas Dei, sicuti est in celestibus Angelis; ut nulla aduersitas resistat nostre beatitudini, quod est pax. Item Fiat uoluntas tua, recte intelligitur, obediatur preceptis tuis: sicut in celo et in terra, id est, sicut ab Angelis, ita ab hominibus. Nam fieri uoluntatem Dei, cum obtemperatur preceptis eius, ipse Dominus dicit, cum ait, Meus cibus est ut faciam uoluntatem eius qui  rie misit ; et sepe, Non ueni facere uoluntatem meam, sed uoluntatem eius qui me misit ; et cum ait, Ecce mater mea, et ecce fratres mei, et quicumque fecerit uoluntatem Dei, hic mihi est frater, et mater, et soror . Qui ergo faciunt uoluntatem Dei, in illis utique fit uoluntas Dei: non quia ipsi faciunt ut uelit Deus; sed quia faciunt quod ille uult, id est, faciunt secundum uoluntatem eius.

22. Est etiam ille intellectus: Fiat uoluntas tua sicut in celo et in terra, sicut in sanctis et iustis, ita etiam in peccatoribus. Quod adhuc duobus modis accipi potest: siue ut oremus etiam pro inimicis nostris;  ut ita dictum sit, Fiat uoluntas tua sicut in celo et in terra, tanquam si diceretur, Faciant uoluntatem tuam sicut iusti, ita etiam peccatores, ut ad te conuertantur: siue ita, Fiat uoluntas tua sicut in celo et in terra, ut sua cuique tribuantur; quod fiet extremo iudicio, ut iustis premium, peccatoribus damnatio retribuatur, cum agni ab hedis separabuntur .

23. Ille etiam non absurdus, imo et fidei et spei nostre conuenientissimus intellectus est, ut celum et terram accipiamus, spiritum et carnem. Et quoniam dicit Apostolus, Mente seruio legi Dei, carne autem legi peccati ; uidemus factam uoluntatem Dei in mente, id est, in spiritu: cum autem absorpta fuerit mors in uictoriam, et mortale hoc induerit immortalitatem, quod fiet carnis resurrectione, atque illa immutatione que promittitur iustis, secundum eiusdem apostoli predicationem : fiat uoluntas Dei et in terra, sicut in celo: id est, ut quemadmodum spiritus non resistit Deo, sequens et faciens uoluntatem eius; ita et corpus non resistat spiritui uel anime, que nunc corporis infirmitate uexatur, et in carnalem consuetudinem prona est: quod erit summe pacis in uita eterna, ut non solum uelle adiaceat nobis, sed etiam perficere bonum. Nunc enim uelle, inquit, adiacet mihi; perficere autem bonum non: quia nondum in terra sicut in celo, id est, nondum in carne sicut in spiritu facta est uoluntas Dei. Nam et in miseria nostra fit uoluntas Dei, cum ea patimur per carnem, que nobis mortalitatis iure debentur, quam peccando meruit nostra natura: sed id orandum est, ut sicut in celo, ita et in terra fiat uoluntas Dei; id est, ut quemadmodum corde condelectamur legi secundum interiorem hominem , ita etiam corporis immutatione facta, huic nostre delectationi nulla pars nostra terrenis doloribus seu uoluptatibus aduersetur.

24. Nec illud a ueritate abhorret, ut accipiamus, Fiat uoluntas tua sicut in celo et in terra, sicut in ipso Domino nostro Iesu Christo, ita et in Ecclesia: tanquam in uiro qui Patris uoluntatem impleuit, ita et in femina que illi desponsata est. Celum enim et terra conuenienter intelligitur, quasi uir et femina; quoniam terra celo fecundante fructifera est.

CAPUT uII.---25. Quarta petitio est, Panem nostrum  quotidianum da nobis hodie. Panis quotidianus, aut pro iis omnibus dictus est, que huius uite necessitatem sustentant, de quo cum preciperet, ait, Nolite cogitare de crastino; ut ideo sit additum, de nobis hodie: aut pro Sacramento corporis Christi, quod quotidie accipimus: aut pro spirituali cibo, de quo idem Dominus dicit, Operamini escam que non corrumpitur; et illud, Ego sum panis uite, qui de celo descendi . Sed horum trium quid sit probabilius, considerari potest. Nam forte quispiam moueatur, cur oremus pro his adipiscendis que huic uite sunt necessaria, ueluti est uictus et tegumentum, cum ipse Dominus dicat, Nolite solliciti esse quid edatis, uel quid induamini. An potest quisque de ea re pro qua adipiscenda orat, non esse sollicitus; cum tanta intentione animi oratio dirigenda sit, ut ad hoc totum illud referatur quod de claudendis cubiculis dictum est, et illud quod ait, Querite primum regnum Dei et iustitiam eius, et hec omnia apponentur uobis? Non ait utique, Querite primum regnum Dei, et deinde ista querite; sed, hec omnia, inquit, apponentur uobis, scilicet etiam non querentibus. Quomodo autem recte dicatur non querere aliquis, quod ut accipiat intentissime Deum deprecatur, nescio utrum inueniri queat.

26. De Sacramento autem corporis Domini ut illi non moueant questionem, qui plurimi in orientalibus partibus, non quotidie cene dominice communicant, cum iste panis quotidianus dictus sit: ut ergo illi taceant, neque de hac re suam sententiam defendant uel ipsa auctoritate ecclesiastica [1 1Kb] , quod sine scandalo ista faciunt, neque ab eis qui ecclesiis presunt facere prohibentur, neque non obtemperantes damnantur; unde probatur non hunc in illis partibus intelligi quotidianum panem; nam magni peccati crimine arguerentur, qui ex eo non accipiunt quotidie: sed ut de istis, ut dictum est, nichil in aliquam partem disseramus, illud certe debet occurrere cogitantibus, regulam nos orandi a Domino accepisse, quam transgredi non oportet uel addendo aliquid, uel pretereundo. Quod cum ita sit, quis est qui audeat dicere, semel tantum nos orare debere orationem dominicam; aut certe etiam si iterum uel tertio, usque ad eam tantum horam qua corpori Domini communicamus, postea uero non sic orandum per reliquas partes diei? Non enim iam dicere poterimus, da nobis hodie, quod iam accepimus: aut poterit quisque cogere, ut etiam ultima diei parte Sacramentum illud celebremus.

27. Restat igitur ut quotidianum panem accipiamus spiritualem, precepta scilicet diuina, que quotidie oportet meditari et operari. Nam de ipsis Dominus dicit, Operamini escam que non corrumpitur. Quotidianus autem iste cibus nunc dicitur, quamdiu ista uita temporalis per dies decedentes succedentesque peragitur. Et reuera quamdiu nunc in superiora, nunc in inferiora, id est, nunc in spiritualia, nunc in carnalia  animi affectus alternat, tanquam ei qui aliquando pascitur cibo, aliquando famem patitur; quotidie panis necessarius est, quo reficiatur esuriens, et relabens erigatur. Sicut itaque corpus nostrum in hac uita, ante illam scilicet immutationem, cibo reficitur, quia sentit dispendium: sic et animus, quoniam temporalibus affectibus quasi dispendium ab intentione Dei patitur, preceptorum cibo reficiatur. Da nobis hodie autem dictum est, quamdiu dicitur hodie, id est, in hac temporali uita. Sic enim cibo spirituali post hanc uitam saturabimur in eternum, ut non tunc dicatur quotidianus panis; quia ibi temporis uolubilitas, que diebus dies succedere facit, unde appelletur quotidie, nulla erit. Ut autem dictum est, Hodie si uocem eius audieritis ; quod interpretatur Apostolus in Epistola que est ad Hebreos, Quamdiu dicitur hodie : ita et hic accipiendum est, Da nobis hodie. Si quis autem etiam de uictu corporis necessario, uel de Sacramento Dominici corporis istam sententiam uult accipere, oportet ut coniuncte accipiantur omnia tria; ut scilicet quotidianum panem simul petamus, et necessarium corpori, et sacratum uisibilem, et inuisibilem uerbi Dei [1 1Kb] .

CAPUT uIII.---28. Sequitur quinta petitio, Et dimitte nobis debita nostra, sicut et nos dimittimus debitoribus nostris. Debita, peccata dici manifestum est, uel illo quod ait idem Dominus, Non exies inde donec reddas nouissimum quadrantem ; uel illo quo debitores appellauit qui ei nuntiati sunt exstincti, uel in ruina turris, uel quorum sanguinem Herodes sacrificio miscuit. Dixit enim putare homines quod illi ultra modum debitores essent, id est peccatores; et addidit, Amen dico uobis, nisi penitentiam egeritis, similiter moriemini . Non hic ergo quisque urgetur pecuniam dimittere debitoribus, sed quecumque in eum alius peccauerit. Nam pecuniam dimittere illo potius iubemur precepto, quod superius dictum est, Si quis tibi tunicam tollere uoluerit, et iudicio tecum contendere, remitte ei et uestimentum : nec ibi necesse est omni pecuniario debitori dimittere debitum, sed ei qui reddere noluerit, in tantum ut uelit etiam litigare; Seruum autem Domini, ut ait Apostolus, non oportet litigare . Qui ergo uel sponte uel conuentus pecuniam debitam reddere noluerit, dimittenda illi est. Duas enim ob res nolet reddere, uel quod non habeat, uel quod auarus sit reique aliene cupidus: utrumque autem pertinet ad inopiam; nam illa inopia est rei familiaris, hec animi. Quisquis itaque tali dimittit debitum, inopi dimittit, opusque christianum operatur, manente illa regula, ut in animo paratus sit amittere quod sibi debetur. Nam si modeste ac leniter omni modo egerit, ut sibi restituatur, non tam intendens fructum pecunie, quam ut hominem corrigat, cui sine dubio perniciosum est habere unde reddat, et non reddere; non solum non peccabit, sed proderit etiam plurimum, ne ille dum alienam pecuniam lucrum  facere uult, damnum fidei patiatur; quod tanto est grauius, ut nulla sit comparatio. Ex quo intelligitur etiam in ista quinta petitione, qua dicimus, Dimitte nobis debita nostra, non de pecunia quidem dici; sed de omnibus que in nos quisque peccat, ac per hoc etiam de pecunia. Peccat namque in te, qui tibi pecuniam debitam, cum habeat unde reddat, recusat reddere. Quod peccatum si non dimiseris, non poteris dicere, Dimitte nobis, sicut et nos dimittimus: si autem ignoueris, uides etiam de pecunia dimittenda admoneri eum cui tali prece orare precipitur.

29. Illud sane tractari potest, ut quoniam dicimus, Dimitte nobis debita nostra, sicut et nos dimittimus, tunc conuincamur contra istam regulam fecisse, si eis non dimittamus, qui ueniam petunt, quia et nos ueniam petentibus nobis a benignissimo Patre dimitti uolumus. Sed illo rursus precepto, quo iubemur orare pro inimicis nostris , non pro his iubemur qui ueniam petunt. Iam enim qui tales sunt, non sunt inimici. Nullo modo autem quisquam uere dixerit orare se pro eo cui non ignouerit. Quapropter fatendum est omnia peccata dimittenda esse que in nos admittuntur, si uolumus nobis a Patre dimitti que admittimus. Nam de uindicta superius, ut arbitror, satis disputatum est .

CAPUT IX.---30. Sexta petitio est, Et ne nos inferas in tentationem. Nonnulli codices habent, inducas, quod tantumdem ualere arbitror: nam ex uno greco quod dictum est, , utrumque translatum est. Multi autem precando ita dicunt, Ne nos patiaris induci in tentationem; exponentes uidelicet quomodo dictum sit, inducas. Non enim per seipsum inducit Deus, sed induci patitur eum quem suo auxilio deseruerit, ordine occultissimo ac meritis. Causis etiam sepe manifestis dignum iudicat ille quem deserat, et in tentationem induci sinat. Aliud est autem induci in tentationem, aliud tentari. Nam sine tentatione probatus esse nullus potest, siue sibi ipsi, sicut scriptum est, Qui non est tentatus, qualia scit ? siue alii, sicut Apostolus ait, Et tentationem uestram in carne mea non spreuistis : hinc enim eos firmos ipse cognouit, quod eis tribulationibus, que Apostolo secundum carnem acciderant, non sunt a caritate deflexi. Nam Deo noti sumus et ante omnes tentationes, qui scit omnia antequam fiant.

31. Quod itaque scriptum est, Tentat uos Dominus Deus uester, ut sciat si diligitis eum ; illa locutione positum est, ut sciat, pro eo quod est, ut scire uos faciat: sicut diem letum dicimus, quod letos faciat: frigus pigrum, quod pigros facit; et innumerabilia huiusmodi, que siue in consuetudine loquendi, siue in sermone doctorum, siue in Scripturis sanctis reperiuntur. Quod non intelligentes heretici qui ueteri Testamento aduersantur, uelut ignorantie uitio notandum putant eum de quo dictum est, Tentat uos Dominus Deus uester: quasi in Euangelio de Domino scriptum non sit, Hoc autem dicebat tentans eum  nam ipse sciebat quid esset facturus . Si enim nouerat cor eius quem tentabat, quid est quod uoluit uidere tentando? Sed profecto illud factum est, ut ipse sibi notus fieret qui tentabatur, suamque desperationem condemnaret, saturatis turbis de pane Domini, qui eas non habere quod ederent existimauerat.

32. Non ergo hic oratur, ut non tentemur, sed ut non inferamur in tentationem: tanquam si quispiam cui necesse est igne examinari, non oret ut igne non contingatur, sed ut non exuratur. uasa enim figuli probat fornax, et homines iustos tentatio tribulationis . Ioseph ergo tentatus est illecebra stupri, sed non est illatus in tentationem : Susanna tentata est, nec ipsa inducta uel illata in tentationem ; multique alii utriusque sexus: sed Iob maxime, cuius admirabilem stabilitatem in Deo Domino suo, cum illi heretici hostes ueteris Testamenti ore sacrilego irridere uoluerint, illud pre ceteris uentilant, quod satanas petierit eum tentandum . Querunt enim ab imperitis hominibus talia intelligere nequaquam ualentibus, quomodo satanas cum Deo loqui potuerit: non intuentes  Deum non loci spatium mole corporis occupare; et sic alibi esse, alibi non esse, uel certe hic habere partem aliam, et alibi aliam: sed maiestate ubique presto esse, non per partes diuisum, sed ubique perfectum. Quod si carnaliter intuentur quod dictum est, Celum mihi thronus est, et terra scabellum pedum meorum ; cui loco et Dominus attestatur dicens, Non iuretis, neque per celum, quia thronus Dei est; neque per terram, quia scabellum est pedum eius : quid mirum si in terra diabolus constitutus, ante pedes Dei stetit, et coram illo aliquid locutus est? Nam quando illi ualent intelligere, nullam esse animam, quamuis peruersam, que tamen ullo modo ratiocinari potest, in cuius conscientia non loquatur Deus? Quis enim scripsit in cordibus hominum naturalem legem, nisi Deus? De qua lege Apostolus ait: Cum enim Gentes, que Legem non habent, naturaliter que legis sunt faciunt, hi Legem non habentes ipsi sibi sunt lex, qui ostendunt opus legis scriptum in cordibus suis, contestante conscientia ipsorum, et inter se inuicem cogitationum accusantium, aut etiam excusantium, in die qua iudicabit Dominus occulta hominum . Quapropter si omnis anima rationalis etiam cupiditate cecata, tamen cum cogitat et ratiocinatur, quidquid in ea ratiocinatione uerum est, non ei tribuendum est, sed ipsi lumini ueritatis, a quo uel tenuiter pro sui capacitate illustratur, ut uerum aliquid in ratiocinando sentiat; quid mirum si diaboli anima praua cupiditate peruersa, quidquid tamen uerum de iusto uiro cogitauit, cum eum tentare uellet, ipsius Dei uoce, id est, ipsius ueritatis uoce audisse perhibetur? Quidquid autem falsum, illi cupiditati tribuitur, qua diaboli nomen accepit. Quanquam etiam per creaturam corporalem atque uisibilem Deus plerumque locutus est  seu bonis seu malis, tanquam omnium Dominus et rector, et pro cuiusque rei meritis ordinator: sicut per Angelos, qui hominum quoque aspectibus apparuerunt; et per Prophetas dicentes, Hec dicit Dominus. Quid ergo mirum, si quanquam non in ipsa cogitatione, per aliquam certe creaturam tali operi accommodatam Deus locutus cum diabolo dicitur?

33. Nec dignitatis esse arbitrentur, et quasi iustitia meritum, quod cum illo Deus locutus est: quoniam locutus est cum anima angelica, quanquam stulta et cupida, tanquam si loqueretur cum anima humana stulta et cupida. Aut ipsi dicant quomodo locutus est cum illo diuite, cuius cupiditatem stultissimam arguere uoluit, dicens: Stulte, hac nocte anima tua expostulatur a te; hec que preparasti, cuius erunt ? Certe hoc ipse Dominus in Euangelio dicit, cui heretici isti, uelint, nolint, colla submittunt. Si autem hoc mouentur, quod tentandum iustum satanas petit a Deo; non ego expono quare sit factum, sed ipsos cogo exponere quare sit dictum in Euangelio ab ipso Domino discipulis, Ecce satanas petiit uos uexare quomodo triticum: et Petro ait, Ego autem postulaui ne deficiat fides tua . Cum autem hoc exponunt mihi, simul illud quod a me querunt exponunt sibi. Si uero non ualuerint hoc exponere, non audeant id quod in Euangelio sine offensione legunt [1 1Kb] , in aliquo libro cum temeritate culpare.

34. Fiunt igitur tentationes per satanam non potestate eius, sed permissu Domini, ad homines aut pro suis peccatis puniendos, aut pro Domini misericordia probandos et exercendos. Et interest plurimum in qualem quisque tentationem incidat. Non enim in talem incidit Iudas, qui uendidit Dominum, in qualem incidit Petras, cum territus Dominum negauit. Sunt etiam tentationes humane, credo, cum bono quisque animo, secundum humanam tamen fragilitatem, in aliquo consilio labitur, aut irritatur in fratrem studio corrigendi, paulo tamen amplius quam christiana tranquillitas postulat: de quibus Apostolus dicit, Tentatio uos non apprehendat, nisi humana; cum idem dicat, Fidelis Deus, qui uos non sinat tentari supra quam potestis ferre; sed faciet cum tentatione etiam prouentum, ut possitis tolerare . In qua sententia satis ostendit non id nobis orandum esse ut non tentemur, sed ne in tentationem inducamur. Inducimur enim, si tales acciderint quas ferre non possumus. Sed cum tentationes periculose in quas inferri atque induci perniciosum est, aut prosperis rebus temporalibus, aut aduersis oriantur, nemo frangitur aduersarum molestia, qui prosperarum delectatione non capitur.

35. Ultima et septima petitio est, Sed libera nos a malo. Orandum est enim ut non solum non inducamur in malum, quo caremus, quod sexto loco petitur; sed ab illo etiam liberemur, quo iam inducti sumus. Quod cum factum fuerit, nichil remanebit formidolosum, nec omnino metuenda erit ulla tentatio. Quod tamen in hac uita quamdiu istam mortalitatem circumferimus,  in quam serpentina persuasione inducti sumus, non sperandum est posse fieri; sed tamen aliquando futurum sperandum est, et hec est spes que non uidetur: de qua cum loqueretur Apostolus, ait, Spes autem que uidetur, non est spes . Sed tamen sapientia, que in hac quoque uita concessa est, fidelibus seruis Dei non est desperanda. Ea est autem, ut id quod Domino reuelante fugiendum esse intellexerimus, cautissima uigilantia fugiamus; et id quod Domino reuelante appetendum esse intellexerimus, flagrantissima caritate appetamus. Ita enim reliquo mortalitatis huius onere ipsa morte deposito, ex omni hominis parte opportuno tempore perficietur beatitudo, que in hac uita inchoata est, et cui capessende atque obtinende aliquando nunc omnis conatus impenditur.

CAPUT X.---36. Sed harum septem petitionum consideranda et commendanda distinctio est. Nam cum uita nostra temporaliter nunc agatur, atque speretur eterna, et cum eterna priora sint dignitate, quamuis temporalibus prius actis ad illa transeatur; trium primarum petitionum impetrationes quanquam in hac uita, que isto seculo agitur, exordium capiant , tamen omnia tria in eternum manebunt. Nam et sanctificatio nominis Dei sempiterna erit, et regni eius nullus est finis, et perfecte nostre beatitudini eterna uita promittitur. Permanebunt ergo ista tria consummata atque cumulata in illa uita que nobis promittitur.

37. Reliqua uero quatuor que petimus, ad temporalem istam uitam pertinere mihi uidentur. Quorum primum est, Panem nostrum quotidianum da nobis hodie. Hoc ipso enim quod dictus est quotidianus panis, siue spiritualis significetur, siue in Sacramento aut in uictu isto uisibilis, ad hoc tempus pertinet, quod appellauit hodie: non quia spiritualis cibus non est sempiternus; sed quia iste qui quotidianus dictus est in Scripturis, siue in strepitu sermonis, siue quibusque temporalibus signis exhibetur anime: que omnia tunc utique non erunt, cum omnes erunt docibiles Deo , et ipsam ineffabilem lucem ueritatis non motu corporum significantes, sed puritate mentis haurientes. Nam fortasse et propterea panis dictus est, non potus, quia panis frangendo atque mandendo, in alimentum conuertitur, sicut Scripture aperiendo et disserendo animam pascunt; potus uero paratus, sicuti est, transit in corpus: ut isto tempore panis sit ueritas, cum quotidianus panis dicitur; tunc autem potus, cum nullo labore disputandi et sermocinandi, quasi frangendi atque mandendi, opus erit, sed solo haustu sincere et perspicue  ueritatis. Et peccata nunc nobis dimittuntur, et nunc dimittimus; que harum quatuor reliquarum secunda petitio est: tunc autem nulla erit uenia peccatorum, quia nulla peccata. Et tentationes temporalem istam uitam infestant; non autem erunt, cum perfectum erit quod dictum est, Abscondes eos in abscondito uultus tui . Et malum, a quo liberari optamus, et ipsa liberatio a malo ad hanc utique uitam pertinet, quam et iustitia Dei mortalem meruimus, et unde ipsius misericordia liberamur.

CAPUT XI.---38. uidetur etiam mihi septenarius iste numerus harum petitionum congruere illi septenario numero, ex quo totus iste sermo manauit. Si enim timor Dei est quo beati sunt pauperes spiritu, quoniam ipsorum est regnum celorum; petamus ut sanctificetur in hominibus nomen Dei, timore casto permanente in secula seculorum . Si pietas est qua beati sunt mites, quoniam ipsi hereditate possidebunt terram; petamus ut ueniat regnum eius, siue in nos ipsos, ut mitescamus, nec ei resistamus; siue de celo in terras in claritate aduentus Domini, quo nos gaudebimus, et laudabimur [1 1Kb] , dicente illo, uenite, benedicti Patris mei, accipite regnum quod uobis paratum est ab origine mundi . In Domino enim, inquit propheta, laudabitur anima mea; audiant mites, et iucundentur . Si scientia est qua beati sunt qui lugent, quoniam ipsi consolabuntur; oremus ut fiat uoluntas eius sicut in celo et in terra, quia cum corpus tanquam terra, spiritui tanquam celo, summa et tota pace consenserit, non lugebimus: nam nullus alius huius temporis luctus est, nisi cum aduersum se ista confligunt, et cogunt nos dicere, uideo aliam legem in membris meis, repugnantem legi mentis mee; et luctum nostrum lacrymosa uoce testari, Miser ego homo, quis me liberabit de corpore mortis eius ? Si fortitudo est qua beati sunt qui esuriunt et sitiunt iustitiam, quoniam ipsi saturabuntur; oremus ut panis noster quotidianus detur nobis hodie, quo fulti atque sustentati, ad plenissimam illam saturitatem uenire possimus. Si consilium est quo beati sunt misericordes, quoniam ipsorum miserebitur; dimittamus debita debitoribus nostris, et oremus ut nobis nostra dimittantur. Si intellectus est quo beati sunt mundi corde, quoniam ipsi Deum uidebunt; oremus non induci in tentationem, ne habeamus duplex cor, non appetendo simplex bonum, quo referamus omnia que operamur, sed simul temporalia et terrena [2 1Kb] sectando. Tentationes enim de his rebus que graues et calamitose uidentur hominibus, non in nos ualent, si non ualeant ille que blanditiis earum rerum accidunt, quas homines bonas et letandas putant. Si sapientia est qua beati sunt pacifici, quoniam ipsi filii Dei uocabuntur ; oremus ut liberemur a malo: ipsa enim liberatio liberos nos faciet, id est filios Dei, ut spiritu adoptionis clamemus, Abba,  Pater .

39. Sane non negligenter pretereundum est quod ex omnibus iis sententiis, quibus nos orare Dominus precepit, eam potissimum commendandam esse iudicauit, que pertinet ad dimissionem peccatorum: in qua nos misericordes esse uoluit, quod unum est consilium miserias euadendi. In nulla enim alia sententia sic oramus, ut quasi paciscamur cum Deo: dicimus enim, Dimitte nobis sicut et nos dimittimus. In qua pactione si mentimur, totius orationis nullus est fructus. Sic enim dicit: Si enim dimiseritis hominibus delicta eorum, dimittet et uobis Pater uester qui in celis est. Si autem non dimiseritis hominibus, neque Pater uester dimittet uobis peccata uestra.

CAPUT XII.---40. Sequitur de ieiunio preceptum, pertinens ad eamdem cordis mundationem, de qua nunc agitur. Nam et in hoc opere cauendum est ne subrepat aliqua ostentatio et appetitus laudis humane, qui duplicet cor, et non sinat mundum et simplex esse ad intelligendum Deum. »Cum autem ieiunatis, inquit, nolite fieri, sicut hypocrite, tristes: exterminant enim uultum suum, ut uideantur hominibus ieiunantes. Amen dico uobis, perceperunt mercedem suam. uos autem ieiunantes ungite capita uestra, et facies uestras lauate, ne uideamini hominibus ieiunantes, sed Patri uestro qui est in abscondito: et Pater uester qui uidet in abscondito, reddet uobis.« Manifestum est his preceptis omnem nostram intentionem in interiora gaudia dirigi, ne foris querentes mercedem huic seculo conformemur, et amittamus promissionem tanto solidioris atque firmioris, quanto interioris beatitudinis, qua nos elegit Deus conformes fieri imaginis Filii eius .

41. In hoc autem capitulo maxime animaduertendum est, non in solo rerum corporearum nitore atque pompa, sed etiam in ipsis sordibus luctuosis esse posse iactantiam; et eo periculosiorem, quo sub nomine seruitutis Dei decipit. Qui ergo immoderato cultu corporis atque uestitus uel ceterarum rerum nitore prefulget, facile conuincitur rebus ipsis, pomparum seculi esse sectator, nec quemquam fallit dolosa imagine sanctitatis: qui autem in professione Christianitatis inusitato squalore ac sordibus intentos in se oculos hominum facit, cum id uoluntate facit, non necessitate patitur, ceteris eius operibus potest coniici utrum hoc contemptu superflui cultus, an ambitione aliqua faciat; quia et sub ouina pelle cauendos lupos Dominus precepit; sed ex fructibus, inquit, eorum cognoscetis eos. Cum enim ceperint aliquibus tentationibus ea ipsa illis subtrahi uel negari, que isto uelamine uel consecuti sunt, uel consequi cupiunt, tunc necesse est appareat utrum lupus in ouina pelle sit, an ouis in sua. Non enim propterea ornatu superfluo debet aspectus hominum mulcere christianus, quia illum parcum habitum ac necessarium etiam simulatores sepius usurpant, ut incautos decipiant: quia et ille oues non debent pelles suas deponere, si aliquando eis lupi se contegunt.

42. Queri ergo solet quid sit quod ait, uos autem  cum ieiunatis, ungite capita uestra, et facies uestras lauate, ne uideamini hominibus ieiunantes. Non enim quispiam recte preceperit, quamuis faciem quotidiana consuetudine lauemus, unctis etiam capitibus cum ieiunamus, nos esse debere. Quod si turpissimum omnes fatentur, intelligendum est hoc preceptum ungendi caput, et faciem lauandi, ad interiorem hominem pertinere. Ungere ergo caput, ad letitiam pertinet; lauare autem faciem, ad munditiam: et ideo caput ungit qui letatur interius mente atque ratione. Hoc enim recte accipimus caput, quod in anima preeminet, et quo cetera hominis regi et gubernari manifestum est. Et hoc facit qui non foris querit letitiam, ut de laudibus hominum carnaliter gaudeat. Caro enim que subiecta esse debet, nullo modo est totius nature humane caput. Nemo quidem unquam carnem suam odio habuit, sicut Apostolus dicit, cum de diligenda uxore precipit : sed caput mulieris uir, cui uiro caput est Christus . Interius ergo gaudeat in ieiunio suo, eo ipso quo sic se ieiunando auertit a uoluptate seculi ut sit subditus Christo, qui secundum hoc preceptum caput unctum habere desiderat. Ita enim et faciem lauabit, id est, cor mundabit, quo uisurus est Deum, non interposito uelamine propter infirmitatem contractam de sordibus; sed firmus et stabilis, quoniam mundus et simplex. Lauamini, inquit, mundi estote, auferte nequitias ab animis uestris, atque a conspectu oculorum meorum . Ab his igitur sordibus facies nostra lauanda est, quibus Dei aspectus offenditur. Nos enim reuelata facie gloriam Domini speculantes, in eamdem imaginem transformabimur .

43. Sepe etiam cogitatio necessariarum rerum ad istam uitam pertinentium, sauciat et sordidat interiorem oculum nostrum; et plerumque cor duplicat, ut ea que uidemur cum hominibus recte facere, non eo corde faciamus quo Dominus precipit, id est, non quia eos diligimus, sed quia commodum ab eis aliquod propter necessitatem presentis uite adipisci uolumus. Debemus autem benefacere illis propter salutem ipsorum eternam, non propter temporale commodum nostrum. Inclinet ergo Deus cor nostrum in testimonia sua, et non in emolumentum . Finis enim precepti est caritas de corde puro, et conscientia bona, et fide non ficta . Qui autem propter suam in hac uita necessitatem fratri consulit, non utique caritate consulit; quia non illi, quem debet tanquam seipsum diligere, sed sibi consulit: uel potius nec sibi; quandoquidem hinc sibi facit duplex cor, quo impeditur ad uidendum Deum; in qua sola uisione beatitudo est certa atque perpetua.

CAPUT XIII.---44. Recte ergo sequitur, et precipit, qui mundando cordi nostro instat, dicens: »Nolite uobis condere thesauros in terra, ubi tinea et comestura exterminant [1 1Kb] , et ubi fures effodiunt et  furantur: thesaurizate autem uobis thesauros in celo, ubi neque tinea neque comestura exterminant, et ubi fures non effodiunt nec furantur. Ubi enim est thesaurus tuus, ibi erit et cor tuum.« Ergo si in terra erit cor, id est, si eo corde quisque operetur aliquid, ut terrenum commodum adipiscatur, quomodo erit mundum, quod in terra uolutatur? Si autem in celo, mundum erit, quia munda sunt quecumque celestia. Sordescit enim aliquid, cum inferiori miscetur nature, quamuis in suo genere non sordide; quia etiam de puro argento sordidatur aurum, si misceatur: ita et animus noster terrenorum cupiditate sordescit, quamuis ipsa terra in suo genere atque ordine munda sit. Celum autem hoc loco non corporeum acceperimus, quia omne corpus pro terra habendum est. Totum enim mundum debet contemnere, qui sibi thesaurizat in celo. In illo ergo celo de quo dictum est, Celum celi Domino , id est in firmamento spirituali, non enim in eo quod transiet, constituere et collocare debemus thesaurum nostrum et cor nostrum, sed in eo quod semper manet: celum autem et terra transient .

45. Et hic manifestat de mundando corde se cuncta ista precipere, cum dicit: »Lucerna corporis tui oculus tuus est. Si ergo oculus tuus simplex fuerit, totum corpus tuum lucidum erit. Si autem oculus tuus nequam est, totum corpus tuum tenebrosum erit. Si ergo lumen quod in te est, tenebre sunt, tenebre quante?« Qui locus sic intelligendus est, ut nouerimus omnia opera nostra tunc esse munda et placere in conspectu Dei, si fiant simplici corde, id est, intentione superna fine illo caritatis; quia et plenitudo legis caritas . Oculum ergo hic accipere debemus ipsam intentionem qua facimus quidquid facimus: que si munda fuerit et recta, et illud aspiciens quod aspiciendum est; omnia opera nostra, que secundum eam operamur, necesse est bona sint. Que omnia opera totum corpus appellauit; quia et Apostolus membra nostra dicit quedam opera, que improbat, et mortificanda precipit dicens, Mortificate ergo membra uestra que sunt super terram, fornicationem, immunditiam, auaritiam , et cetera talia.

46. Non ergo quid quisque faciat, sed quo animo faciat, considerandum est. Hoc est enim lumen in nobis, quia hoc nobis manifestum est bono animo nos facere quod facimus: omne enim quod manifestatur, lumen est . Nam ipsa facta que ad hominum societatem a nobis procedunt, incertum habent exitum; et ideo tenebras eas uocauit. Non enim noui, cum pecuniam porrigo indigenti et petenti, quid inde aut facturus sit, aut passurus; et fieri potest ut uel faciat ex ea, uel propter eam patiatur aliquid mali, quod ego cum darem, non euenire uoluerim, neque hoc animo dederim. Itaque si bono animo feci, quod mihi cum facerem, notum erat, et ideo lumen uocatur; illuminatur etiam factum meum, qualemcumque  exitum habuerit: qui exitus quoniam incertus et ignotus est, tenebre appellate sunt. Si autem malo animo feci, etiam ipsum lumen tenebre sunt. Lumen enim dicitur, quia nouit quisque quo animo faciat, etiam cum malo animo facit: sed ipsum lumen tenebre sunt, quia non in superna dirigitur simplex intentio, sed ad inferiora declinatur, et duplici corde quasi umbram facit. Si ergo lumen quod in te est, tenebre sunt, tenebre quante? hoc est, Si ipsa cordis intentio, qua facis quod facis, que tibi nota est, sordidatur appetitu rerum terrenarum et temporalium, atque cecatur; quanto magis ipsum factum, cuius incertus est exitus, sordidum et tenebrosum est? quia etsi bene alicui proueniat, quod tu non recta et munda intentione facis; quomodo tu feceris, tibi imputatur, non quomodo illi prouenerit.

CAPUT XIu.---47. Quod autem sequitur, et dicit, Nemo potest duobus dominis seruire, ad hanc ipsam intentionem referendum est, quod consequenter exponit, dicens: Aut enim unum odio habebit, et alterum diliget; aut alterum patietur, et alterum contemnet. Que uerba diligenter consideranda sunt: nam qui sint duo domini, deinceps ostendit, cum dicit, Non potestis Deo seruire et mammone. Mammona apud Hebreos diuitie appellari dicuntur. Congruit et punicum nomen: nam lucrum, punice mammon dicitur. Sed qui seruit mammone, illi utique seruit, qui rebus istis terrenis merito sue peruersitatis prepositus, magistratus huius seculi a Domino dicitur . Aut ergo hunc odio habebit homo, et alterum diliget, id est, Deum; aut alterum patietur, et alterum contemnet. Patitur enim durum et perniciosum dominum, quisquis seruit mammone; sua enim cupiditate implicatus, subditur diabolo: et non eum diligit; quis enim est qui diligat diabolum? sed tamen patitur: sicut in maiore aliqua domo, qui ancille aliene coniunctus est, propter cupiditatem suam duram patitur seruitutem, etiam si non diligat eum, cuius ancillam diligit.

48. Alterum autem contemnet, dixit; non, odio habebit. Nullius enim fere conscientia Deum odisse potest  : contemnit autem, id est non timet eum, quasi de eius bonitate securus est. Ab hac negligentia et perniciosa securitate reuocat Spiritus sanctus, cum per Prophetam dicit, Fili, ne adiicias peccatum super peccatum, et dicas, Miseratio Dei magna est ; et, Ignoras quia patientia Dei ad penitentiam te inuitat ? Cuius enim tanta misericordia commemorari potest, quam eius qui omnia donat peccata conuersis, et oleastrum facit participem pinguedinis oliue? et cuius tanta seueritas, quam eius qui naturalibus ramis non pepercit, sed propter infidelitatem fregit illos ? Sed quisquis uus diligere Deum, et cauere ne offendat, non se arbitretur duobus dominis posse seruire, et intentionem cordis sui rectam ab omni duplicitate explicet: ita enim sentiet de Domino in bonitate, et in simplicitate  cordis queret illum .

CAPUT Xu.---49. Ideo, inquit, dico uobis, non habere sollicitudinem anime uestre quid edatis, neque corpori uestro quid induatis. Ne forte, quamuis iam superflua non querantur, propter ipsa necessaria cor duplicetur, et ad ipsa conquirenda nostra detorqueatur intentio, cum aliquid quasi misericorditer operamur; id est, ut cum consulere alicui uideri uolumus, nostrum emolumentum ibi potius, quam illius utilitatem attendamus: et ideo nobis non uideamur peccare, quia non superflua, sed necessaria sunt que consequi uolumus. Dominus autem admonet ut meminerimus multo amplius nobis Deum dedisse, quod nos fecit et composuit ex anima et corpore, quam est alimentum atque tegumentum, quorum cura nos duplicare cor non uult. Nonne, inquit, anima plus est quam esca? Ut tu intelligas cum qui dedit animam, multo facilius escam esse daturum. Et corpus quam uestimentum, id est, plus est: ut similiter intelligas, eum qui corpus dedit, multo facilius daturum esse uestimentum.

50. Quo loco queri solet utrum ad animam cibus iste pertineat, cum anima incorporea sit, iste autem cibus corporeus. Sed animam hoc loco pro ista uita positam nouerimus, cuius retinaculum est alimentum istud corporeum. Secundum hanc significationem dictum est etiam illud: Qui amat animam suam, perdet illam . Quod nisi de hac uita acceperimus, quam oportet pro regno Dei perdere, quod potuisse Martyres claruit, contrarium hoc preceptum erit illi sententie qua dictum est: »Quid prodest homini, si totum mundum lucretur, anime autem sue detrimentum faciat« ?

51. »Respicite, inquit, uolatilia celi, quoniam non serunt, neque metunt, neque congregant in horrea; et Pater uester celestis pascit illa: nonne uos pluris estis illis?« id est, carius uos ualetis. Quia utique rationale animal, sicuti est homo, sublimius ordinatum est in rerum natura, quam irrationabilia, sicut sunt aues. »Quis autem, uestrum curans, inquit, potest adiicere ad staturam suam cubitum unum? Et de uestimento quid solliciti estis? id est, cuius potestate atque dominatu factum est ut ad hanc staturam corpus uestrum perduceretur, eius prouidentia etiam uestiri potest; non autem uestra cura factum esse ut ad hanc staturam ueniret corpus uestrum, ex hoc intelligi potest, quod si curetis, et uelitis adiicere unum cubitum huic stature, non potestis: illi ergo etiam tegendi corporis curam relinquite, cuius uidetis cura factum esse ut tante stature corpus habeatis.

52. Dandum autem erat etiam documentum propter uestimentum, sicut datum est propter alimentum. Itaque sequitur, et dicit: »Considerate lilia agri quomodo crescunt; non laborant neque nent: dico autem uobis quia nec Salomon in omni gloria sua sic uestitus est ut unum ex his. Si autem fenum agri, quod hodie est et cras in clibanum mittitur, Deus sic uestit; quanto magis ergo uos, modice fidei?« Sed ista documenta non sicut allegorie discutienda sunt, ut queramus quid significent aues celi, aut lilia agri;  posita sunt enim, ut de rebus minoribus maiora persuaderentur: sicuti illud est de iudice qui nec Deum timebat, nec hominem reuerebatur, et tamen sepe interpellanti uidue cessit, ut eius causam consideraret; non propter pietatem aut humanitatem, sed ne tedium pateretur. Non enim ullo modo ille iniustus iudex personam Dei allegorice sustinet: sed tamen quantum Deus, qui bonus est et iustus. curet deprecantes se, hinc coniici Dominus uoluit, quod nec iniustus homo eos qui illum assiduis precibus tundunt, uel propter tedium deuitandum, potest contemnere .

CAPUT XuI.---53. »Nolite ergo, inquit, solliciti esse, dicentes. Quid edemus, aut quid bibemus, aut quid uestiemur: hec enim omnia Gentes querunt. Scit enim Pater uester quia horum omnium indigetis. Querite ergo primum regnum Dei et iustitiam eius, et hec omnia apponentur uobis.« Hic manifestissime ostendit non hec esse appetenda, tanquam talia bona nostra, ut propter ipsa debeamus bene facere, si quid facimus, sed tamen esse necessaria. Quid enim intersit inter bonum quod appetendum est, et necessarium quod sumendum est, hac sententia declarauit, cum ait, »Querite primum regnum Dei et iustitiam eius, et hec omnia apponentur uobis.« Regnum ergo et iustitia Dei bonum nostrum est, et hoc appetendum, et ibi finis constituendus, propter quod omnia faciamus quecumque facimus. Sed quia in hac uita militamus, ut ad illud regnum peruenire possimus, que uita sine his necessariis agi non potest; »Apponentur uobis hec,« inquit, »sed uos regnum Dei et iustitiam eius primum querite.« Cum enim dixit illud »primum,« significauit quia hoc posterius querendum est, non tempore, sed dignitate: illud tanquam bonum nostrum, hoc tanquam necessarium nostrum; necessarium autem propter illud bonum.

54. Neque enim, uerbi gratia, ideo debemus euangelizare, ut manducemus; sed ideo manducare, ut euangelizemus: nam si propterea euangelizamus, ut manducemus, uilius habemus Euangelium quam cibum; et erit iam bonum nostrum in manducando, necessarium autem in euangelizando. Quod etiam Apostolus prohibet, cum dicit licere sibi quidem, et permissum esse a Domino, ut qui Euangelium annuntiant, de Euangelio uiuant, id est, de Euangelio habeant ea que huic uite sunt necessaria; sed tamen se non esse abusum hac potestate. Erant enim multi qui occasionem habere cupiebant acquirendi et uendendi Euangelium, quibus cam uolens amputare Apostolus, manibus suis uictum suum tolerauit . De his enim alio loco dicit, »Ut amputem occasionem, iis qui querunt occasionem« . Quanquam etiam si, ut ceteri boni apostoli, permissu Domini de Euangelio uiueret, non ideo in eo uictu constitueret finem euangelizandi, sed magis ipsius uictus sui finem in Euangelio collocaret: id est, ut superius dixi, non ideo euangelizaret, ut perueniret ad cibum, et si qua sunt alia necessaria; sed ideo ista sumeret, ut illud impleret, ne non uolens, sed necessitate euangelizaret. Hoc enim improbat, cum dicit:  »Nescitis quoniam qui in templo operantur, que de templo sunt edunt; et qui altario deseruiunt, altario compartiuntur: sic et Dominus ordinauit iis qui Euangelium annuntiant, de Euangelio uiuere: ego autem nullius horum usus sum.« Hinc ostendit permissum esse, non iussum; alioquin contra preceptum Domini fecisse tenebitur. Deinde sequitur, et dicit: »Non autem scripsi hec, ut ita fiant in me. Bonum est mihi magis mori, quam gloriam meam quisquam inanem faciat.« Hoc dixit, quia iam statuerat, propter quosdam occasionem querentes, manibus suis uictum transigere. Si enim euangelizauero, inquit, non est mihi gloria: id est, si euangelizauero, ut ista fiant in me, id est, si propterea euangelizauero, ut ad illa perueniam, et finem Euangelii in cibo et potu et uestitu collocauero. Sed quare non est ei gloria? Necessitas enim, inquit, mihi incumbit; id est, ut ideo euangelizem, quia unde uiuam non habeo, aut ut acquiram temporalem fructum de predicatione eternorum: sic enim iam necessitas erit in Euangelio, non uoluntas. ue enim mihi est, inquit, si non euangelizauero. Sed quomodo debet euangelizare? Scilicet ut in ipso Euangelio et in regno Dei ponat mercedem: ita enim potest non coactus euangelizare, sed uolens. Si enim uolens, inquit, hoc facio, mercedem habeo; si autem inuitus, dispensatio mihi credita est : id est, si coactus inopia carum rerum, que temporali uite sunt necessarie, predico Euangelium, alii per me habebunt mercedem Euangelii, qui Euangelium ipsum me predicante diligent; ego autem non habebo, quia non ipsum Euangelium diligo, sed eius pretium in illis temporalibus constitutum. Quod nefas est fieri, ut non tanquam filius ministret quisque Euangelium, sed tanquam seruus cui dispensatio credita est; ut tanquam alienum eroget, nichil inde ipse accipiat preter cibaria, que non de participatione regni, sed ad sustentaculum misere seruitutis dantur extrinsecus. Quanquam alio loco et dispensatorem se dicat. Potest enim et seruus in filiorum numerum adoptatus, eam rem in qua coheredis sortem meruit, fideliter dispensare participibus suis. Sed nunc ubi ait, Si autem inuitus, dispensatio mihi credita est; talem dispensatorem intelligi uoluit, qui alienum dispensat, unde ipse nichil accipiat.

55. Ergo quecumque res propter aliud aliquid queritur, sine dubio inferior est, quam id propter quod queritur: et ideo illud primum est propter quod istam rem queris, non ista res quam propter illud queris. Quapropter si Euangelium et regnum Dei propter cibum querimus, priorem facimus cibum, et posterius regnum Dei; ita ut si non desit cibus non queramus regnum Dei: hoc est primum querere cibum, et deinde regnum Dei, id est, hoc priore loco ponere, illud posteriore. Si autem ideo queramus cibum, ut habeamus regnum Dei, facimus quod dictum est, Querite primum regnum Dei et iustitiam eius, et hec omnia apponentur uobis.

CAPUT XuII.---56. Querentibus enim primum regnum et iustitiam Dei, id est, hoc preponentibus ceteris rebus, ut propter hoc cetera queramus, non  debet subesse sollicitudo ne illa desint que huic uite propter regnum Dei sunt necessaria. Dixit enim superius, Scit Pater uester quod horum omnium indigetis. Et ideo cum dixisset, Querite primum regnum Dei et iustitiam eius, non dixit, Deinde ista querite; quamuis sint necessaria: sed ait, hec omnia apponentur uobis, id est consequentur, si illa queratis, sine ullo uestro impedimento: ne cum ista queritis, illinc auertamini; aut ne duos fines constituatis, ut et regnum Dei propter se appetatis, et ista necessaria; sed hec potius propter illud: ita uobis non deerunt. Quia duobus dominis seruire non potestis. Duobus autem dominis seruire conatur, qui et regnum Dei pro magno bono appetit, et hec temporalia. Non poterit autem simplicem habere oculum, et uni Domino Deo seruire, nisi quecumque sunt cetera, si sunt necessaria, propter hoc unum assumat, id est propter regnum Dei. Sicut autem omnes militantes accipiunt annonam et stipendium, sic omnes euangelizantes accipiunt uictum et tegumentum. Sed non omnes propter salutem reipublice militant, sed propter illa que accipiunt: sic et non omnes propter salutem Ecclesie ministrant Deo, sed propter hec temporalia, que tanquam annonam et stipendia consequantur; aut et propter hoc, et propter illud. Sed supra iam dictum est, Non potestis duobus dominis seruire. Ergo simplici corde tantummodo propter regnum Dei debemus operari bonum ad omnes; non autem in hac operatione, uel solam, uel cum regno Dei mercedem, temporalium cogitare: quorum omnium temporalium nomine crastinum posuit, dicens, Nolite cogitare de crastino [1 1Kb] . Non enim dicitur crastinus dies, nisi in tempore, ubi preterito succedit futurum. Ergo cum aliquid boni operamur, non temporalia, sed eterna cogitemus: tunc erit illud bonum et perfectum opus. Crastinus enim dies, inquit, sollicitus erit sibi ipsi: id est ut cum oportuerit sumas cibum uel potum, uel indumentum, cum ipsa scilicet necessitas urgere ceperit. Aderunt enim hec, quia nouit Pater noster quod horum omnium indigeamus. Sufficit enim, inquit, diei malitia sua: id est, sufficit quod ista sumere urgebit ipsa necessitas. Quam propterea malitiam nominatam arbitror, quia penalis est nobis: pertinet enim ad hanc fragilitatem et mortalitatem, quam peccando meruimus  . Huic ergo pene temporalis necessitatis noli addere aliquid grauius, ut non solum patiaris harum rerum indigentiam, sed etiam propter hanc explendam milites Deo.

57. Hoc autem loco uehementer cauendum est, ne forte cum uiderimus aliquem seruum Dei prouidere ne ista necessaria desint, uel sibi, uel eis quorum sibi cura commissa est, iudicemus eum contra preceptum Domini facere, et de crastino esse sollicitum. Nam et ipse Dominus, cui ministrabant Angeli , tamen propter exemplum, ne quis postea scandalum pateretur, cum aliquem seruorum eius animaduertisset ista necessaria procurare, loculos  habere dignatus est cum pecunia [1 1Kb] , unde usibus necessariis quidquid opus fuisset preberetur: quorum loculorum custos et fur, sicut scriptum est, Iudas fuit, qui eum tradidit . Sicut et apostolus Paulus potest uideri de crastino cogitasse, cum dixit: »De collectis autem in sanctos, sicut ordinaui Ecclesiis Galatie, ita et uos facite: secundum unam sabbati unusquisque uestrum apud se ponat thesaurizans, quod ei placuerit, ut non cum uenero, tunc collecte fiant. Cum autem aduenero, quoscumque probaueritis per epistolas, hos mittam perferre gratiam uestram in Ierusalem: quod si dignum fuerit ut et ego eam, mecum ibunt. ueniam autem ad uos, cum Macedoniam transiero; nam Macedoniam pertransibo: apud uos autem forsitan remanebo, uel etiam hiemabo, ut uos me deducatis quocumque iero. Nolo enim uos nunc in transitu uidere: spero enim me aliquod temporis manere apud uos, si permiserit Dominus. Permanebo autem Ephesi usque ad Pentecosten« . Item in Actibus Apostolorum scriptum est, ea que ad uictum sunt necessaria, procurata esse in futurum propter imminentem famem. Sic enim legimus: »In illis autem diebus descenderunt ab Ierosolymis prophete Antiochiam, eratque magna exsultatio. Congregatis autem nobis, surgens unus ex illis nomine Agabus, significabat per Spiritum, famem magnam futuram in uniuerso mundo, que et facta est sub Claudio Cesare. Discentium [2 1Kb] autem ut quisque abundabat, statuerunt unusquisque eorum in ministerium mittere presbyteris habitantibus in Iudea fratribus, qui et miserunt per manum Barnabe et Sauli« . Et quod nauiganti eidem apostolo Paulo imposita sunt utensilia, que offerebantur , non ad unum tantum diem uidetur uictus esse procuratus. Et quod idem scribit, Qui furabatur, iam non furetur; magis autem laboret operans manibus suis bonum, ut habeat unde tribuere cui opus est [3 1Kb] : male intelligentibus non uidetur seruare preceptum Domini, quod ait, Respicite uolatilia celi, quoniam non serunt, neque metunt, neque congregant in horrea; et, Considerate lilia agri quomodo crescunt; non laborant neque nent; cum istis precipit ut laborent, operantes manibus suis, ita ut habeant quod etiam aliis possint tribuere. Et quod sepe de scipso dicit, quod manibus suis operatus sit, ne quem grauaret ; et de illo scriptum est quod coniunxerit se Aquile propter artis similitudinem, ut simul operarentur unde uictum transigerent : non uidetur imitatus aues celi et lilia agri. His et huiusmodi Scripturarum locis, satis apparet Dominum nostrum non hoc improbare, si quis humano more ista procuret; sed si quis propter ista Deo militet, ut in operibus suis non regnum Dei, sed istorum acquisitionem intucatur.

58. Ad hanc ergo regulam hoc totum preceptum  redigitur, ut etiam in istorum prouisione regnum Dei cogitemus, in militia uero regni Dei ista non cogitemus. Ita enim etiamsi aliquando defuerint, quod plerumque propter exercitationem nostram Deus sinit, non solum non debilitant propositum nostrum, sed etiam examinatum probatumque confirmant. »Gloriamur enim, inquit, in tribulationibus, scientes quod tribulatio patientiam operatur, patientia autem probationem, probatio autem spem, spes uero non confundit; quia caritas Dei diffusa est in cordibus nostris per Spiritum sanctum qui datus est nobis« . In commemoratione autem tribulationum ac laborum suorum idem apostolus non tantum in carceribus et naufragiis, atque huiusmodi multis molestiis, sed etiam in fame et siti, in frigore et nuditate se laborasse commemorat . Quod cum legimus, non estimemus Domini promissa titubasse, ut famem ac sitim et nuditatem pateretur Apostolus, querens regnum et iustitiam Dei, cum dictum sit nobis, Querite primum regnum Dei et iustitiam eius, et hec omnia apponentur uobis: quandoquidem ista sicut adiutoria nouit ille medicus, cui semel nos totos commisimus, et a quo habemus promissionem uite presentis et future, quando apponat, quando detrahat, sicut nobis iudicat expedire; quos et consolandos et exercendos in hac uita, et post hanc uitam in perpetua requie stabiliendos atque firmandos gubernat, ac dirigit. Non enim et homo, cum plerumque iumento suo cibaria detrahit, deserit illud cura sua, ac non potius curando hec facit.

CAPUT XuIII.---59. Et quoniam cum ista uel procurantur in futurum, uel si causa non est quare illa impendas, reseruantur, incertum est quo animo fiat, cum possit simplici corde fieri, possit et duplici, opportune hoc loco subiecit: Nolite iudicare, ne iudicetur de uobis: in quo enim iudicio iudicaueritis, iudicabitur de uobis; et in qua mensura mensi fueritis, remetietur uobis. Hoc loco nichil aliud nobis precipi existimo, nisi ut ea facta que dubium est quo animo fiant, in meliorem partem interpretemur. Quod enim scriptum est, Ex fructibus eorum cognoscetis eos, de manifestis dictum est, que non possunt bono animo fieri: sicut sunt stupra, uel blasphemie, uel furta, uel ebriositates, et si qua sunt talia, de quibus nobis iudicare permittitur, dicente Apostolo, Quid enim mihi de iis qui foris sunt iudicare? Nonne de iis qui intus sunt uos iudicatis ? De genere autem ciborum, quia possunt bono animo et simplici corde sine uitio concupiscentie quicumque humani cibi indifferenter sumi, prohibet idem apostolus iudicari eos qui carnibus uescebantur et uinum bibebant, ab eis qui se ab huiusmodi alimentis temperabant: Qui manducat, inquit, non manducantem non spernat; et qui non manducat, manducantem non iudicet. Ibi etiam ait: Tu quis es, qui iudices alienum seruum? domino suo stat, aut cadit . De talibus enim rebus que possunt bono et simplici et magno animo fieri, quamuis possint etiam non bono, uolebant illi cum homines essent, in occulta cordis ferre sententiam,  de quibus solus Deus iudicat.

60. Ad hoc pertinet etiam illud quod alio loco dicit: Nolite ante tempus quidquam iudicare, quoadusque ueniat Dominus, qui et illuminabit abscondita tenebrarum, et manifestabit cogitationes cordis: et tunc laus erit unicuique a Deo . Sunt ergo quedam facta media, que ignoramus quo animo fiant, quia et bono et malo fieri possunt, de quibus temerarium est iudicare, maxime ut condemnemus. Horum autem ueniet tempus ut iudicentur, cum Dominus illuminabit abscondita tenebrarum, et manifestabit cogitationes cordis. Item alio loco dicit idem apostolus: Quorumdam hominum peccata manifesta sunt, precedentia ad iudicium; quedam autem et subsequuntur. Manifesta ea dicit, de quibus clarum est quo animo fiant: hec precedunt ad iudicium; id est, quia si fuerit ista subsecutum iudicium, non est temerarium. Subsequuntur autem illa que occulta sunt; quia nec ipsa latebunt tempore suo. Sic et de bonis factis intelligendum est. Nam ita subiungit: Similiter et facta bona manifesta sunt; et quecumque aliter se habent, abscondi non possunt . De manifestis ergo iudicemus; de occultis uero Deo iudicium relinquamus: quia et ipsa abscondi non possunt, siue mala siue bona, cum tempus aduenerit quo manifestentur.

61. Duo sunt autem in quibus temerarium iudicium cauere debemus; cum incertum est quo animo quidque factum sit, uel cum incertum est qualis futurus sit qui nunc uel bonus uel malus apparet. Si ergo quispiam, uerbi gratia, conquestus de stomacho ieiunare noluit, et tu id non credens edacitatis id uitio tribueris, temere iudicabis. Item si manifestam edacitatem ebriositatemque cognoueris, et ita reprehenderis quasi nunquam ille possit corrigi atque mutari, nichilominus temere iudicabis. Non ergo reprehendamus ea que nescimus quo animo fiant; neque ita reprehendamus que manifesta sunt, ut desperemus sanitatem; et uitabimus iudicium de quo nunc dicitur, Nolite iudicare, ne iudicetur de uobis.

62. Potest autem mouere quod ait, In quo enim iudicio iudicaueritis, iudicabitur de uobis; et in qua mensura mensi fueritis, in ea remetietur uobis. Numquid enim si nos iudicio temerario iudicauerimus, temere etiam de nobis Deus iudicabit? aut numquid si in mensura iniqua mensi fuerimus, et apud Deum iniqua mensura est unde nobis remetietur? nam et mensure nomine ipsum iudicium significatum arbitror. Nullo modo Deus uel temere iudicat, uel iniqua mensura cuiquam rependit: sed hoc dictum est, quoniam temeritas qua punis alium, eadem ipsa te puniat necesse est. Nisi forte arbitrandum est quod iniquitas ei noceat aliquid in quem procedit, ei autem nichil a quo procedit: imo uero sepe nichil nocet ei, qui patitur iniuriam, ei autem qui facit necesse est ut noceat. Quid enim nocuit martyribus iniquitas persequentium? ipsis autem persecutoribus plurimum. Quia etsi aliqui eorum correcti sunt, eo tamen tempore quo persequebantur, excecabat illos malitia eorum. Sic et temerarium iudicium pierumque nichil nocet ei de  quo temere iudicatur; ei autem qui temere iudicat, ipsa temeritas necesse est ut noceat. Ista regula etiam illud dictum arbitror: Omnis qui percusserit gladio, gladio morietur . Quam multi enim gladio percutiunt, nec tamen gladio moriuntur, sicut neque ipse Petrus? Sed ne istum uenia peccatorum talem euasisse penam quis putet, quanquam nichil absurdius, quam ut maiorem putet gladii penam esse potuisse, que Petro non accidit, quam crucis que accidit: quid tamen de latronibus dicturus est, qui cum Domino crucifixi sunt; quia et ille qui meruit ueniam, posteaquam crucifixus est meruit , et alter omnino non meruit? An forte omnes quos occiderant, crucifixerant; et propterea hoc etiam ipsi pati meruerunt? Ridiculum est hoc putare. Quid ergo aliud dictum est, Omnis enim qui gladio percusserit, gladio morietur, nisi quia ipso peccato anima moritur, quodcumque commiserit?

CAPUT XIX.---63. Et quoniam de temerario et iniquo iudicio nos hoc loco Dominus monet: uult enim ut simplici corde et in unum Deum intento faciamus quecumque facimus; et multa incertum est quo corde fiant, de quibus iudicare temerarium est; maxime autem hi temere iudicant de incertis, et facile reprehendunt, qui magis amant uituperare et damnare, quam emendare atque corrigere; quod uitium uel superbie est, uel inuidentie: consequenter subiecit, et dicit, Quid autem uides festucam in oculo fratris tui, trabem autem in oculo tuo non uides? Ut si forte, uerbi gratia, ira ille peccauit, tu odio reprehendas: quantum autem inter festucam et trabem, quasi tantum inter iram distat et odium. Odium enim est ira inueterata, quasi que uetustate ipsa tantum robur acceperit, ut merito appelletur trabes. Fieri autem potest ut si irascaris homini, uelis eum corrigi; si autem oderis hominem, non potes eum uelle corrigere.

64. Quomodo enim dicis fratri tuo, Sine eiiciam festucam de oculo tuo, et ecce trabes est in oculo tuo? Hypocrita, eiice primum trabem de oculo tuo, et tunc uidebis eiicere festucam de oculo fratris tui: id est, primum abs te expelle odium, et deinde poteris iam eum quem diligis, emendare. Et bene ait, Hypocrita. Accusare enim uitia, officium est bonorum uirorum et beneuolorum: quod cum mali faciunt, alienas partes agunt; sicut hypocrite, qui tegunt sub persona quod sunt, et ostentant in persona quod non sunt. Hypocritarum ergo nomine simulatores acceperis. Et est uere multum cauendum et molestum simulatorum genus, qui cum omnium uitiorum accusationes odio et liuore suscipiant, etiam consultores uideri se uolunt. Et ideo pie cauteque uigilandum est, ut, cum aliquem reprehendere uel obiurgare nos necessitas cegerit, primum cogitemus utrum tale sit uitium, quod nunquam habuimus, uel quo iam caruimus: et si nunquam habuimus, cogitemus nos homines esse, et habere potuisse; si uero habuimus, et non habemus, tangat memoriam communis infirmitas, ut illam reprehensionem aut obiurgationem non odium, sed misericordia  precedat: ut siue ad correctionem eius, propter quem id facimus, siue ad peruersionem ualuerit , nos tamen de simplicitate oculi nostri securi simus. Si autem cogitantes nosmetipsos inuenerimus in eo esse uitio, in quo est ille quem reprehendere parabamus, non reprehendamus, neque obiurgemus: sed tamen congemiscamus; et non illum ad obtemperandum nobis, sed ad pariter conandum [1 1Kb] inuitemus.

65. Nam et illud quod dicit Apostolus, »Factus sum Iudeis tanquam Iudeus, ut Iudeos lucrifacerem; his qui sub Lege sunt, quasi sub Lege, cum non sim ipse sub Lege, ut eos qui sub Lege erant lucrifacerem; his qui sine Lege sunt, quasi sine Lege, cum sine lege Dei non sim, sed sim in lege Christi, ut lucrifacerem eos qui sine Lege sunt. Factus sum infirmis infirmus, ut infirmos lucrifacerem: omnibus omnia factus sum, ut omnes lucrifacerem:« non utique simulatione faciebat, quemadmodum quidam intelligi uolunt, ut eorum detestanda simulatio tanti exempli auctoritate muniatur; sed hoc faciebat caritate; qua eius infirmitatem, cui uolebat subuenire, tanquam suam cogitabat. Hoc enim et prestruit dicendo: Cum enim liber sim ex omnibus, me omnium seruum feci, ut plures lucrifacerem . Quod ut intelligas non simulatione, sed caritate fieri, qua infirmis hominibus tanquam nos simus compatimur, ita monet alio loco, dicens: uos in libertatem uocati estis, fratres; tantum ne libertatem in occasionem carnis detis, sed per caritatem seruite inuicem . Quod fieri non potest, nisi alterius infirmitatem quisque habeat quasi suam, ut eam equanimiter ferat, donec ab ea liberetur ille cuius curat salutem.

66. Raro ergo et in magna necessitate obiurgationes adhibende sunt, ita tamen ut etiam in his ipsis non nobis, sed Deo ut seruiatur instemus. Ipse est enim finis: ut nichil duplici corde faciamus, auferentes trabem de oculo nostro, inuidentie, uel malitie, uel simulationis, ut uideamus eiicere festucam de oculo fratris. uidebimus enim eam oculis columbe, quales in sponsa Christi predicantur , quam sibi elegit Deus gloriosam Ecclesiam, non habentem maculam neque rugam , id est mundam et simplicem  .

CAPUT XX.---67. Sed quoniam potest nonnullos Dei preceptis obtemperare cupientes nomen simplicitatis decipere, ut sic putent uitiosum esse aliquando uerum occultare, quomodo uitiosum est aliquando falsum dicere, atque hoc modo aperiendo ea que hi quibus aperiuntur sustinere non possunt, amplius noceant quam si ea penitus semperque occultarent, rectissime subiungit: Nolite sanctum dare canibus, neque miseritis margaritas uestras ante porcos, ne forte conculcent eas pedibus suis, et conuersi disrumpant uos. Quia et Dominus quamuis nichil mentitus sit, uera tamen aliqua occultare se ostendit, dicens: Adhuc multa habeo uobis dicere; sed adhuc non potestis illa portare  . Et apostolus Paulus: Non potui, inquit, uobis loqui quasi spiritualibus, sed quasi carnalibus. Tanquam paruulis in Christo, lac uobis potum dedi, non escam; neque enim poteratis: sed neque nunc potestis; adhuc enim estis carnales .

68. In hoc autem precepto quo prohibemur sanctum dare canibus, et mittere ante porcos margaritas nostras, diligenter querendum est quid sit sanctum, quid margarite, quid canes, quid porci. Sanctum est, quod uiolare atque corrumpere nefas est: cuius utique sceleris conatus et uoluntas tenetur rea, quamuis illud sanctum natura inuiolabile atque incorruptibile maneat. Margarite autem, quecumque spiritualia magni estimanda sunt; et quia in abdito latent, tanquam de profundo cruuntur, et allegoriarum integumentis quasi apertis conchis inueniuntur. Licet itaque intelligi quod una eademque res et sanctum et margarita dici potest: sed sanctum ex eo quod non debet corrumpi, margarita ex eo quod non debet contemni. Conatur autem quisque corrumpere quod non uult esse integrum: contemnit uero quod uile ducit, et quasi infra se esse existimat; et ideo calcari dicitur quidquid contemnitur. Quapropter canes quoniam insiliunt ad dilacerandum, quod autem dilacerant integrum esse non sinunt; Nolite, inquit, sanctum dare canibus: quia etsi dilacerari et corrumpi non potest, et manet integrum atque inuiolabile; illi tamen quid uelint cogitandum est, qui acriter atque inimicissime resistunt, et quantum in ipsis est, si fieri possit, conantur perimere ueritatem. Porci uero quamuis non ita ut canes morsu appetant, passim tamen calcando coinquinant: »Non ergo miseritis margaritas uestras ante porcos, ne forte conculcent eas pedibus suis, et conuersi disrumpant uos.« Canes ergo pro oppugnatoribus ueritatis, porcos pro contemptoribus positos non incongrue accipimus.

69. Quod autem ait, Conuersi disrumpant uos, non ait, ipsas margaritas disrumpant. Illas enim conculcando, etiam cum conuertuntur ut adhuc aliquid audiant, disrumpunt tamen eum a quo iam missas margaritas conculcauerunt. Non enim facile inueneris quid gratum ei esse possit, qui margaritas calcauerit, id est, cum magno labore diuina inuenta contempserit. Qui autem tales docet quomodo non disrumpatur indignando et stomachando, non uideo. Utrumque autem animal immundum est, et canis et porcus. Cauendum est ergo ne quid aperiatur ei qui non capit: melius enim querit quod clausum est, quam id quod apertum est aut infestat aut negligit. Neque uero alia causa reperitur cur ea que manifesta et magna sunt, non accipiant [1 1Kb] preter odium et contemptum, quorum propter unum canes, propter alterum porci nominati sunt. Que tamen omnis immunditia rerum temporalium dilectione concipitur, id est, dilectione huius seculi, cui iubemur renuntiare ut mundi esse possimus. Qui ergo mundum et simplex cor habere appetit, non debet sibi reus uideri, si aliquid occultat,  quod ille qui occultat, capere non potest. Nec ex eo arbitrandum est licere mentiri: non enim est consequens ut cum uerum occultatur, falsum dicatur. Agendum ergo primum est ut impedimenta detrahantur, quibus efficitur ut non capiat; quia utique si propter sordes non capit, mundandus est uel uerbo uel opere, quantum fieri a nobis potest.

70. Quod autem Dominus noster quedam dixisse inuenitur, que multi qui aderant, uel resistendo uel contemnendo non acceperunt; non putandus est sanctum dedisse canibus, aut margaritas misisse ante porcos: non enim dedit eis qui capere non poterant, sed eis qui poterant, et simul aderant; quos propter aliorum immunditiam negligi non oportebat. Et cum eum tentatores interrogabant, respondebatque illis, ita ut quid contradicerent non haberent, quamuis uenenis suis contabescerent potius, quam illius cibo saturarentur; alii tamen qui poterant capere, ex illorum occasione multa utiliter audiebant. Hoc dixi, ne quis forte, cum interroganti respondere non potuerit, hac sententia sibi excusatus uideatur, si dicat nolle se sanctum dare canibus, uel ante porcos mittere margaritas. Qui enim nouit quid respondeat, debet respondere, uel propter alios, quibus desperatio suboritur, si propositam questionem solui non posse crediderint: et hoc de rebus utilibus, et ad instructionem salutis pertinentibus. Multa sunt enim que inquiri ab otiosis possunt, superuacua et inania, et plerumque noxia, de quibus tamen nonnichil dicendum est: sed hoc ipsum aperiendum et explicandum, cur inquiri talia non oporteat. De rebus ergo utilibus aliquando ad id respondendum est quod interrogamur: sicut Dominus fecit, cum eum Sadducei de muliere interrogassent, que septem uiros habuit, cuius corum in resurrectione futura esset. Respondit enim quod in resurrectione neque uxores ducent, neque nubent, sed erunt sicut Angeli in celis. Aliquando autem ille qui interrogat, interrogandus est aliud, quod tamen si dixerit, ipse sibi ad id quod interrogauit, respondeat: si autem dicere noluerit, non uideatur iis qui adsunt iniustum, si et ipse quod interrogauit, non audiat. Nam et illi qui interrogauerunt tentantes, utrum reddendum esset tributum, interrogati sunt aliud, id est, cuius haberet nummus imaginem, qui ab ipsis prolatus est; et quia dixerunt quod interrogati erant, id est, Cesaris imaginem habere nummum, ipsi sibi quodammodo responderunt id quod Dominum interrogauerant: itaque ille ex eorum responsione ita conclusit, Reddite ergo Cesari quod Cesaris est, et Deo quod Dei est . Cum autem principes sacerdotum et seniores populi interrogassent in qua potestate illa faceret, interrogauit eos de baptismate Ioannis; et cum nollent dicere, quod contra se uidebant dici, de Ioanne autem nichil mali dicere auderent propter circumstantes; Nec ego uobis dicam, inquit, in qua potestate hec facio : quod iustissimum apparuit circumstantibus. Hoc enim se dixerunt nescire quod non nesciebant, sed dicere nolebant. Et reuera iustum erat ut qui sibi uolebant  responderi quod interrogauerant, prius ipsi facerent quod erga se fieri postulabant: quod si fecissent, ipsi sibi utique respondissent. Ipsi enim miserant ad Ioannem querentes quis esset; uel potius ipsi missi erant sacerdotes et leuite, putantes quod ipse esset Christus, quod ille se negauit esse, et de Domino testimonium perhibuit : de quo testimonio si confiteri uellent, ipsi se docerent in qua potestate illa faceret Christus; quod quasi nescientes interrogauerant, ut calumniandi aditum reperirent.

CAPUT XXI.---71. Cum igitur preceptum esset ne sanctum detur canibus, et margarite ante porcos mittantur, potuit auditor occurrere et dicere, conscius ignorantie atque infirmitatis sue, et audiens precipi sibi ne daret, quod scipsum nondum accepisse sentiebat: potuit ergo occurrere ac dicere, Quod sanctum me dare canibus, et quas margaritas me mittere ante porcos uetas, cum adhuc ea me habere non uideam? opportunissime subiecit, dicens, »Petite, et dabitur uobis; querite, et inuenietis; pulsate, et aperietur uobis. Omnis enim qui petit, accipit; et qui querit, inuenit; et pulsanti aperietur.« Petitio pertinet ad impetrandam sanitatem firmitatemque animi, ut ea que precipiuntur, implere possimus: inquisitio autem, ad inueniendam ueritatem. Cum enim beata uita actione et cognitione compleatur, actio facultatem uirium, contemplatio manifestationem rerum desiderat: horum ergo primum petendum, secundum querendum est; ut illud detur, hoc inueniatur. Sed cognitio in hac uita, uie prius quam ipsius possessionis [1 1Kb] est: sed cum quisque ueram uiam inuenerit, perueniet ad ipsam possessionem; que tamen pulsanti aperitur.

72. Ut ergo tria ista, id est, petitio, inquisitio, pulsatio, manifesta fiant, sub aliquo exemplo ponamus aliquem infirmis pedibus ambulare non posse: prius ergo sanandus et firmandus est ad ambulandum; et ad hoc pertinet, quod dixit, Petite. Quid autem prodest quod ambulare iam, uel etiam currere potest, si per deuia itinera errauerit? secundum est ergo, ut inueniat uiam que ducit eo quo uult peruenire: quam cum tenuerit, et peruenerit ad cum ipsum locum [2 1Kb] ubi habitare uult, si clausum inuenerit; neque ambulare potuisse, neque ambulasse ac peruenisse profuerit, nisi aperiatur: ad hoc ergo pertinet quod dictum est, Pulsate  .

73. Magnam autem spem dedit et dat ille qui promittendo non decipit: ait enim, Omnis qui petit, accipit; et qui querit, inuenit; et pulsanti aperietur. Ergo perseuerantia opus est, ut accipiamus quod petimus, et inueniamus quod querimus, et quod pulsamus aperiatur. Quemadmodum autem egit de uolatilibus celi et de liliis agri, ne uictum nobis uestitumque desperaremus adfuturum, ut spes a minoribus ad  maiora consurgeret; ita et hoc loco, »Aut quis erit, ex uobis, inquit, homo, quem si petierit filius eius panem, numquid lapidem porriget ei? aut si piscem petierit, numquid serpentem porriget ei? Si ergo uos, cum sitis mali, nostis bona data dare filiis uestris; quanto magis Pater uester qui in celis est, dabit bona petentibus se?« Quomodo mali dant bona? Sed malos appellauit dilectores adhuc seculi huius et peccatores. Bona uero que dant, secundum eorum sensum bona dicenda sunt, quia hec pro bonis habent. Quanquam et in rerum natura ista bona sint, sed temporalia et ad istam uitam infirmam pertinentia: et quisquis ea malus dat, non de suo dat; Domini est enim terra et plenitudo eius  qui fecit celum et terram, mare et omnia que in eis sunt . Quantum ergo sperandum est daturum Deum nobis bona petentibus, nec nos posse decipi, ut accipiamus aliud pro alio, cum ab ipso petimus; quando etiam nos, cum simus mali, nouimus id dare quod petimur? non enim decipimus filios nostros; et qualiacumque bona damus, non de nostro, sed de ipsius damus.

CAPUT XXII.---74. Firmitas autem et ualentia quedam ambulandi per sapientie uiam, in bonis moribus constituta est, qui perducuntur usque ad mundationem simplicitatemque cordis, de qua iam diu loquens ita concludit: Omnia ergo quecumque uultis ut faciant uobis homines bona, ita et uos facite illis: hec est enim Lex et Prophete . In exemplaribus grecis sic inuenimus, Omnia ergo quecumque uultis ut faciant uobis homines, ita et uos facite illis. Sed ad manifestationem sententie puto a latinis additum bona. Occurrebat enim quod si quisquam flagitiose aliquid erga se fieri uelit, et ad hoc referat istam sententiam, ueluti si uelit aliquis prouocari ut immoderate bibat et se ingurgitet poculis, et hoc prior illi faciat a quo sibi fieri cupit, ridiculum est hunc putare istam impleuisse sententiam. Cum ergo hoc moueret, ut arbitror, additum est ad manifestationem rei unum uerbum, ut posteaquam dictum est, Omnia ergo quecumque uultis ut faciant uobis homines, adderetur bona. Quod si deest exemplaribus grecis, etiam illa emendanda sunt: sed quis hoc audeat? Intelligendum est ergo plenam esse sententiam et omnino perfectam, etiam si hoc uerbum non addatur. Id enim quod dictum est, quecumque uultis, non usitate ac passim, sed proprie dictum accipi oportet. uoluntas namque non est nisi in bonis: nam in malis flagitiosisque factis cupiditas proprie dicitur, non uoluntas. Non quia semper proprie loquuntur Scripture, sed ubi oportet ita omnino proprium uerbum tenent, ut non aliud sinant intelligi.

75. uidetur autem hoc preceptum ad dilectionem proximi pertinere, non etiam ad Dei, cum alio loco duo precepta esse dicat, in quibus tota Lex pendet et Prophete [1 1Kb] . Nam si dixisset, Omnia quecumque uultis fieri uobis, hec et uos facite; hac una sententia utrumque illud preceptum complexus esset: cito enim  diceretur, diligi se uelle unumquemque, et a Deo, et ab hominibus: itaque cum hoc ei preciperetur, ut quod sibi fieri uellet, hoc faceret; id utique preciperetur, ut diligeret Deum et homines. Cum uero expressius de hominibus dictum est, Omnia ergo quecumque uultis ut faciant uobis homines, ita et uos facite illis; nichil aliud dictum uidetur, quam, Diliges proximum tuum tanquam teipsum. Sed non est negligenter attendendum quod hic subiecit, Hec est enim Lex et Prophete. In his autem duobus preceptis, non tantum ait, Lex pendet et Prophete; sed etiam addidit, tota Lex et Prophete [1 1Kb] ; pro eo quod est tota prophetia: quod cum hic non addidit, seruauit locum alteri precepto, quod ad dilectionem Dei pertinet. Hic autem quoniam precepta simplicis cordis exsequitur, et erga eos metuendum est ne habeat quisque duplex cor, quibus occultari cor potest, id est erga homines; idipsum precipiendum fuit. Nemo enim fere est qui uelit quemquam duplici corde secum agere. Id autem fieri non potest, id est, ut simplici corde homo homini aliquid tribuat, nisi ita tribuat, ut nullum ab eo temporale commodum exspectet, et ea intentione faciat, de qua superius satis tractauimus, cum de oculo simplici loqueremur.

76. Mundatus ergo oculus simplexque redditus, aptus et idoneus erit ad intuendam et contemplandam interiorem lucem suam. Iste enim oculus cordis est. Hunc autem oculum talem habet ille qui finem bonorum operum suorum, ut uere bona opera sint, non in eo constituit ut hominibus placeat, sed etiam si prouenerit ut eis placeat, ad eorum salutem potius hoc refert et ad gloriam Dei, non ad inanem iactantiam suam; neque propterea boni aliquid ad salutem proximi operatur, ut ex eo comparet ea que huic uite transigende sunt necessaria; neque temere animum hominis uoluntatemque condemnat in eo facto in quo non apparet quo animo et uoluntate sit factum; et quidquid officiorum exhibet homini, hac intentione exhibet qua sibi exhiberi uult, id est, ut non ab eo aliquid commodi temporalis exspectet: ita erit cor simplex et mundum in quo queritur Deus. »Beati ergo mundi corde [2 1Kb] ; quoniam ipsi Deum uidebunt« .

CAP.XXIII.---77. Sed hoc quia paucorum est, iam incipit de inuestiganda et possidenda sapientia loqui, quod est lignum uite: cui [3 1Kb] utique inuestigande ac possidende, id est contemplande, talis oculus per omnia superiora perductus est, quo uideri iam possit arcta uia et angusta porta. Quod ergo deinceps dicit, »Introite per angustam portam; quia lata porta [4 1Kb] et spatiosa uia que ducit ad perditionem; et multi sunt qui intreunt per eam: quam angusta est porta, et arcta uia que ducit ad uitam; et pauci sunt qui eam inueniunt!« non ideo dicit, quia iugum Domini asperum est, aut sarcina grauis; sed quia labores finire  pauci uolunt [1 1Kb] , minus credentes clamanti, »uenite ad me, omnes qui laboratis, et ego uos reficiam. Tollite iugum meum super uos, et discite a me quoniam mitis sum et humilis corde: iugum enim meum lene est, et sarcina mea leuis est«  : quod iugum lene et leuem sarcinam multi respuunt, pauci subeunt; eoque fit arcta uia [2 1Kb] que ducit ad uitam, et angusta porta qua intratur in eam.

CAPUT XXIu.---78. Hic ergo illi qui promittunt sapientiam cognitionemque ueritatis quam non habent, precipue cauendi sunt; sicut sunt heretici, qui se plerumque paucitate commendant. Et ideo cum dixisset paucos esse qui inueniunt angustam portam et arctam uiam, ne se illi supponant nomine paucitatis, statim subiecit: »Cauete a pseudoprophetis, qui ueniunt ad uos in uestitu ouium, intrinsecus autem sunt lupi rapaces.« Sed isti non fallunt oculum simplicem, qui arborem dignoscere ex fructibus nouit. Ait enim: »A fructibus eorum cognoscetis eos.« Deinde similitudines adiungit: »Numquid colligunt de spinis uuas, aut de tribulis ficus? Sic omnis arbor bona fructus bonos facit; mala autem arbor malos fructus facit; non potest arbor bona malos fructus facere; neque arbor mala fructus bonos facere. Omnis enim arbor que non facit fructum bonum, excidetur, et in ignem mittetur. Igitur ex fructibus eorum cognoscetis eos.«

79. Quo loco illorum error maxime cauendus est, qui de his ipsis duabus arboribus duas naturas opinantur esse, quarum una sit Dei, altera uero neque Dei, neque ex Deo. De quo errore in aliis libris et iam disputatum est uberius, et si adhuc parum est, disputabitur: nunc autem, non eos adiuuare duas istas arbores, docendum est. Primum, quia de hominibus eum dicere tam clarum est, ut quisquis precedentia et consequentia legerit, miretur eorum cecitatem. Deinde attendunt quod dictum est, »Non potest arbor bona fructus malos facere; neque arbor mala fructus bonos facere,« et ideo putant neque animam malam fieri posse ut in melius commutetur, neque in deterius bonam; quasi dictum sit, Non potest arbor bona mala fieri, neque arbor mala bona fieri: sed dictum est, »Non potest arbor bona malos fructus facere; neque arbor mala bonos fructus facere.« Arbor est quippe ipsa anima, id est, ipse homo, fructus uero opera hominis: non ergo potest malus homo bona operari, neque bonus mala. Malus ergo si uult bona operari, bonus primo fiat. Sic alio loco euidentius dicit ipse Dominus: »Aut facite arborem bonam, aut facite arborem malam.« Quod si duas naturas istorum his duabus arboribus figuraret, non diceret, Facite: quis enim hominum potest facere naturam? Deinde etiam ibi cum ipsarum duarum arborum mentionem fecisset, subiecit: »Hypocrite, quomodo potestis bona loqui, cum sitis mali« ? Quamdiu ergo quisque malus est, non potest facere fructus bonos: si enim bonos fructus fecerit, iam malus non erit. Sic uerissime dici potuit, Non potest esse nix calida: cum enim calida esse ceperit, non iam eam niuem, sed aquam uocamus. Potest ergo fieri ut que nix fuit, non sit; non autem potest fieri ut nix calida sit. Sic potest fieri ut qui malus fuit, non sit malus; non tamen fieri potest ut malus bene faciat. Qui etiamsi aliquando utilis est, non hoc ipse facit, sed fit de illo, diuina prouidentia procurante, sicut de Phariseis dictum est, »Que dicunt, facite: que autem faciunt, facere nolite.« Hoc ipsum quod bona dicebant, et ea que dicebant, utiliter audiebantur et fiebant, non erat illorum: Super cathedram enim, inquit, Moysi sedent . Per diuinam ergo prouidentiam legem Dei predicantes, possent esse audientibus utiles,  cum sibi non essent. De talibus alio loco per prophetam dictum est, »Seminastis triticum, et spinas metetis [1 1Kb] : quia bona precipiunt, et mala faciunt. Non ergo qui eos audiebant et faciebant que ab eis dicebantur, de spinis legebant uuas; sed per spinas de uite legebant uuas: tanquam si manum aliquis per sepem mittat, aut certe de uite, que sepi fuerit inuoluta, uuam legat [2 1Kb] , non spinarum est fructus iste, sed uitis.

80. Rectissime sane queritur quos fructus nos attendere uoluerit, quibus cognoscere arborem possimus. Multi enim quedam in fructibus deputant, que ad uestitum ouium pertinent, et hoc modo a lupis decipiuntur: sicuti sunt uel ieiunia, uel orationes, uel eleemosyne; que omnia nisi fieri etiam ab hypocritis possent, non superius diceret, Cauete iustitiam uestram facere coram hominibus, ut uideamini ab eis. Qua sententia preposita, ipsa tria exsequitur, eleemosynam, orationem, ieiunium. Multi enim multa pauperibus, non misericordia, sed ambitione largiuntur; et multi orant, uel potius uidentur orare, non intuentes Deum, sed hominibus placere cupientes; et multi ieiunant, et mirabilem abstinentiam pretendunt eis quibus ista difficilia uidentur, et honore digna existimantur: et huiuscemodi dolis eos capiunt, dum aliud ostentant ad decipiendum, aliud exserunt ad depredandum uel interficiendum eos qui sub isto uestitu ouino lupos uidere non possunt. Hi ergo non sunt fructus de quibus cognosci arborem monet. Ista enim cum bono animo in ueritate fiunt, proprie sunt ouium uestes; cum autem malo in errore, non aliud quam lupos contegunt. Sed non ideo debent oues odisse uestimentum suum, quia plerumque illo se occultant lupi.

81. Qui sunt ergo fructus quibus inuentis cognoscamus arborem malam, dicit Apostolus: »Manifesta autem sunt opera carnis, que sunt fornicationes, immunditie, luxurie, idolorum seruitus, ueneficia, inimicitie, contentiones, emulationes, animositates, dissensiones, hereses, secte [3 1Kb] , inuidie, ebrietates, comessationes, et his similia; que predico uobis, sicut predixi, quoniam qui talia agunt, regnum Dei non possidebunt. Et qui sunt fructus per quos cognoscamus arborem bonam, idem ipse consequenter dicit: Fructus autem Spiritus est caritas, gaudium, pax, longanimitas, benignitas, bonitas, fides, mansuetudo, continentia . Sane sciendum est, hic gaudium proprie positum; mali enim homines non gaudere, sed gestire dicuntur proprie: sicut superius diximus uoluntatem proprie positam, quam non habent mali, ubi dictum est, Omnia quecumque uultis ut faciant uobis homines, hec et uos facite illis. Ex ista proprietate uerbi, qua gaudium non dicitur nisi in bonis, etiam propheta loquitur, dicens: Non est gaudere impiis, aicit Dominus . Ita quoque posita est fides, non quecumque utique, sed uera fides: et cetera que hic posita sunt, habent quasdam imagines suas in malis hominibus et deceptoribus; ut omnino fallant, nisi quisque iam mundum oculum et simplicem habuerit, quo ista cognoscat. Optimo itaque ordine primo actum est de mundando oculo, et deinde dicta sunt que cauerentur.

CAPUT XXu.---82. Sed quoniam quamuis quisque oculo mundo sit, id est, simplici et sincero corde uiuat, non potest tamen cor alterius intueri; quecumque in factis uel dictis apparere non potuerint, tentationibus aperiuntur. Tentatio autem duplex est; aut in spe adipiscendi aliquod commodum temporale, aut in terrore amittendi. Et maxime cauendum est ne tendentes ad sapientiam, que in solo Christo inueniri potest, in quo sunt omnes thesauri sapientie  et scientie absconditi ; cauendum ergo est, ne ipso Christi nomine ab hereticis uel quibuslibet male intelligentibus et seculi huius amatoribus decipiamur. Nam ideo sequitur, et monet, dicens, Non omnis qui dicit mihi, Domine, Domine, intrabit in regnum celorum: sed is qui facit uoluntatem Patris mei qui in celis est, ipse intrabit in regnum celorum: ne putemus ad illos fructus iam pertinere, si quis Domino nostro dicat, Domine, Domine; et ex eo nobis arbor bona uideatur. Sed illi sunt fructus, facere uoluntatem Patris qui est in celis, cuius faciende seipsum exemplum prebere dignatus est.

83. Sed merito potest mouere quomodo huic sententie conueniat illud Apostoli ubi ait, Nemo in Spiritu Dei loquens, dicit anathema Iesu; et nemo potest dicere, Dominum Iesum, nisi in Spiritu sancto : quia neque aliquos habentes Spiritum sanctum possumus dicere non introituros in regnum celorum, si perseuerauerint usque in finem; neque illos qui dicunt, Domine, Domine, et tamen non intrant in regnum celorum, possumus dicere habere Spiritum sanctum. Quomodo ergo nemo dicit, Dominum Iesum, nisi in Spiritu sancto, nisi quia proprie Apostolus posuit uerbum quod est, dicit, ut significet uoluntatem atque intellectum dicentis? Dominus uero generaliter posuit uerbum quod ait, Non omnis qui dicit mihi, Domine, Domine, intrabit in regnum celorum. uidetur enim dicere etiam ille qui nec uult, nec intelligit quod dicit: sed ille proprie dicit, qui uoluntatem ac mentem suam sono uocis enuntiat. Sicut paulo ante quod dictum est gaudium in fructibus Spiritus [1 1Kb] , proprie dictum est; non eo modo quo alibi dicit idem apostolus, Non gaudet super iniquitatem : quasi quisquam possit super iniquitatem gaudere: quia illa elatio est animi turbide [2 1Kb] gestientis, non gaudium; nam hoc soli boni habent. Ergo dicere uidentur etiam illi qui non hoc quod sonant et intellectu cernunt et uoluntate agunt, sed uoce tantum sonant: secundum quem modum Dominus ait, Non omnis qui dicit mihi, Domine, Domine, intrabit in regnum celorum. uere autem ac proprie illi dicunt, a quorum uoluntate ac mente non abhorret prolatio sermonis sui, secundum quam significationem dixit Apostolus: Nemo potest dicere, Dominum Iesum, nisi in Spiritu sancto.

84. Atque illud ad rem maxime pertinet, ne decipiamur tendentes ad contemplationem ueritatis, non solum nomine Christi, per eos qui nomen habent et facta non habent, sed etiam quibusdam factis atque miraculis: qualia propter infideles cum fecerit Dominus, monuit tamen ne talibus decipiamur, arbitrantes ibi esse inuisibilem sapientiam, ubi miraculum uisibile uiderimus. Adiungit ergo, et dicit: »Multi mihi dicent in illa die, Domine, Domine, nonne in nomine tuo prophetauimus, et in nomine tuo demonia eiecimus, et in nomine tuo uirtutes multas fecimus? Et tunc dicam illis: Nunquam uos cognoui; recedite a me, qui operamini iniquitatem.« Non ergo cognoscet nisi eum qui operatur equitatem. Nam et ipsos discipulos suos prohibuit gaudere de talibus, id est, quod demonia illis subiecta fuerint: Sed gaudete, inquit, quia nomina uestra scripta sunt in celis ; credo, in illa ciuitate Ierusalem que est in celis, in qua nonnisi iusti sanctique regnabunt. An nescitis, ait Apostolus, quoniam iniqui regnum Dei non possiderunt ?

85. Sed fortasse quis dicat non posse iniquos uisibilia illa miracula facere, et mentiri potius illos credat, qui dicturi sunt, In nomine tuo prophetauimus, et demonia eiecimus, et uirtutes multas fecimus. Legat  ergo quanta fecerint resistentes famulo Dei Moysi magi Aegyptiorum : aut si hoc non uult legere, quia non in nomine Christi fecerunt, legat que ipse Dominus dicit de pseudoprophetis, ita loquens: »Tunc si quis uobis dixerit, Ecce hic est Christus, aut illic, nolite credere. Surgent enim pseudochristi et pseudoprophete, et dabunt signa magna et prodigia, ita ut in errorem inducantur etiam electi: ecce predixi uobis« .

86. Quam ergo mundo et simplici oculo opus est, ut inueniatur uia sapientie, cui tante malorum et peruersorum hominum deceptiones erroresque obstrepunt, quos omnes euadere, hoc est uenire ad certissimam pacem et immobilem stabilitatem sapientie! uehementer enim metuendum est, ne studio altercandi et contendendi quisque non uideat quod a paucis uideri potest, ut paruus sit strepitus contradicentium, nisi etiam ipse sibi obstrepat. Quo pertinet etiam illud quod Apostolus dicit: »Seruum autem Domini non oportet litigare; sed mitem esse ad omnes, docibilem, patientem, in modestia corripientem diuersa sentientes: ne forte det illis Deus penitentiam ad cognoscendam ueritatem . Beati ergo pacifici; quoniam ipsi filii Dei uocabuntur« .

87. Conclusio ergo huius totius sermonis quam terribiliter inferatur, ualde attendendum est: Omnis ergo, inquit, qui audit uerba mea hec et facit ea, similis est uiro sapienti qui edificauit domum suam super petram. Non enim quisque firmat quod audit uel percipit, nisi faciendo. Et si petra Christus est, sicut multa Scripturarum testimonia predicant , ille edificat in Christo, qui quod audit ab illo, facit. Descendit pluuia, uenerunt flumina, flauerunt uenti, et offenderunt in domum illam, et non cecidit [1 1Kb] ; fundata enim erat supra petram. Non ergo iste metuit ullas caliginosas superstitiones;  aut rumores hominum, quos uentis comparatos puto; aut uite huius fluuium, carnalibus concupiscentiis tanquam fluentem super terram. Horum enim trium, qui prosperitatibus inducitur, aduersitatibus frangitur; quorum nichil metuit qui fundatam habet domum super petram, id est, qui non solum audit precepta Domini, sed etiam facit. Et his omnibus periculose subiacet qui audit et non facit: non enim habet stabile fundamentum; sed audiendo et non faciendo ruinam edificat. Ait enim consequenter: »Et omnis qui audit uerba mea hec et non facit ea, similis erit uiro stulto qui edificat domum super arenam: descendit pluuia, uenerunt flumina, flauerunt uenti, et offenderunt in domum illam, et cecidit; et facta est ruina eius magna. Et factum est cum consummasset iehsu uerba hec, admirabantur turbe super doctrina eius: erat enim docens eos, quasi potestatem habens, non quasi Scribe eorum [2 1Kb] .« Hoc est quod ante dixi per prophetam esse significatum in Psalmis, cum diceret: Fiducialiter agam in eo: eloquia Domini, eloquia casta; argentum igne examinatum, probatum terre, purgatum septuplum . Propter quem numerum admonitus sum etiam precepta ista ad septem illas referre sententias, quas in principio sermonis huius posuit, de beatis cum diceret; et ad illas septem operationes Spiritus sancti, quas Isaias propheta commemorat : sed siue iste ordo in his considerandus sit, siue aliquis alius, facienda sunt que audiuimus a Domino, si uolumus edificare super petram.


 EXPLICIT TOMI TERTII PARS PRIOR.
